 
 מאנאלאגן: פארטייטשונג פון פארענגלישטע ווערטער 
 שלום עליכם 
 פון  
www\. cs.uky\. edu/~raphael/yiddish/sholemAleykhem/contents\. html  
 
    
אדווערטייזמענט ― רעקלאמע. אטענדען צו ביזנעס ― טאן געשעפטן.
איידזשענט ― אגענט. איך טריי מיין בעסט ― איך טו אלץ וואס מעגלעך. איסט־סייד ― מזרח ניו־יארק (דאס יידישע געטא). איינפיקסן ― איינריכטן. אללרייט
― זייער ווויל. אפאינטמענט ― א באגעגעניש. אפטאון ― דער הויכער טייל פון
ניו־יארק. אפטעראל ― נאך אלעמען.
    
באדערן ― דולן א קאפ. באיעס ― יינגלעך. בארגיין ― א מציאה. בוטשער
― קצב. ביזנעס ― געשעפט. ביזנעס־בראקער ― מעקלער. ביקאז ― ווארעם. בלאפערס ― ליגנערס. ברוקלין־ברידזש ― די בריק, וואס פאראייניקט ברוקלין מיט
ניו־יארק. בראנקס ― א געגנט אין ניו־יארק.
    
גאבעטשמען ― מיסט־מאן. גוד באי ― א גוטן טאג. גוט־אפ ― פארמעגלעך. געסעטעלט די ביזנעס ― אפגעמאכט דאס געשעפט. גרינהארן ― א פרעמדער, א ניט־געניטער אין אמעריקאנער לעבן.
    
דאונטאון ― דער נידעריקער טייל פון ניו־יארק. דאזען ― א טוץ. דזשאב
― באשעפטיקונג. דזשאדזשעס ― ריכטער. דעליווערי־באי ― שיק־יינגל. דעפאזיט ― אדערויף. דרייווער ― פערד־שמייסער.
    
האו־דו־יו־דו ― וואס מאכט איר? העט ― הוט.
    
וואט איז די טראבל ― וואס איז געשען? וואנדערפול ― ווונדערבאר.
ווינדע ― פענצטער.
    
טרייד ― ארבעט. טרייען ― פרווון. טריק ― א שפיצל. טשענס ― א
שאנס, א מעגלעכקייט.
    
יו נאו ― פארשטייט איר מיך. יוז ― באנוצן.
    
לאנדרי ― וועשעריי. לאנדרי־ביל ― וועשעריי־הוצאות. לאנדרימען ―
וועשער. לודלאוו־סטריט־דזשייל ― א געפענקעניש אין ניו־יארק אף לודלאוו־גאס. ליוו איט טו מי ― לאזט דאס איבער צו מיר.
    
מופן ― זיך איבערקלייבן. מייל די פאסט ― שיק ארויס בריוו.
    
ני־פענטס־מייקער ― הויזן שניידער. נעווערמיין ― עס מאכט נישט אויס.
נעם איך א שייוו ― גאל־אפ די בארד.
    
סא ענד סא ― אזוי און אזוי. סאטיספייט ― צופרידן. סוט ― רעקל.
סופארטען ― אויסהאלטן. סטאר ― קלייט. סטיישיאנערי ― א קלייט פון שרייבגעצייג. סטריט ― גאס. סטריט־קלינער ― גאסנקערער. סטריקטלי ― שטרענג.
סידאן ― זיצט. סיין ― שילד. סיידוואק ― טראטואר. ספארט ― וווילער
יונג ספרעד ― ליילעך. סקול־באי ― חדד־יינגל.
    
עקסקיוז מי ― האט קיין פאראיבל נישט. עקספענסעס ― הוצאות
    
פאסטעלקאדד ― פאסט־קארטע. פאקעט ― קעשענע. פינאקעל ― אזא
קארטנשפיל. פייפערס ― גאזעטן. פליעז ― זייט אזוי גוט. פלעט ― ווייס־גרעט. פאמילי־איירענער ― פאמיליענוועש־פרעסער. פעני ― א גראשן. פענסיל
― בלייפען. פעקט ― פאקט
    
קאללערס ― קאלנערס. קאמישען ― מעקלעריי־געלט. קאנגרעסמענס,
אסעמבלימענס ― פארלאמענט־דעפוטאטן. קארנער פון סטריט ― גאס־ווינקל.
קענדי ― צוקערקעס. קעש ― מזומן.
    
רומקע ― חדרל. רעגעלע ― געוווינלעכע. רעוורענד ― רב. רענט ―
דירה־געלט. רענטען ― דינגען א דירה. רעפוטיישאן ― רעפוטאציע.
    
שאפ ― פאבריק. שוירט־איירענער ― העמדער־פרעסער.
דראמאטישע שריפטן
  
שווער צו זיין א ייד ― ― ― ― ― ― ― ― 185
טביה דער מילכיקער ― ― ― ― ― ― ― ―  299
    
 שווער צו זיין א ייד
    
 א קאמעדיע אין פיר אקטן מיט א פארשפיל און מיט א עפילאג
  
ד וו י ד  ש פ י ר א. א בכבודיקער ייד, א בעל־בית, מיט א שיינער שווארצער
    
עטוואס גרוילעכער, הערצל־בארד. קרוב צו פופציק. געווען אמאל אן עושר, איצט
    
א מעקלער אף דער בערזע. גייט זויבער געקליידט. האלט זיך שטאלץ. רעדט מיט
    
אזא טאן וואס אלע דארפן אים הערן. א הייסער טעמפעראמענט.
ש ר ה ש פ י ר א. זיין ווייב, יינגער מיט א פאר יאר פון אים. א פראסטע,
    
נאר נישט קיין נארישע יידענע. געווען אמאל א גאנץ שיינע.
ב ע ט י. זייער טאכטער. א גימנאזיסטן פון לעצטן קלאס. א שיינהייט. א ביסל
    
א קאפריזנע. ניינצן יאר אלט.
ס י א מ ק ע. זייער זונדל. א רירעוודיק בר־מצווה־יינגל. א גימנאזיסטל פון
    
 דריטן קלאס.
ש נ י א ו ר ס א ן. געענדיקט גימנאזיע. א יאר צוויי און צוואנציק. א בחור
    
פון אן עכט־יידישן טיפ. שווארצע, עטוואס געגרייזלטע האר. א ביסל אן אויסגע־
    
בויגענע סעמיטישע נאז. ברענענדיקע אויגן.
א י וו א נ א וו. זיין חבר. א קריסט, גלייך מיט שניאורסאנען געענדיקט גימנאזיע.
    
א טיפ פון אן עכטן רוס. רויטע באקן, ליכטיקע גלייכע האר, קאצאפיש אונטער־
    
געשוירן.
ג ר י נ ס ב ע ר ג. א סטודענט. אן אויסגעפוצטער. א ביסל אן אסימילירטער.
פ ר א ט ק י ן. א סטודענט. א ציוניסט.
ה ו ר וו י ט ש. א געוועזענער עקסטערן, איצט א לערער. פארשריבן אלס זייגער־
    
מאכער. רעדט מיט דער ליטווישער אויסשפראך.
ר ב  ל ו י   ה יי ל פ ע ר י ן. א מאדערנער רב, אן ארטאדאקס. זויבער גע־
    
קליידט. א ריינער שווארצער סורדוט. א זיידן יארמעלקעלע אפן קאפ. א שיין
    
בערדל. נישט קיין לאנגע פאות.
ק א ל וו א ר ס ק י. ראבינער. אן אלטער מאן מיט צוויי ארדנס אף דער ברוסט.
ג ו ר א ר י ה. א הויכער, א טרוקענער.
ש ע ר ע ש ע וו י צ ק י. א נידעריקער, א געפאקטער, מיט אן ארדן.
ב ע ר נ ש ט יי ן.
    
 ביידע געגאלטע.
מ א נ א ס ע וו י ט ש.
ק ע צ ע ל ע. א קליין יידל. שטארק באוואקסן. א ביסל א יאדעשליווער. רעדט גיך
    
און צוויי מאל א ווארט. אנגעטאן א קורץ ווייטיקל, אן אפגעבארעט קאפעליושל.
    
דרייט זיך בא דער בערזע.
א כאליאסטרע מיידלעך. בעטיס חברטעס. גימנאזיסטקעס. אלע אין גרינע קלייד־
    
לעך, שווארצע פארטעכלעך, ווייסע קעלנערלעך מיט מאנזשעטלעך. לאכן כי־כי־כי
    
און מאכן קניקסן.
א קאמפאניע גימנאזיסטן. אלע ― רוסישע טיפן. אלע אין אוניפארמס מיט
    
ווייסע קנעפלעך.
ד ע ר  ש מ ש  בא רב לוי היילפערין.
ד ע ר  ע ל ט ס ט ע ר  פון די זשאנדארמען
    
פאליציסטן, זשאנדארמען, נאדזיראטעלעס, א דווארניק מיט א בלעכל,
    
פאסאזשירן און טרעגערס אף דער באן, אן אבערקאנדוקטאר, קעלנערס
    
 אין רעסטאראן.
  
א ר ט: דער פארשפיל קומט־פאר אין א רוסישער שטאט. אלע פיר אקטן מיטן עפילאג
שפילן זיך אפ אין א גרויסער שטאט פון דער יידישער „טשערטא״ אין רוסלאנד, ווו
ניט אלע יידן מעגן וווינען. צ יי ט:  3 1 9 1 ־ 4 1 9 1.
    
 באמערקונגען פונעם פארפאסער
    
מע בעט זייער העפלעך די ארטיסטן, זיי זאלן זיין ווי ווייט
מעגלעך נאטירלעך גרימירט, ניט אנקלעפן קיין בערד, אין די באוועגונגען נישט איבערטרייבן, ניט קרימען זיך אף צו מאכן לאכנדיק דעם
עולם, ניט צולייגן קיין אייגענע ווערטער, און בכלל זיך גוט צוהערן
צו די רעמארקעס און גוט איינשטודירן די שפראך פון דעם אריגינאל.
    
אין די ערטער, ווו ס׳איז אנגעצייכנט, אז מע רעדט אף יידיש,
באדארפן די שוישפילער דאס ארויסבאווייזן מיט א באזונדערער באטאנונג און מיט א באזונדערער באוועגונג צו דער פערזאן, צו וועלכער
מע רעדט, אזוי, אז מע זאל עס ארויסזען און פילן.
    
דאס רעקוויזיט באם אויסשטאטן די סצענע איז פריי.
    
דער עפילאג קאן געשפילט ווערן און ניט געשפילט ווערן ―
עס הענגט אפ פונעם פרייען ווילן פון דער רעזשי.
    
 א באזונדער קאבינעט אין א גרויסארטיקן קאפע־רעסטאראן. שיין מעב־
    
 לירט. הויכע שפיגלען. בא די זייטן ווייכע סאפעס, סאמעטענע פאטעלן. אף די
    
 ווענט בילדער, דיוואנעס. בא דער זייט א פארטעפיאן. אין מיטן קאבינעט א
    
 גרויסער, מיט ווייסן געדעקטער, טיש. אפן טיש ― פון כל טוב. א סך פלעשלעך
    
 מיט אלערליי משקאות. צווישן זיי א סך ליידיקע. כל־ערליי פארבייסנס, נאר אלץ
    
 אין דער גרעסטער אומארדענונג. שטארק אנגערויכערט און אנגעווארפן. ― ס׳איז
    
 א קערמעשל פון א שטיק עטלעכע און צוואנציק יונגעלייט, נאר־וואס געענדיקט
    
 אכט קלאסן גימנאזיע, וואס דארפן אין גיכן אריין אין אוניווערסיטעט. פארן
    
 צעשיידן זיך פארברענגט מען א גוטע שעה און מע טוט א לעב־אונטער. שוין
    
 באם ערשטן אנהייב, אז דער פארהאנג הייבט זיך אויף נאר האלב און מע זעט
    
 נאך כמעט גארניט, הערט זיך שוין דאס געוויסע סטודענטן־ליד מיטן געוויסן
    
 ניגון:
    
 „גאודעאמוס איגיטור
    
 יוווענעס דום סוממוס,
    
 פאסט יוקונדאם יוווענטוטעם
    
 נאס האבעביט הומוס...״
    
 נאך די צוויי סטראפן הייבט זיך אויף דער איבעריקער טייל פארהאנג, און
    
 דער באל שטעלט זיך פאר אין פולן גלאנץ. דער עולם איז שוין רעכט בגילופין.
    
 דאס זיינען לויטער גימנאזיסטן, יינגערע און עלטערע, אלע אין זייער אוניפארם,
    
 מיט ווייסע קנעפלעך, אין פארשיידענע פאזען: ווער סע קלאפט אפן פארטעפיאן,
    
 און ווער עס זיצט אין מיטן קאבינעט אף דער ערד, און ווער עס ליגט אויסגע־
    
 צויגן אף דער סאפע, און ווער ― גאר אפן טיש. ווער עס רויכערט, און ווער
    
 עס האלט א כוס אין דער האנט. פריילעך זיינען אלע. מיטן פנים צום עולם
    
 שטייט וו א נ י א  א י וו א נ א וו , דיריזשירט מיט א לעפעלע דעם כאר,
    
 וואס ענדיקט דאס ליד מיט די ווערטער:
    
 „גאודעאמוס איגיטור
    
 יוווענעס דום סוממוס,
    
 דער דיריזשאר איוואנאוו דערלאנגט א קלאפ אין טיש און רופט־אויס הויך אף
    
 רוסיש).
א י וו א נ א וו. עי! טשאעק! שאמ־פאנ־סקא־ווא, טשארט וואזמי!...
(א פאר חברה־לייט כאפן אים בא דער האנט).
  
פ ו ן  צ וו יי  וו ע ל ט ן  189
    
א פ א ר  ס ט ו ד ע נ ט ן. וואניא! ביסט משוגע געווארן?
שאמפאנסקע?! ווייסט, וואס דאס קאסט אט א דא?
    
א י וו א נ א וו. ניע וואשע דיעלא! אף מיין רעכענונג, טשארט
וואזמי! איך צאל! טשאעק! שאמ־פאנ־סקא־ווא!! (עס לויפן אריין צוויי
קעלנערס מיט ווייסע פארטעכלעך, ברענגען שאמפאניער־וויין, אין אייז
געוויקלט, שטעלן־אוועק, פילן־אן די בעכערס, גייען־אפ).
    
א י וו א נ א וו. גאספאדא! צו די בעכערס, טשארט וואזמי!
(אלע טוען זיך א נעם צו די בעכערס). וואס זיינען מיר געווען נעכטן?
נעכטן זיינען מיר געווען יינגלעך, קינדער, שנעקעס, גימנאזיארן! א ליאדע לערערל האט געהאט רעכט אונדז אננעמען פארן קאלנער און אריינווארפן אין קארצער. אבער איצט? אבער מארגן? טשארט וואזמי! מארגן
זיינען מיד מענטשן! סטודענטן! אויס גימנאזיארן! נידער מיט דער גימנאזיע! לעבן זאל די אוניווערזיטעט! הורררא!!!
    
 א ל ע. הורררא!!! (מע טרינקט, מע קושט זיך, מע האלדזט
זיך, מע רעדט, מע לאכט, מע איז פריילעך. צווישן דער פריילעכער קאמפאניע איז צו באמערקן איינעם א גימנאזיסט פון יידישן טיפ, אויך אין
אוניפארם און אויך מיט ווייסע קנעפ. דאס איז  ה ע ר ש ל   ש נ י ־
א ו ר ס א ן. כאטש ער האלט־אונטער די קאמפאניע, טרינקט כלומרשט
גלייך מיט אלע, נאר ער זאל זיין פריילעך גלייך מיט אלע ― דאס זעט
מען נישט. דאס באמערקט אבער קיינער נישט, אויסער איינעם ― דער,
וואס האט געקאמאנדעוועט מיטן כאר, וואס מע רופט אים וואניא איוואנאוו. אין דער צייט, ווען אלע הוליען, גייט־צו צו אים וואניא, לייגט־ארויף די האנט אים אף דער פלייצע).
    
א י וו א נ א וו. (צו שניאורסאנען). וואס איז מיט דיר, הערשקא?
    
ש נ י א ו ר ס א ן. (ווי אויפגעוואכט, לעבעדיק). וואס זאל זיין?
גארנישט.
    
א י וו א נ א וו. וואס האלסטו אויפגעהאנגען די נאז אף דער
קווינטע? (נעמט אים פאר א האנט, זעצט זיך אוועק מיט אים אף א זייט).
    
ש נ י א ו ר ס א ן. ווער? איך? עס ווייזט זיך דיר אויס.
    
א י וו א נ א וו. עס ווייזט זיך מיר ניט אויס. איך זע, איך קוק־נאך די גאנצע צייט נאך דיר. מיך וועסטו ניט נארן, הערשקא. איך קען
דיך.
    
ש נ י א ו ר ס א ן. איז טאקע גוט, וואס דו קענסט מיך... פון
דעסטוועגן וואלט נישט געשאט, זאלסט מיך קענען א ביסל נענטער.
    
א י וו א נ א וו. וואס־זשע וואלט געווען?
    
ש נ י א ו ר ס א ן. וואלסטו מיר ניט געפרעגט קיין קשיות. דו
 וואלסט דעמאלט אליין געוווסט, אז איך בין נישט גלייך צו אייך. (פויזע).
 איך קאן מיך ניט פרייען, אזוי ווי איר פרייט זיך.
    
א י וו א נ א וו. פאר וואס?
    
ש נ י א ו ר ס א ן : פאר דעם! דערפאר, ווייל איר, אז איר פרייט
זיך, פרייט איר זיך מיט אייער גאנצן וועזן, מיט אלע אייערע איברים
און חושים...
    
א י וו א נ א וו : (שפאטיש) און דו?
    
ש נ י א ו ר ס א ן : און איך? איך טאר ניט. פאר מיינע אויגן
שטייט שטענדיק די אויפשריפט: „מעמענטא מארי״...
    
א י וו א נ א וו : טשארט וואזמי! וואס פאר אן אויפשריפט? וואס
פאר א „מעמענטא מארי״?
    
ש נ י א ו ר ס א ן : האסט פארגעסן, אז איך... אז איך בין א
ייד?
    
א י וו א נ א וו : אט האסטו דיר! און אז א ייד ― איז וואס?
    
ש נ י א ו ר ס א ן : איז גארניט... (קוקט אף איוואנאוון אן
ווערטער).
    
א י וו א נ א וו : איך פארשטיי ניט, הערשקא, עפעס רעדסטו מיר
היינט מאדנע רייד... (באזונדער פריינטלעך). מיר דאכט, אז אף אונדז,
דיינע חברים, האסטו זיך ניט צו באקלאגן... מיר, דיינע חברים...
    
ש נ י א ו ר ס א ן : (א ביסל אויפגערעגט). חברים! חברים! ביסט
א נאר! ווער רעדט פון חברים? דו מיינסט, אפנים, אז די גאנצע וועלט
איז אט א דא א? מיר און אונדזערע חברים? דו פארגעסט, אז אף יענער
זייט גימנאזיע איז אויך דא א וועלט, און א גרויסע וועלט. אויסער
אונדז זיינען פאראן נאך מענטשן. נאר פון יענער גרויסער וועלט ווייסט
איר, אפנים, זייער ווינציק. כמעט גארנישט ניט. יענער גיהנום איז אייך
אומבאקאנט. (פויזע). אין מיין פעל ווען דו ביסט אפ ניט לאנג, כאטש
איין יאר, וואלסטו דעמאלט געוווסט, וואלסטו דעמאלט געפילט, וואס
הייסט נארמא, פראצענטן, מיניסטערישע צירקולארן און נאך אזעלכע
גוטע זאכן...
    
א י וו א נ א וו : (מיט א באוועגונג). וואס הערסטו צירקולארן,
פראצענטן? מיט אזא אן אטעסטאט, ווי דו האסט! מיט א גאלדענער
מעדאל!
    
ש נ י א ו ר ס א ן : א גאלדענע מעדאל? (א מאך מיט דער האנט).
מע האט שוין געזען אזעלכע זאכן. קארג „מעדאליסטן״ זיינען פארבליבן
נאך פון פאר־א־יארן?... און פון פאר־צוויי־יארן? „מעדאליסטן״, כא־כא,
א טייערע מציאה! עך! נאר וואס איז צו רעדן? (שטייט־אויף). וואס איז
מיט דיר צו רעדן, אז דו ווייסט ניט, דו פארשטייסט ניט, דו קאנסט עס
נישט פארשטיין!... (זעצט זיך אוועק צוריק).
    
א י וו א נ א וו : (קרימט אים איבער). „דו ווייסט ניט, דו פארשטייסט ניט. דו קאנסט עס ניט פארשטיין!״... פאר וואס קאן איך עס ניט
פארשטיין טשארט וואזמי? איך בין נאך אזוי קלוג, ווי דו!
    
ש נ י א ו ר ס א ן : נאר איינער! מע דארף ניט זיין קלוג ― מע
דארף נאר זיין א ייד דערצו. היינט פארשטייסטו שוין? זאלסט זיין א ייד
כאטש איין יאר...
    
א י וו א נ א וו : וואס־זשע וואלט געווען?
    
ש נ י א ו ר ס א ן : וואלסטו עס נישט אויסגעהאלטן. קיין איין יאר
אפילו.
    
א י וו א נ א וו : אזוי מיינסטו?
    
ש נ י א ו ר ס א ן : איך בין איבערצייגט!
    
א י וו א נ א וו : נו, האסטו א טעות! קענסטו מיך נישט. ווייסטו
נישט, ווער וואניא איוואנאוו איז! (פויזע). שא! ווייסטו, וואס פאר א געדאנק מיר איז איינגעפאלן איצט אין קאפ? (טוט זיך א פאטש אין די קני,
רוקט זיך צו צו שניאורסאנען). הער אויס, הערשקא, טאמער וואלטן מיר
זיך געביטן?
    
ש נ י א ו ר ס א ן : (קוקט אים אן). וואס הייסט „געביטן״?
    
א י וו א נ א וו : אט איך לייג דיר פאר א קאמבינאציע. דו זאגסט,
איך וואלט קיין איין יאר אפילו ניט געקאנט זיין אין דיין פעל? טא לאמיר
זיך בייטן!
    
ש נ י א ו ר ס א ן : (פארשטייט אים נאך אלץ נישט). וואס הייסט
― לאמיר זיך בייטן?
    
א י וו א נ א וו : גאר פראסט. מיר וועלן זיך בייטן. דו זאגסט, איך
זאל איין יאר כאטש פרווון זיין אין דיין פעל, פרווון זיין א ייד? ― גוט!
מיר וועלן זיך בייטן... אף איין יאר. דו וועסט זיין איוואנאוו, איך וועל זיין
שניאורסאן.
    
ש נ י א ו ר ס א ן : (שטייט־אויף). דו האסט, אפנים, ניט פון וועמען
חוזק צו מאכן? זוך א גרעסערן נאר פון זיך...
    
א י וו א נ א וו : (שטייט אויך אויף). איך מאך נישט חוזק. איך מיין
עס גאנץ ערנסט, טשארט וואזמי! איך בין א בעלן צו זיין אף דיין ארט.
איך וויל פרובירן אף זיך אליין, ווי אזוי איז, אז מע איז א ייד? ווי אזוי
פילט זיך א ייד? איצט האבן מיר א געלעגנהייט. מיר דארפן ביידע אריין
אין אוניווערזיטעט. מיר פארן ביידע אין א ניי ארט, א פרעמדע שטאט,
ווו קיינער קען אונדז נישט. וועלכער רוח איז דאס מחויב צו וויסן, ווער
פון אונדז איז איוואנאוו און ווער ― שניאורסאן? צי וועמען גייט עס
אן, אז איך, איוואנאוו, בין שניאורסאן, און דו, שניאורסאן, ביסט איוואנאוו, כא־כא־כא? וואס זאגסטו דערויף, הערשקא, הא?
    
ש נ י א ו ר ס א ן : וואס זאג איך דערויף? איך קאן זאגן נאר
דאס, אז דו פלאפלסט נארישקייטן, ווייל דו ביסט...
    
א י וו א נ א וו : שיכור! ― מיינסטו אפשר?
    
ש נ י א ו ר ס א ן : חס וחלילה! ווער זאגט, אז דו ביסט שיכור?
איך זאג נאר, אז דו ביסט א ביסל בגילופין, אונטערן גלעזל...
    
א י וו א נ א וו : (ענערגיש). איך? אונטערן גלעזל? דו לייגסט! נאך
קיינמאל אף מיין לעבן בין איך, טשארט וואזמי, אזוי ניכטער נישט געווען, ווי היינט! איך זאג עס גאנץ ערנסט, הערשקא, פריינט מיינער, בא
מיין ערנווארט! אט האסטו דיר מיין האנט! (ציט אים אויס א האנט). איך
וויל פארזוכן דעם טעם: וו י א ז ו י   א י ז  ע ס , א ז מ ע א י ז
א יי ד?
    
ש נ י א ו ר ס א ן : וועסט פילן א רעכטן טעם! וועסט פארזאגן
א צענטן!
    
א י וו א נ א וו : נארישקייטן! (טוט זיך א זעץ אין הארצן). קענסטו מיך נישט! ווייסטו נישט, ווער וואניא איוואנאוו איז, טשארט וואזמי!
פאלג מיך, לאמיר זיך בייטן! (וויל ארומנעמען שניאורסאנען). אף איין
יאר נאר לאמיר זיך בייטן...
    
ש נ י א ו ר ס א ן : (שטופט אים אפ פון דער גרינג). רעד
ניט קיין נארישקייטן! סע שלאגט צו דער גאל! וואס הייסט בייטן? ווי
בייט מען זיך דאס?
    
א י וו א נ א וו : גאר פראסט: מע נעמט און מע בייט זיך. איך
וועל זיין שניאורסאן, דו וועסט זיין איוואנאוו. דו וועסט מיר געבן דיין
אטעסטאט מיט די פינפן, איך וועל דיר געבן מיין אטעסטאט מיט די
דרייען, טשארט וואזמי, און ביט פאסיעמו! איז דאס געמאכט? (ציט־אויס שניאורסאנען א האנט).
    
ש נ י א ו ר ס א ן : דו רעדסט ווי א קינד, וואניא, כלעבן.
וואס רעדסטו? דאקומענטן ― עפעס א שפילעכל? היינט אונדזערע
עלטערן?
    
א י וו א נ א וו : דאקומענטן? נארישקייטן! איין יאר אינגאנצן
נאפליעוואט! און די עלטערן ― וואס גייט עס זיי אן? ווער דארף עס
וויסן? מיר וועלן דאך זיין ביידע אין איין שטאט, אין איין אוניווער־זיטעט, וועלן זיי אונדז שרייבן בריוו, דיין פאטער צו מיר, מיין פאטער
צו דיר ― און מיט זייערע בריוו וועלן מיר זיך אפבייטן. האסטו עס
פארשטאנען, קאפ? (כאפט שניאורסאנען פאר א האנט, שלעפט אים צום
טיש. שניאורסאן לאזט זיך ניט).
    
ש נ י א ו ר ס א ן : לאז געמאך! וואניא, לאז צורו! די חברים
דארפסטו נאך...
    
א י וו א נ א וו : זארג ניט, זיי וועלן אונדז ניט ארויסגעבן.
אט א דא וועט דאס בלייבן. (הערט ניט שניאורסאנען שלעפט אים צו
צום צענטער. טוט א זעץ מיט דער האנט איבערן טיש). סילאנס! שטיל
זאל זיין! (דער עולם טוט א שטיי־אויף). חברים, שטיל זאל זיין! (טוט
נאך א מאל א זעץ מיט דער האנט אן טיש). איך דארף אייך עפעס
זאגן זייער א וויכטיקע זאך! (שפרינגט־ארויף אף א שטול). הערט נאר
צו מיט קאפ! איר זאלט וויסן זיין, אז איך בין שוין מער ניט איך. איך
בין שוין ער! (ווייזט אף שניאורסאנען, וואס שטייט נאך א פארגאפטער
און ווישט זיך דעם שווייס פונעם שטערן). און ער איז שוין נישט מער
ער, נאר איך! ער איז איך, איך בין ער... וואס קוקט איר זיך איבער
און וואס שמייכלט איר דארט אין די הויפנס? איך בין נישט שיכור,
טשארט וואזמי! איר ווייסט גאנץ גוט, אז איך בין נישט שיכור ― איך
קאן טרינקען. אט באלד וועט איר הארכן, וועט אייך זיין קלאר אלצדינג.
חברים! זייט וויסן, אז איך און אונדזער חבר שניאורסאן האבן זיך געביטן, אף א יאר האבן מיר זיך געביטן. מיר האבן זיך געגעבן דאס
ווארט, מיר האבן געהאלטן א וועט. קורץ ― ס׳איז נישט אייער זאך.
איר דארפט נאר הערן און זען און שווייגן. איך באשווער אייך מיט
אונדזער הייליקן בונד פון חברשאפט, אז דעם זאל אפדארן די צונג,
ווער ס׳וועט ארויסלאזן אין דרויסן א פיפס וועגן דער גאנצער געשיכטע
אין פארלויף פונעם דאזיקן יאר!... חברים! איך פאדער פון אייך אינעם
נאמען פון אונדזער סאלידאריטעט, איר זאלט מיר געבן אייער ערנווארט און שווערן, אז דא, אין דעם קאבינעט, ווערט די זאך באגראבן
אף אייביק, און קיין פויגל וועט ניט וויסן. זאגט איר מיר צו?
    
ק ו ל ו ת : מיר זאגן דיר צו! מיר זאגן דיר צו!
    
ק ו ל ו ת : כאטש מיר ווייסן ניט וואס, מיר ווייסן ניט ווען!
    
א י וו א נ א וו : אט באלד וועט איר וויסן. איר דארפט מיר נאר
צוזאגן, אז ס׳וועט ניט ארויסגעטראגן ווערן פון דאנען א ווארט. איר
דארפט מיר צושווערן, אז צווישן אונדז וועט דאס בלייבן. אלזא, שווערט
איר מיר צו? (ה יי ב ט א וי ף צ וו יי פ י נ ג ע ר). זאגט: „מיר שווערן!״
    
א ל ע : (ה יי ב ן א וי ף צ וו יי פ י נ ג ע ר, ז י נ ג ע ן מ י ט א נ י ג ו ן). מיר
הייבן די הענט און מיר שווערן!
    
א י וו א נ א וו : (א וי פ ג ע ב ר א כ ט). סילאנס! וואס פאר א געזאנג,
טשארט וואזמי?! דא האנדלט זיך וועגן אן ערנסטע זאך, און זיי האבן
זיך צעזונגען גאר! אלזא, איך פאדער פון אייך, איר זאלט זיין ערנסט
און זאגן: „מיר שווערן״.
    
א ל ע : (ע ר נ ס ט) מיר שווערן. מיר שווערן!
    
א י וו א נ א וו : אט אזוי האב איך אייך ליב. אצינד, חברים,
אז איר האט מיר אפגעשווארן, וועל איך אייך שוין דערציילן, אום וואס
דא האנדלט זיך. אונדזער חבר, הערשקא שניאורסאן, ווי אייך איז באוווסט, געהערט צו יענעם פאלק, וואס איז פארהאסט און פארפאלגט אף
דער גאנצער וועלט, צו יענעם אויסדערוויילטן פאלק, וואס איז צעזייט
און צעשפרייט, ― מיט איינעם ווארט: ער איז א ייד, און א ייד איז
זייער שווער צו זיין. כמעט אוממעגלעך. אזוי זאגט ער, הערשקא הייסט
עס. און איך זאג, אז ס׳איז ניט אזוי גוואלדיק. דער שד איז גארנישט
אזוי שרעקלעך, ווי מע מאלט אים... זאגט מיין חבר, אז דערפאר מיין
איך עס, ווייל איך בין קיינמאל קיין ייד נישט געווען. לאם איך פרווון,
זאגט ער, זיך געפינען אין זיין פעל כאטש איין יאר, וועל איך, זאגט
ער, דעמאלט פילן. גוט. איז געבליבן, איך זאל אריין אין זיין פעל כאטש
אף איין יאר. ווי אזוי־זשע מאכט מען דאס? האבן מיר זיך געביטן אף
א יאר...
    
ש נ י א ו ר ס א ן : נאך ניט געביטן, נאר ער וויל, מיר זאלן
זיך בייטן.
    
א י וו א נ א וו : געביטן, געביטן! הערט אים ניט! פון דער מינוט אן איז ער שוין ניט מער שניאורסאן, נאר איוואנאוו, און איך בין
אויס איוואנאוו, נאר שניאורסאן. (ע ר ש פ ר י נ ג ט ־ א ר א פ פ ו ן ש ט ו ל, צ י ט ־ א ר א פ
פ ו ן ז י ך ז יי ן מ ו נ ד י ר, ג י ט ־ א י ב ע ר ש נ י א ו ר ס א נ ע ן, ש ל ע פ ט ־ א ר א פ כ מ ע ט מ י ט
ג וו א ל ד פ ו ן ש נ י א ו ר ס א נ ע ן ז יי ן מ ו נ ד י ר, א ו ן ב יי ד ע ט ו ע ן ז י ך א י ב ע ר פ א ר
א ל ע מ ע ן א י ן ד י א וי ג ן. וו א נ י א א י וו א נ א וו מ א כ ט א י י ד י ש פ נ י ם, ס ט א ר ע ־
וו ע ט ז י ך, ע ר ז א ל ז יי ן ע נ ל ע ך צ ו ש נ י א ו ר ס א נ ע ן. ד ע ר ע ו ל ם נ ע מ ט א וי ף
ד י ס צ ע נ ע מ י ט ג ר וי ס ע נ ט ו ז י א ז ם).
    
א ל ע : (א פ ל א ד י ר ן). בראווא! בראווא!
    
א י וו א נ א וו : (ש פ ר י נ ג ט ־ א ר וי ף וו י ד ע ר א מ א ל א ף א ש ט ו ל).
חברים! אצינד, אז די זאך איז שוין געמאכט, דערלויב איך מיך פארצושטעלן פאר אייך. איך בין שוין ניט מער דער קריסט, דער דוואריאנין,
איוואן איוואנאוויטש איוואנאוו, נאר (נ ע מ ט ־ א ר וי ס פ ו ן ש נ י א ו ר ס א נ ס ז יי ט ־
ק ע ש ע נ ע ז יי נ ע ד א ק ו מ ע נ ט ן, ד ע ם פ א ס מ י ט ן א ט ע ס ט א ט, ק ו ק ט א ר יי ן) ― דער
שקלאווער מיעשטשאנין, טשארט וואזמי, הערש מאוושאוו שניאורסאן,
דער זון פונעם פארהאסטן און פארפאלגטן, נאר פון גאט אויסדערוויילטן
פאלק ישראל. און דער (וו יי ז ט א ף ז יי ן ח ב ר ש נ י א ו ר ס א ן) ― איז שוין
נישט מער דער שקלאווער מיעשטשאנין הערש מאוושאוו שניאורסאן,
נאר... אנו, הערשקא, נעם־ארויס אקארשט פון קעשענע דיינע נייע דאקומענטן! (י ע נ ע ר נ ע מ ט ־ א ר וי ס). אן אמתער דוואריאנין און א זון פון א
דעיסטוויטעלני סטאטסקי סאוויעטניק, טשארט וואזמי, איוואן איוואנאוויטש איוואנאוו! איך לייג־פאר צוליב דער דאזיקער מעטאמארפאזע
אנפילן די כוסות און אויסטרינקען. הורררא!
    
א ל ע : (פ י ל ן א ן ד י כ ו ס ו ת). הורררא! (מ ע ג ר א ט ו ל י ר ט א ו ן מ ע
ק ו ש ט ז י ך מ י ט ד י ג ע ב י ט ע נ ע ח ב ר י ם א ו ן מ ע ט ר י נ ק ט).
    
ש נ י א ו ר ס א ן : (ט ר ע ט ־ א ר וי ס מ י ט ן כ ו ס א י ן ד ע ר ה א נ ט).
חברים! אונדזער חבר וואניא איוואנאוו, אדער, ווי ער הייסט שוין איצטערטא, הערשקא שניאורסאן, איז באגאנגען, ווי איר זעט, א שפאס, און
אויסגעלאזט האט זיך עס, ווי עס ווייזט אויס, מיט אן ערנסט. די זאך
איז אפגעטאן ― פארפאלן. מיר האבן זיך, הייסט עס, געביטן מיט די
יוצרות. זאל זיין אין א גוטער שעה. ווער פון אונדז ביידע האט געמאכט
א בעסער געשעפט ― דאס ווייס א י ך , און אויך איר, אויב איר
האט א קלעפקע אין קאפ, באדארפט אויך פארשטיין. און טאמער פארשטייט איר נישט ― בין איך ניט שולדיק... איין זאך נאר מוז איך זאגן
פארויס: אזוי ווי מיר קאנען נישט וויסן, וואס מיט אונדז ביידן קאן
פאסירן אף דעם נייעם וועג, וואס מיר ביידע לאזן זיך גיין, על־כן וואלט
איך וועלן אויסנעמען א תנאי, אז טאמער וועט עמעצן פון אונדז צוויי
אין פארלויף פון דעם יאר אויסקומען שוין זעער שמאל, דאס הייסט...
    
א י וו א נ א וו : (ש ט ו פ ט א י ם אפ). קיין שום תנאים! קיין שום
קאמפראמיסן! וואס ס׳זאל ניט זיין ― קאן זיך זיין! אפגעמאכט ― איז
פארפאלן!
    
א ל ע : פארפאלן! פארפאלן!
    
א י וו א נ א וו : ביט פאסיעמו!
    
א ל ע : ביט פאסיעמו!
    
ש נ י א ו ר ס א ן : (פ ו נ ע ם א ר ט). געדענק זשע, וואניא, מיין
איך הערשקא, זאלסט קיין חרטה נישט האבן!
    
א י וו א נ א וו : חרטה? די איוואנאווס... פארדאן! מיין איך די
שניאורסאנס האבן קיינמאל קיין חרטה ניט! איך קום ארויס פון א פאלק,
טשארט וואזמי, וואס איז שוין דורכגעגאנגען דורך פייער און דורך
וואסער און דורך מעשענע רערן! מיינע עלטער־עלטער־זיידעס, וואס
האבן געקנעטן ליים בא פרעהן, אויפגעשטעלט די אייביקע פיראמידן,
אויפגעבויט די בארימטע שטעט סדום און עמורה... פארדאן! איך מיין
פיתום און רעמסס, זיינען גענוג אויסגעשטאנען ביז זיי האבן זיך באזעצט
אינעם געבענטשטן לאנד מצרים... פארדאן! מיין איך כנען. און אז מיר
האבן זיך באזעצט אינעם געבענטשטן לאנד כנען, איז געקומען בלשאצר...
פארדאן! איך מיין נבוכדנאצר, און האט פארברענט אונדזער הייליקן
טעמפל און אפגעפירט אונדזערע זין און טעכטער אין אייזערנע קייטן
צו זיך אינעם בארבארישן באבילאן, און נאכדעם אין שפאניען... חברים!
איך מאך, טשארט וואזמי, א היפשן שפרונג און לאז־דורך בלעמען,
המנען מיט אחשורושן מיט נאך אזעלכע פיינע מענטשלעך, ווייל עס
טאגט שוין, ווי איר זעט, אין דרויסן ― אלזא, אינעם פינצטערן קאטוילישן שפאניען, ווו עס האט געווארט אף אונדז די אינקוויזיציע.
(מ י ט ה י ץ). קאנט איר זיך פארשטעלן, חברים, וואס פאר ליידן מיינע
עלטערן זיינען אויסגעשטאנען אין דער אינקוויזיציע? אפן אויטאדאפע
האבן זיי זיך געלאזט ברענען, טשארט וואזמי, אפן עשאפאט האבן זיי
זיך געלאזט קוילען, שניידן, האקן, בראקן, פערטלען...
    
א ל ע : (מ י ט ג ר וי ס ע נ ט ו ז י א ז ם א ו ן א פ ל וי ז). בראווא, הערשקא,
בראווא!
    
ק ו ל ו ת : גאר ניט צו דערקענען, אז דאס איז א קריסט!
    
ק ו ל ו ת : א ייד! אן אמתער ייד! כא־כא־כא!
    
א יי נ ע ר פ ו ן ד ע ם ע ו ל ם : א געבוירענער זשיד. נאר
פייסיקעס פעלן אים!
    
נ א ך א יי נ ע ר : און א לייבסערדאק!
    
נ א ך א יי נ ע ר : אוי־וויי־מיר! טאטעלע־מאמעלע! ציצעלע־האמעלע! כא־כא־כא!
    
א י וו א נ א וו : סילאנס! אז איך רייד, דארף זיין שטיל,
טשארט וואזמי!
    
ש נ י א ו ר ס א ן : (צ ו א י וו א נ א וו ן). האב צייט ― דאס האסטו
ערשט אן אדערויף. שפעטער וועט נאך זיין בעסער...
    
א י וו א נ א וו : ווער עס וועט וואגן אפצולאכן פון א יידן, דער
וועט האבן צו טאן מיט מיר! (ב א וו יי ז ט א ק ו ל א ק). איך וועל נישט פארשווייגן קיינעם! איך וועל ניט דערלאזן, טשארט וואזמי, מע זאל חוזק
מאכן פון מיר דערפאר, וואס איך שטאם־אפ פון א פאלק, וואס האט
געגעבן דער וועלט א זאקאן, מיט א צאר דאוויד, מיט א פסאלטיר,
טשארט וואזמי! איך בעט נאך א מאל אנצופילן די כוסות און טרינקען
פארן דאזיקן פאלק, פארן אויסדערוויילטן פאלק ישראל, וואס איך בין
איצט איינער פון זיינע קינדער. לעבן זאל דאס אלטע אויסדערוויילטע
פאלק! הוררררא!
    
א ל ע : הורררא!
    
ק ו ל ו ת : בראווא! בראווא!
    
ק ו ל ו ת : גאספאדא! וואס שווייגט איר?
    
ק ו ל ו ת : לאמיר אים נעמען! לאמיר אים וויגן! קאטשען!
קאטשען!
    
ק ו ל ו ת : ביידן קאטשען! ביידן! (ד ע ר ע ו ל ם צ ע ט יי ל ט ז י ך א ף
צ וו יי. א יי ן ט יי ל כ א פ ט ־ א ו נ ט ע ר ש נ י א ו ר ס א נ ע ן, ד ע ם א י ב ע ר ג ע ט א נ ע נ ע ם א י ־
וו א נ א וו ן, ד ע ר א נ ד ע ר ע ר ט יי ל כ א פ ט ־ א ו נ ט ע ר ד ע ם א י ב ע ר ג ע ט א נ ע נ ע ם ש נ י ־
א ו ר ס א נ ע ן א ף ד י ה ע נ ט, א ו ן מ י ט ק ו ל ו ת: ,,ב ר א וו א, ה ע ר ש ק א! ב ר א וו א, וו א נ י א!״
ט ר א ג ט מ ע ן ז יי א ר ו ם ט י ש, א י ב ע ר ן ק א ב י נ ע ט, א צ וו יי ־ ד ר יי מ א ל. ― ד ע ר
פ א ר ה א נ ג פ א ל ט).
(בא דוויד שפיראן. ― א גרויס עס־צימער. בעל־הבתיש מעבלירט. נישט רייך,
נאר זויבער און מיט גוסט. ווייסע גארדינען, גרינע וואזאנעס, אן אלטער פארטעפיאן, א פאר יידישע בילדער אף די ווענט. ― פיר טירן: צוויי רעכטס, פירן
צו די זייטיקע צימערן; איינע אין הינטערגרונט, פירט צו די טרעפ אראפ;
איינע לינקס, אין ווינקל, פירט צו דער קיך. לינקס א פענצטער. באם פענצטער,
נאענט צו דער ראמפע, שטייט א קאנאפע. אף דער קאנאפע, אנגעשפארט אף
דער האנט, זיצט ב ע ט י , שטארק פארטיפט אין א בוך. אנגעטאן גייט
זי אין א גרין שילערן־קלייד מיט א שווארץ פארטעכל. א ווייסער שפיצן־קראגן
מיט ווייסע שפיצן־מאנדזשעטן. די האר פארקעמט, מיט א שיינעם לאנגן צאפ
פארווארפן אהינטער. מיט א ביכל אין האנט, איבערן שטוב אהין און צוריק,
שפאנט־ארום ס י א מ ק ע , אנגעטאן אין א גרויסער גימנאזיאל־טוזשורקע
מיט קליינע ווייסע קנעפלעך. ער לערנט אויף אויסנווייניק מיט א ניגון, שאקלט
זיך צום טאקט:
    
„קאק ניניע זביכאיעטסא וויעשטשיי אליעג
    
אטאמסטיט ניעכאזומנים כאזאכאם...״
און נאך אמאל דאס אייגענע:
    
„קאק ניניע זביכאיעטסא וויעשטשיי אליעג...״
פון דרויסן דערהערט זיך א ווייטער קלונג. סיאמקע הערט ניט אויף ארויסצושפאנען און לערנען אויף א קול. בעטי רירט זיך ניט. ― עס קומט אריין
פון קיך ש ר ה ש פ י ר א מיט פארקאטשעטע ארבל).
    
ש ר ה ש פ י ר א : (צ ו ד ע ר ט א כ ט ע ר). בעטי!
    
ב ע ט י : (ע נ ט פ ע ר ט נ י ט).
    
ש ר ה ש פ י ר א : (נ א ך א מ א ל). בעטי ! !
    
ב ע ט י : (נ ע מ ט נ י ש ט צ ו ד י א וי ג ן פ ו ן ב ו ך). מהו?
    
ש ר ה ש פ י ר א : זע נאר, ווי זי האט זיך א ביסל פארטיפט!
גארנישט אפצורייסן!
    
ב ע ט י : (ה יי ב ט ־ א וי ף ד י א וי ג ן). וואס ווילסטו, מאמע?
    
ש ר ה ש פ י ר א : נא דיר גאר וואס איך וויל, האסטו געהערט
אביסל? עמעצער קלינגט דאך. (ע ס ה ע ר ט ז י ך א צ וו יי ט ע ר ק ל ו נ ג). עס קער
אוודאי זיין א בעלן אויפן צימער.
    
ב ע ט י : (נ י ש ט צ ו ג ע נ ו מ ע ן ד י א וי ג ן פ ו ן ב ו ך). א סך בעלנים,
ווינציק מחותנים. זינט מע האט אויפגעהאנגען דאס צעטל, אז סע גיט
זיך אפ א צימער, הערט דאס גלעקל נישט אויף צו קלינגען; נאר עמעצן
זאל געפעלן ― דאס נישט.
    
ש ר ה ש פ י ר א : מזל־טוב! פון וואנען ווייסטו? אפשר וועט
דעם יא געפעלן?
    
ב ע ט י : (נ י ש ט צ ו ג ע נ ו מ ע ן ד י א וי ג ן פ ו ן ב ו ך). וואס קאן אים
דא געפעלן? א קעמערל אן מעבל, אן געזונט, אן לייב און לעבן.
    
ש ר ה ש פ י ר א : וואס האסטו געוואלט? שפיגלען? סאמעטענע
דיוואנעס? האסטו געהערט א ביסל? וועדליק דאס געלט, איז גענוג מעבל.
גיי נאר, טאכטער, אראפ אונטן, עפן. איך קאן מיך אט אזוי אף די טרעפ
ניט ווייזן... אן אויסגעשמאדערטע... טאמער באגעגנט מיך עמעצער...
    
ב ע ט י : (נ י ש ט צ ו ג ע נ ו מ ע ן ד י א וי ג ן פ ו ן ב ו ך). וואס עפעס איך?
לאז גיין סיאמקע.
    
ש ר ה ש פ י ר א : זע נאר, ווי מע דינגט זיך דא, משטיינס געזאגט! דאס קינד לערנט דעם אוראק, דארף מען אים שטערן, האסטו געהערט אביסל?
    
ב ע ט י : (נ י ש ט צ ו ג ע נ ו מ ע ן ד י א וי ג ן פ ו ן ב ו ך). אן אן אומגליק.
ס׳וועט אים גארניט שאדן צו די אוראקן, אז ער וועט גיין עפענען די טיר.
    
ש ר ה ש פ י ר א : (ש וי ן א וי פ ג ע ר ע ג ט). קינדער מיוחסים ―
טפו זאל דאס ניט ווערן! (צ ו ס י א מ ק ע ן). גיי נאר, סיאמעניו, עפן־אויף די
טיר אונטן. מע קלינגט.
    
ס י א מ ק ע : (ה ע ר ט נ י ט א וי ף ח ז ר ן א ף א וי ס נ וו יי נ י ק, ק ו ק ט א ף
ד ע ר מ ו ט ע ר). „קאק ניניע זביכאיעטסא וויעשטשיי אליעג...״
    
ש ר ה ש פ י ר א : זע נאר, מע רעדט צו אים, גלייך ווי אין דער
וואנט אריין. גיי עפן די טיר ― זאגט מען דיר. מע קלינגט. האסטו געהערט א ביסל? (ע ס ה ע ר ט ז י ך א ד ר י ט ע ר ק ל ו נ ג).
    
ס י א מ ק ע : (וו י א וי פ ג ע וו א כ ט פ ו ן ש ל א ף). מע קלינגט? איך האב
גארניט געהערט, מע זאל קלינגען, איך. אטא גיי איך. (ל וי פ ט צ ו ד ע ר
ט י ר א ר א פ א ף ד י ט ר ע פ א ו ן כ א פ ט ב ע ת ־ מ ע ש ה א ט ע נ צ ל).
    
ש ר ה ש פ י ר א : (ג ר יי ט צ ו ם ט י ש, ש ט ע ל ט ד א ס ט יי ג ע ש י ר,
ר ע ד ט צ ו ז י ך א ל יי ן). בראש זיינען זיי דא אלע פארטארעראמט. ער איז
שטענדיק אף דער בערזע, דרייט געשעפטלעך. די איז א גימנאזיסטקע,
לייענט ביכער. דער איז א גימנאזיסט, חזרט די אוראקן. און דו אליין
דארפסט זיך טויטשן טאג ווי נאכט, טא דאס, טא יענץ, טא הין, טא הער,
טא דעם, טא יענעם...
    
ב ע ט י : (נ י ש ט צ ו ג ע נ ו מ ע ן ד י א וי ג ן פ ו ן ב ו ך). מיט וועמען
רעדסטו דארט, מאמעטשקע? מיט זיך אליין?
    
ש ר ה ש פ י ר א : מיט וועמען דען זאל איך ריידן, האסטו געהערט א ביסל? אז איר אלע זייט פארטראסקעט, און איך איינע דריי
מיך ארום, ווי א מחותנתטע בא דער מיזינקע אף דער חתונה, און דארף
ארבעטן, קיין עין־הרע, אף אזא שטוב, אן א הילף, אן א האנט־איבער־נעמער...
    
ב ע ט י : ווער הייסט דיר מאמעטשקע, ניט צונעמען קיין
דינסט?
    
ש ר ה ש פ י ר א : (ש ט ע ל ט ז י ך א וו ע ק, ט ע נ ה ט א י ן א יי ן א ט ע ם,
ש י ט וו י פ ו ן א פ א ס, וו ע ר נ ד ד י ט א כ ט ע ר ק ו ק ט א ל ץ א י ן ב ו ך). דינסטן זאל
איך נעמען? פון וואנען וועל איך זיי צאלן? די שיינע פרנסות פון דער
בערזע, משטיינס געזאגט, אף וואס דער טאטע איז איבערגעקומען, אז
ער דארף זיין א מעקלער גלייך מיט קעצעלען און מיט נאך אזעלכע שלים־מזלען, און נאך בא היינטיקע הוצאות: דירה־געלט צאל, פראוואזשיטעלסטווע צאל, פראוואאוטשעניע צאל, טאג ווי נאכט נאר פראוועס און
פראוועס און פראוועס... (ע ס ק ו מ ט צ ו ר י ק ס י א מ ק ע. נ א ך א י ם ― א י ו נ ג ע ר
פ א ר ש וי ן, ע ל ע ג א נ ט ג ע ק ל יי ד ט. א י ן א יי ן ה א נ ט ה א ל ט ע ר א ק ל יי ן ט ש ע מ א ־ 
ד א נ ט ש י ק ל, א י ן ד ע ר א נ ד ע ר ע ר ― א פ ל ע ד. וו י נ א ר ע ר ק ו מ ט א ר יי ן א ו ן
ט ו ט א וי ס ד א ס ה י ט ל, ד ע ר ק ע נ ט מ ע ן א י ן א י ם, א ז ד א ס א י ז ד ע ר ק ר י ס ט
א י וו א נ א וו, ד ע ר, וו א ס ה א ט ז י ך פ א ר ש ט ע ל ט פ א ר ן י י ד ן ש נ י א ו ר ס א ן).
    
א י וו א נ א וו : (פ א ר נ יי ג ט ז י ך פ א ר ד ע ר מ א ד א ם ש פ י ר א א ו ן
פ א ר ב ע ט י ן, ר ע ד ט ר ו ס י ש). טוט סטאיאטסיא קאמנאטא? *
    
ש ר ה ש פ י ר א : (צ ו ב ע ט י ן, א ף י י ד י ש). מזל־טוב! שוין
גויים אויך אנגעהויבן גיין דינגען דירות אף דער יידישער גאס? (צ ו א י וו א ־ 
נ א וו ן, א ף ר ו ס י ש). טוט, טוט * * .
    
א י וו א נ א וו : מעבלירט?
    
ש ר ה ש פ י ר א : מעבלירט.
    
א י וו א נ א וו : קאן מען זען דאס צימער?
    
ש ר ה ש פ י ר א : (ק א ט ש ע ט ־ א פ ד י א ר ב ל. צ ו א י וו א נ א וו ן). פארוואס ניט? (צ ו ב ע ט י ן, א ף י י ד י ש). ער זאל שוין אזוי זיין מיט דער נאז,
ווי ער וועט דינגען דאס צימער. (צ ו א י וו א נ א וו ן, א ף ר ו ס י ש). פאזשאלאי־טיע! (וו יי ז ט א י ם, וו ו ע ר ז א ל א פ ל יי ג ן ד א ס ט ש ע מ א ד א נ ט ש י ק ל מ י ט ן פ ל ע ד,
פ י ר ט א י ם א פ ר ע כ ט ס, ד ו ר ך ד ע ר ז יי ט י ק ע ר ט י ר. ע ס ד וי ע ר ט א מ י נ ו ט.
ב ע ט י ז י צ ט א י ב ע ר א י ר ב ו ך. ס י א מ ק ע ה ע ר ט נ י ט א וי ף צ ו ח ז ר ן ז יי ן א ו ר א ק.
ע ס ק ו מ ע ן ־ א ן צ ו ר י ק ש ר ה מ י ט ן פ א ר ש וי ן. ש ר ה ד ע ר ל א נ ג ט א י ם א ש ט ו ל.
ר ע ד ט א ף ר ו ס י ש).
    
ש ר ה ש פ י ר א : זיצט, פאר וואס זיצט איר ניט?
    
א י וו א נ א וו : (וו י ל נ י ט ז י צ ן, ד א נ ק ט, ק ו ק ט א ף ב ע ט י ן). אלזא,
וואס וועט קאסטן דאס צימער?
    
ש ר ה ש פ י ר א : (ע נ ט פ ע ר ט א י ם נ י ט, וו ע נ ד ט ז י ך צ ו ד ע ר ט א כ ־
  
―
    
* דא גיט זיך אפ א צימער?
    
** דא, דא.
ט ע ר, ר ע ד ט מ י ט א י ר א ף י י ד י ש, נ א ר וו א ר פ ט ־ א ר יי ן ל ש ו ן ־ ק ו ד ש ־ וו ע ר ט ע ר,
ט א מ ע ר פ א ר ש ט יי ט ע ר). בעטי! דער חדר איז דעם אדון דווקא געפעלן. ער
פרעגט, מה יקר. וויפל דברט מען אים?
    
ב ע ט י : (צ ו ד ע ר מ ו ט ע ר א ף י י ד י ש, ב א ג ע ג נ ט ז י ך מ י ט א י וו א ־ 
נ א וו ס א וי ג ן, וו ע ר ט ר וי ט ל ע ך). וויפל דו ווילסט. וואס פרעגסטו בא מיר?
    
ש ר ה ש פ י ר א : איך ווייס ניט, וויפל איך זאל אים דברן?
פופצן ראך? ― איז ווינציקלעך. צוואנציק? ― אפשר צו פיל? נאך די
בגדים ווייזט אפילו אויס, אז ער האט יא מעות; נאר נאכן טשעמאדאנטשיקל ― זעט ער אויס א גוי א שלים־מזל. (א י ן ד ע ר ג א נ צ ע ר צ יי ט, וו א ס
ש ר ה ר ע ד ט צ ו ד ע ר ט א כ ט ע ר, ל א ז ט א י וו א נ א וו ק יי ן א וי ג נ י ט א ר א פ פ ו ן
ב ע ט י ן. ע ס ז ע ט א וי ס, א ז ז י א י ז א י ם ש ט א ר ק ג ע פ ע ל ן).
    
ב ע ט י : (ז ש ע נ י ר ט פ ו ן ד ע ם, וו א ס א י וו א נ א וו ק ו ק ט א ף א י ר א ז וי
ג ע ש מ א ק, צ ו ד ע ר מ ו ט ע ר, א וי ך א ף י י ד י ש). אבער זאג אים שוין, מאמע,
וויפל דו פארשטייסט ― אן עק דארף דאך עס האבן!
    
ש ר ה ש פ י ר א : (צ ו א י וו א נ א וו ן, א ף ר ו ס י ש). דאס צימער
וועט אייך קאסטן אלערלעצט א פינפאונצוואנציקער א חודש.
    
א י וו א ג א וו: פינף און צוואנציק? אויסגעצייכנט.
    
ש ר ה ש פ י ר א: (צ ו ד ע ר ט א כ ט ע ר, א ף י י ד י ש). איך האב זיך
ארויסגעכאפט מיט א כף־האער, געמיינט, ער וועט זיך דינגען ― צום סוף
איז ער צופרידן... (צ ו א י וו א נ א וו ן, א ף ר ו ס י ש). נאר וואס דען? איך דארף
אייך זאגן פריער, אז בא אונדז איז א מנהג, פאר א האלבן חודש דארף
מען באצאלן פארויס.
    
א י וו א נ א וו : (נ י ט ל א נ ג ג ע ט ר א כ ט). אפילו פאר א גאנצן. (נ ע מ ט
א ר וי ס א פ י נ פ א ו נ צ וו א נ צ י ק ע ר א ו ן ט ו ט א י ם א וו א ר ף ־ א ר וי ס מ י ט צ וו יי
פ י נ ג ע ר מ י ט א ז א ל יי כ ט ק יי ט, וו י מ ע וו א ר פ ט ־ א וו ע ק א ן א וי ס ג ע ל א ש ן ש וו ע ־ 
ב ע ל ע).
    
ש ר ה ש פ י ר א : (צ ו ד ע ר ט א כ ט ע ר, א ף י י ד י ש). וואס זאגסטו,
בעטי? עפעס צו א גיכער פארשוין. מי יודע, ווער איז ער, דער שלים־מזל!
    
ב ע ט י : (צ ו ד ע ר מ ו ט ע ר, א ף י י ד י ש). טאמער וואלט געווען גענוג צו שליממזלען? און וואס גייט עס דיך אן, ווער איז ער? אבי א
קווארטיראנט.
    
ש ר ה ש פ י ר א : (צ ו ד ע ר ט א כ ט ע ר). וואס הייסט, וואס גייט
עס מיך אן, האסטו געהערט א ביסל? אבי־וועמען וועל איך דאך ניט
אריינלאזן, און נאך א גוי דערצו! איז איין מאל אוועק. היינט דארף
מען אים א פרעג טאן וועגן א געשריפטס, מכח שווארץ אף ווייס.
    
ב ע ט י : פאר וואס־זשע פרעגסטו אים ניט?
    
ש ר ה ש פ י ר א : (צ ו ד ע ר ט א כ ט ע ר). וועל איך אים טאקע
פרעגן. (צ ו א י וו א נ א וו ן, א ף ר ו ס י ש). איזוויניטיע... האט קיין פאראיבל ניט...
בא אונדז איז דא שטרענג... זייער שטרענג... מע דארף יאווען דער פאליציי פאפירן... דאקומענטן... א פאס... א פאספארט האט איר?
    
א י וו א נ א וו : א? א פאספארט? (ט ו ט ז י ך א נ ע ם צ ו ד ע ר ז יי ט ־ 
ק ע ש ע נ ע א ו ן צ י ט ־ א ר וי ס א פ א ם, ג י ט א י ם א י ב ע ר ש ר ה ן מ י ט ד ע ר ז ע ל ב ע ר
ל יי כ ט ק יי ט, וו י ד ע ם פ י נ פ א ו נ צ וו א נ צ י ק ע ר).
    
ש ר ה ש פ י ר א : (נ ע מ ט ד ע ם פ א ס, ג י ט א י ם א י ב ע ר ד ע ר
ט א כ ט ע ר). אנו, טו נאר א קוק, טאכטער, אין זיין געשריפטס, וואס שטייט
דארטן?
    
ב ע ט י : (נ ע מ ט ד ע ם פ א ס, ל יי ע נ ט מ י ט א ה א ל ב ע ר ש ט י מ ע, וו י
פ א ר ז י ך). „פרעדיאוויטעל סיעווא, שקלאווסקי מיעשטשאנין, הערש מאוו־שאוו שניאורסאן... גדיע יעוורעיאם זשיט דאזוואליענא...״ (ק ו ק ט א ף א י ־ 
וו א נ א וו ן, א ף ד ע ר מ ו ט ע ר. ד י מ ו ט ע ר ― א ף א י ר. א י וו א נ א וו ― א ף ז יי
ב יי ד ן. א ש ט ו מ ע ס צ ע נ ע ד וי ע ר ט א מ י נ ו ט).
    
ש ר ה ש פ י ר א : (ד א ס פ נ י ם א וי פ ג ע ש יי נ ט. א ז ע ץ מ י ט ד י
ה ע נ ט א י ב ע ר ן ק ל יי ד ל, צ ו א י וו א נ א וו ן, א ף י י ד י ש). זייט איר, הייסט עס,
א אונדזעריקער? וואס־זשע האבן מיר ביז אהער געדארפט זיך מוטשען
אומזיסט און ריידן אף גויעש? מיר האבן דאך געקאנט גאנץ שיין ריידן
אף אונדזער אייגן לשון, האסטו געהערט א ביסל? האט כאטש קיין פאראיבל ניט. טאמער האב איך מיך ארויסגעכאפט מיט א ווארט...
    
א י וו א נ א וו : (צ ו ב ע ט י ן, ש מ יי כ ל ט). איך פארשטיי ניט.. וואס
זאגט אייער מוטער?
    
ב ע ט י : (צ ו ד ע ר מ ו ט ע ר, א ף י י ד י ש). ער זאגט, אז ער ווייסט
ניט, וואס דו רעדסט. ער פארשטייט ניט קיין ווארט יידיש.
    
ש ר ה ש פ י ר א : (צ ו ד ע ר ט א כ ט ע ר). א ביסל א משל! א ייד,
וואס מע רופט אים שניאורסאן, פארשטייט ניט קיין יידיש?
    
ב ע ט י : (צ ו ד ע ר מ ו ט ע ר). נו, זעסטו דאך. קארג יידן פאראן
אצינד, וואס פארשטייען ניט קיין יידיש?
    
ש ר ה ש פ י ר א : אבער א מיעשטשאנין פון שקלאוו? אין גא־טעס ווילן!
    
א י וו א נ א וו : (פ א ר ש ט א נ ע ן. וו ע נ ד ט ז י ך צ ו ב ע ט י ן). אייער
מוטער ווונדערט זיך, וואס איך פארשטיי ניט גוט קיין יידיש? איך בין,
פארשטייט איר מיך, אויסגעוואקסן ניט אין שקלאוו בא מיינע עלטערן,
נאר אין א רוסישער שטאט... בא מיין באבושקא... און געווען מער צווישן
קריסטן... האב איך פארגעסן יידיש ריידן...
    
ב ע ט י : (צ ו ד ע ר מ ו ט ע ר). דו האסט פארשטאנען, וואס ער זאגט?
    
ש ר ה ש פ י ר א : (צ ו ד ע ר ט א כ ט ע ר). פארשטאנען, פארשטאנען. וואס קומט אבער ארויס פונעם פארשטאנען, אז וויבאלד ער איז א
אונדזעריקער, איז ער דאך גלאט אף צרות. ווי קאן ער בא אונדז דינגען
דאס צימער, אז ער האט מסתמא א פייג, ניט קיין פראוואזשיטעלסטווע?
    
ב ע ט י : (א ל ס ד א ל מ א ט ש, צ ו א י וו א נ א וו ן). מיין מאמע זאגט, אז
וויבאלד אזוי, ווי קאנט איר דא זיין, אז איר האט ניט קיין פראוואזשי־טעלסטווא?
    
א י וו א נ א וו : פראוואזשיטעלסטווא? וואס הייסט עס פראווא־זשיטעלסטווא?
    
ב ע ט י : כא־כא־כא!
    
ש ר ה ש פ י ר א : (צ ו ד ע ר ט א כ ט ע ר). נו? בין איך גערעכט
געווען, אז איך האב געזאגט, ער איז א שלים־מזל? ער זעט מיר אויס גאר
א חושים צו זיין! (א י וו א נ א וו ק ו ק ט פ ו ן ד ע ר מ ו ט ע ר א ף ד ע ר ט א כ ט ע ר א ו ן
פ ו ן ד ע ר ט א כ ט ע ר א ף ד ע ר מ ו ט ע ר, פ א ר ש ט יי ט נ י ט, וו א ס ד א ק ו מ ט ־ פ א ר.
ב ע ט י ק ו מ ט א י ם צ ו ה י ל ף).
    
ב ע ט י : (צ ו א י וו א נ א וו ן). די מאמע ווונדערט זיך, וואס איר
ווייסט אפילו ניט, וואס פראוואזשיטעלסווא באטייט. באדארף מען אייך
געבן צו פארשטיין. פראוואזשיטעלסטווא הייסט, אז איר, ווייל איר זייט
א ייד, האט איר ניט קיין רעכט צו וווינען אין דער דאזיקער שטאט, ווארעם
זי רעכנט זיך שוין אויסער דער „טשערטא״...
    
א י וו א נ א וו : פאזוואלטי! ווי אזוי־זשע קאן איך דא לערנען
אין אוניווערזיטעט און ניט וווינען דא?
    
ב ע ט י : איר לערנט דא אין אוניווערזיטעט? איר זייט דען א
סטודענט?
    
א י וו א נ א וו : כמעט א סטודענט. איך האב אנגעגעבן מיינע פאפירן, און היינט ווער איך צוגענומען.
    
ב ע ט י : (צ ו ד ע ר מ ו ט ע ר). דו הערסט? ער איז א סטודענט אין
דער היגער אוניווערזיטעט. (צ ו א י וו א נ א וו ן) און איר זייט זיכער, אז מע
וועט אייך צונעמען?
    
א י וו א נ א וו : מער ווי זיכער. איך האב א גאלדענע מעדאל.
    
ב ע ט י :(צ ו ד ע ר מ ו ט ע ר). ער איז א מעדאליסט. א גאלדענע
מעדאל.
    
ש ר ה ש פ י ר א : א מענדאל? א גאלדענע מענדאל? (א פ ל ע ס ק
מ י ט ד י ה ע נ ט. צ ו ד ע ר ט א כ ט ע ר). נו? ווער איז גערעכט? איר לאכט דאך
פון מיר שטענדיק, דו און דער טאטע, למאי איך וויל, אז סיאמקע זאל
האבן א מענדאל. (צ ו ם ק וו א ר ט י ר א נ ט). זיצט. פאר וואס זיצט איר ניט?
(ר ו ק ט א י ם צ ו א ש ט ו ל. ע ר ז ע צ ט ז י ך). איך זאג אלע מאל, אז א ייד
דארף האבן א מענדאל. (צ ו ס י א מ ק ע ן, וו א ס ה ע ר ט נ י ט א וי ף צ ו ח ז ר ן ש ט י ־ 
ל ע ר ה יי ט). קום נאר אהער, זונעניו. זעסטו? (וו יי ז ט א י ם א ף א י וו א נ א וו ן).
אט האבן זיי געענדיקט מיט א מענדאל, מיט א גאלדענער מענדאל, וועלן
זיי, אם ירצה השם, געוויס אריין. היינט זעסטו שוין, ווי אזוי מע דארף
זיך לערנען? אף וואס מע דארף האבן פינפן?
    
ב ע ט י : (צ ו א י וו א נ א וו ן). די מאמע זאגט אים מוסר, אז מע דארף
זיך גוט לערנען, בכדי מע זאל קריגן א מעדאל. ס׳איז מיינס א ברודערל...
א גימנאזיסטל... (צום ברודער). סיאמע, קום אהער, גיב די האנט. (סיאמקע
גייט־צו, פארנייגט זיך, גיט די האנט).
    
א י וו א נ א וו: (צו בעטין). אין וויפלטן קלאס איז ער דאס?
    
ב ע ט י: אין דריטן קלאס דערווייל.
    
א י וו א נ א וו: אזא גרויסער ערשט אין דריטן קלאס?
    
ב ע ט י: פאר וואס פרעגט איר בעסער ניט, וויפל יאר איז ער
געגאנגען צום עקזאמען, איידער מע האט אים צוגעלאזט? און וויפל טרערן האט מיין מאמע פארגאסן?
    
א י וו א נ א וו: פאר וואס האט מען אים ניט צוגעלאזט?
    
ב ע ט י: (צעלאכט זיך). :א־כא־כא! א ייד ― און פרעגט אזעלכע
קשיות!
    
א י וו א נ א וו: (זעט, אז ער איז אריינגעפאלן). יא־נו, איך מיין
ניט דאס. איך מיין עפעס אנדערש. אין דריטן קלאס איז ער ― און מע
שמועסט שוין וועגן א מעדאל?
    
ב ע ט י: געוויס. אניט, וועט ער דאך ניט אריין אין אוניווער־זיטעט.
    
א י וו א נ א וו: (צופרידן, וואס ער קאן אביסל אויסשסוען זיך
מיט בעטין). ווו־זשע איז דאס געזאגט געווארן, אז אייער ברודערל מוז
אריין דווקא אין אוניווערזיטעט?
    
ב ע ט י: ווו איז דאס געזאגט געווארן, אז א י ר מוזט אריין
אין אוניווערזיטעט?
    
א י וו א נ א וו: (שפיגלט זיך אין בעטיס פנים). איר האט מיך געכאפט אפן ווארט.
    
ב ע ט י: איך האב אייך נישט געכאפט. איר האט זיך אליין געכאפט. די קשיות, וואס איר פרעגט, פאסן זיך בעסער פאר א גוי, ניט פאר
קיין יידן.
    
ש ר ה   ש פ י ר א: (נישט איבעריק צופרידן, וואס איר טאכטער
האט זיך אריינגעלאזט אין א צו־לאנגן שמועס מיט אן אומבאקאנטן
פארשוין, מישט זי זיך אריין, בכדי איבערצורייסן זיי, און א ביסל ווילט
זיך איר טאקע בארימען מיט איר זונדל, ― ווענדט זי זיך צו איוואנאוון).
ער וועט מיט גאטס הילף געוויס קריגן א מענדאל, אזוי ווי איר. ער
לערנט אף סאמע פינפן.
    
א י וו א נ א וו: מאלאדיעץ!
    
ב ע ט י: און קריגט פאר יעדן פינף א פיטאקל בא דער מאמע.
    
א י וו א נ א וו: געקויפטע פינפן?
    
ס י א מ ק ע: (וואס איז געשטאנען ביז אהער און איינגעהערט
זיך אינעם שמועס, מישט זיך אויך אריין). נישט געקויפטע, נאר פארדינטע.
    
א י וו א נ א וו: בראווא! (נעמט בא אים דאס ביכל. לייענט)
„פיעסן א וויעשטשעם אליעגיע״. אנו? (גיט סיאמקען, ער זאל לייענען).
    
ס י א מ ק ע: (גיט־אפ צוריק דאס ביכל. גייציק). איך קען עס אף
אויסווייניק. (שנייצט־אויס די נאז, שטעלט זיך אוועק, קלינגט הויך, מיט
א נייעם אייגענעם ניגון, שאקלט זיך צום טאקט).
    
 ,,קאק ניניע זביכאיעטסא וויעשטשיי אליעג
    
 אטאמסטיט ניעכאזומנים כאזאכאם,
    
 איך סיאלא אי ניווי זא בויניי נאביעג
    
 אבכיאק אן מעטשאם אי פאזשאכאם...״
    
 [פון פושקין: דאס ליד פונעם קלוגן אלעג:
    
 Как ныне сбирается вещий Олег
    
 Отмстить неразумным хозарам,
    
 Их селы и нивы за буйный набег
    
 Обрек он мечам и пожарам;
    
 אבער מיט אויסרייד־גרייזן]
  
(בעטי און איוואנאוו קקוקן זיך איבער און שמייכלען).
    
א י וו א נ א וו: (צו סיאמקען. בראווא! אויסגעצייכנט! נאר צו
וואס זינגענדיק? צו וואס שאקלען זיך?
    
ש ר ה ש פ י ר א: (אומרויק צו דער טאכטער). וואס זאגט
ער? ס׳איז נישט גוט? נישט געפעלן אים, ווי ער לייענט?
    
ב ע ט י: (צו דער מוטער). ער זאגט ניט, אז ס׳איז נישט גוט.
ער זאגט נאר, למאי ער זינגט מיט א ניגון און למאי ער שאקלט זיך.
    
ש ר ה ש פ י ר א: אפשר וואלט געווען א סברה, אז ער זאל
מיט אים צולערנען, רעפעטיטיווען?
    
ב ע ט י: (צו דער מוטער). רעפעטירן, ניט רעפעטיטיווען.
    
ש ר ה ש פ י ר א: לאז זיין אזוי. אנו, טו אים נאר א פרעג,
וואס וועט ער וועלן דערפאר? זאג אים, אז ס׳וועט אים קאסטן ביליקער
דאס צימער, אויב ער וועט אים רעפעטיטעווען.
    
ב ע ט י: (צו דער מוטער). רעפעטירן, ניט רעפעטעטעווען. (צו
איוואנאוון). די מאמע זאגט, אז ס׳וועט אייך קאסטן א סך ביליקער דאס
ציטער...
    
ש ר ה ש פ י ר א: (פארריכט). נישט קיין סך, נאר עטוואס ביליקער...
    
ב ע ט י: אויב איר וועט לערנען מיט מיין ברודערל...
    
א י וו א נ א וו: מיטן גרעסטן פארגעניגן. עס דארף ניט קאסטן ביליקער. איך קאן מיט אים לערנען אזוי. איך נייטיק זיך ניט.
    
ש ר ה ש פ י ר א: (שיינענדיק). לאם איך האבן אזא יאר, וואס
פאר א פיינער מענטש דאס איז! איך האב עס ארויסגעזען באלד, פונעם
ערשטן קוק! (צו איוואנאוון, פריינטלעך). מע שיקט אייך צו פון דער
היים? (זעצט זיך אוועק אנטקעגן קווארטיראנט, לייגט־צונויף די הענט
אויפן הארצן).
    
א י וו א נ א וו: וואס שיקט מען מיר צו פון דער היים?
    
ש ר ה ש פ י ר א: געלט מיין איך.
    
א י וו א נ א וו: יא. מע שיקט מיר צו פון דער היים.
    
ש ר ה ש פ י ר א: אייער טאטע מסתמא? אדער אייער מאמע?
    
א י וו א נ א וו: (קוקט אויף בעטין). יא... ניין... דאס הייסט, איך
קריג געלט צוגעשיקט פון מיין באבושקא...
    
ש ר ה ש פ י ר א: אזוי גאר? זייט איר, הייסט עס, אפנים, א
יתום?
    
א י וו א נ א וו: א יתום.
    
ש ר ה ש פ י ר א: אן א טאטן, אן א מאמען?
    
א י וו א נ א וו: אן א טאטן, אן א מאמען.
    
ש ר ה ש פ י ר א: שוין לאנג?
    
א י וו א נ א וו: שוין לאנג.
    
ש ר ה ש פ י ר א: פון קליינווייז אויף?
    
א י וו א נ א וו: פון קליינווייז אויף.
    
ש ר ה ש פ י ר א: און קיין זיידע איז נישטא?
    
א י וו א נ א וו: קיין זיידע נישטא.
    
ב ע ט י: (קאן נישט ליידן. צו דער מוטער). מאמע! וואס איז
דאס פאר א עקזאמען?
    
ש ר ה ש פ י ר א: ס׳איז גארניט קיין עקזאמען. איך וויל וויסן.
(צום קווארטיראנט. איז זי, הייסט עס, אן אלמנה?
    
א י וו א נ א וו: ווער?
    
ש ר ה ש פ י ר א: אייער באבושקא.
    
א י וו א נ א וו: פארשטייט זיך, אן אלמנה.
    
ש ר ה ש פ י ר א: שוין לאנג?
    
א י וו א נ א וו: שוין לאנג.
    
ש ר ה ש פ י ר א: און האט ניט חתונה?
    
א י וו א נ א וו: ניין.
    
ש ר ה ש פ י ר א: און זי איז רייך?
    
ב ע ט י: (ווידער אמאל צו דער מוטער). וואס פאר א דאפראס,
מאמע?
    
ש ר ה ש פ י ר א: ס׳איז גארניט קיין דאפראס. איך פרעג גלאט
אזוי. (צום קווארטיראנט). און זי איז רייך?
    
א י וו א נ א וו: ווער?
    
ש ר ה ש פ י ר א: אייער באבושקא.
    
א י וו א נ א וו: רייך.
    
ש ר ה ש פ י ר א: זייער רייך?
    
א י וו א נ א וו: זייער רייך.
    
ש ר ה ש פ י ר א: דהיינו, וויפל שאצט מען זי?
    
א י וו א נ א וו: (קווענקלט זיך). המ... בא די צוויי הונדערט
טויזנט!
    
ש ר ה ש פ י ר א: צוויי הונדערט טויזנט? (צו דער טאכטער).
בעטי, דו הערסט? צוויי הונדערט טויזנט!
    
ב ע ט י: וואס פאר א פנים האט דאס, מאמע?
    
ש ר ה ש פ י ר א: וואס ארט עס דיך? (צום קווארטיראנט).
זאגט־זשע מיר, איך בעט אייך, און מער קיין אייניקלעך האט זי ניט?
    
א י וו א נ א וו: ווער?
    
ש ר ה ש פ י ר א: אייער באבושקא.
    
א י וו א נ א וו: ניין, זי האט ניט מער.
    
ש ר ה ש פ י ר א: זייט איר, הייסט עס, איינער?
    
א י וו א נ א וו: איינער.
    
ש ר ה ש פ י ר א: איין־און־איינציקער?
    
א י וו א נ א וו: איין־און־איינציקער.
    
ש ר ה ש פ י ר א: קומט דאך אויס, אז איבער הונדערט און
צוואנציק יאר זייט איר דער...
    
ב ע ט י: (לאזט איר נישט ווייטער גיין. צום קווארטיראנט). איר
ווילט דאך אוודאי זיך אפרוען, אדער איבערטאן זיך?
    
א י וו א נ א וו: (שטייט־אויף, נעסט זיך צו די זאכן). יא. איך
דארף זיך איבערטאן און גיין אין אוניווערסיטעט געווויר ווערן...
    
ש ר ה ש פ י ר א: (צו דער טאכטער). דארף מען זיי אריינטראגן די זאכן אין צימער אריין, און געבן זיי וואסער, און א האנטעך,
און ציכלעך אויפציען אף די קישעלעך. בעטי, זיי זיך מטריח. איך וועל
דערווייל א קוק טאן צום סאמאוואר, דער טאטע דארף באלד קומען. (צו
סיאמקען). סיאמעניו, העלף זיי טראגן. (בעטי גייט מיט איוואנאוון אין
זיין צימער. סיאמקע כאפט און טראגט זיי נאך פון הינטן דאס טשעמאדאנטשיקל מיטן פלעד, הערט נישט אויף גייענדיק צו חזרן דעם אוראק
שטילערהייט: ,,קאק ניניע זביכאיעטסא וויעשטיי אליעג..״ שרה פארקאטשעט די ארבל. גייט־אפ אין קיך אריין און קומט גיך צוריק מיטן
סאמאוואר און מיטן טייגעשיר. באלד נאך איר קומט־אן פונעם זייטיקן
צימער בעטי).
    
ש ר ה ש פ י ר א: נו? וואס האב איך דיר געזאגט?
    
ב ע ט י: וואס האסטו געזאגט?
    
ש ר ה ש פ י ר א: אז ס׳איז א יונגערמאן א גאלד.
    
ב ע ט י: דו האסט געזאגט א גאלד?
    
ש ר ה ש פ י ר א: וואס דען האב איך געזאגט?
    
ב ע ט י: א שלים־מזל האסטו דאך געזאגט, מאמעטשקע!
    
ש ר ה ש פ י ר א: איך האב געזאגט א שלים־מזל? איך?
    
ב ע ט י: ווער דען האט געזאגט א שלים־מזל? איך? (אומגעריכט,
אן א קלונג, קומט־אן דוויד שפירא, א פארשוויצטער, אנגעטאן אין אייבערשטן ראק און אין קאפעליוש, מיטן שטעקעלע אין האנט, בלייבט שטיין
אף דער טיר א מינוט, הערט זיך צו צו זייער שמועס).
    
ד וו י ד  ש פ י ר א: (קרימט זיי איבער). געזאגט־געזאגט־געזאגט!
איך האב געזאגט... דו האסט געזאגט... נאך אף די טרעפ לאזט איר זיך
הערן... גאט איז מיט אייך! (טוט זיך אויס). מיט וועמענס ירושה קאנט
איר זיך ניט איינטיילן? (גייט צום טיש). די מאמע מיט דער טאכטער!
ווען וועט איר אויפהערן צו קריגן זיך?
    
ב ע ט י: ווער קריגט זיך דען?
    
ש ר ה ש פ י ר א: אנדערע קושן זיך, מיר קריגן זיך ־ איז
נאך ניט גלייך.
    
ד וו י ד  ש פ י ר א: (אין גוטן מוט). „אנדערע קושן זיך, מיר
קריגן זיך ― איז נאך ניט גלייך!״... הכלל, וואס איז דא בא אייך געווען
פאר א שפארעניש: „איך האב געזאגט ― דו האסט געזאגט״? (זעצט זיך
צום טיש).
    
ב ע ט י: (וויל אים איבערגעבן). פארשטייסט, פאפאטשקא...
    
ש ר ה ש פ י ר א: (דערלאזט נישט). ווייס איך וואס? צו וואס
איבערגעבן? טאקע כדאי!... הער בעסער, דוויד, איך דארף דיר דערציילן
א שיינס...
    
ד וו י ד  ש פ י ר א: א שיינס? איך האב אויך געבראכט צו
טראגן א שיינס.
    
ב ע ט י: אוי, פאפאטשקא, דערצייל, דערצייל!
    
ד וו י ד  ש פ י ר א: (צו דער טאכטער). ניין, לאז זי פריער. זי
איז בילכער. (צום ווייב). נו?...
    
ש ר ה ש פ י ר א: (גיסט־אן טיי דעם מאן). גאט האט אונדז
צוגעשיקט א גליק. וואס זאג איך א גליק? צוויי גליקן מיט א מאל.
    
ד וו י ד  ש פ י ר א: צוויי גליקן מיט א מאל? קיין עין־הרע ניט!
וואס פאר גליקן? די קו האט זיך געקעלבט און די קאץ האט זיך געקעצלט?
    
ב ע ט י: (פארלייגט א פינגער). ערשטנס, א קווארטיראנט.
    
ש ר ה ש פ י ר א: און נאך וואס פאר א קווארטיראנט! אלץ
הייסט א קווארטיראנט!
    
ב ע ט י: (פארלייגט נאך א פינגער). און, צווייטנס, א לערער פאר
אונדזער סיאמקען...
    
ש ר ה ש פ י ר א: און נאך וואס פאר א לערער! אלץ הייסט א
לערער! אן אומזיסטיקער! ער נעמט ניט א גראשן!
    
ד וו י ד  ש פ י ר א: פאר וואס עפעס?
    
ב ע ט י: ער איז א רייכער...
    
ש ר ה ש פ י ר א: אלץ הייסט רייך! אן עושר. אן אדיר! א
מיליאנטשיק!
    
ב ע ט י: ניט ער, די באבושקא זיינע...
    
ד וו י ד  ש פ י ר א: (כאפט זיך בא די אויערן). טרא־טרא־טרא־טא־טא! ביידע מיט א מאל! לאז איינע ריידן. איך פארמאג מער ניט ווי
איין פאר אויערן, גאט איז מיט אייך!
    
ש ר ה ש פ י ר א: (צו דער טאכטער). נו, דערצייל דו, אז דו
קאנסט בעסער. (טרעט־אפ) א גימנאזיסטקע פון זיבעטן קלאס ― ביסטו
בילכער. (טרעט־אפ).
    
ב ע ט י: (צו דער מוטער, מיט ביידע הענט צו איר. מאמעטשקע,
דו קאנסט בעסער. דערצייל שוין דו, דערצייל.
    
ש ר ה ש פ י ר א: (גייט־צו. א שכן האט אונדז גאט צוגעשיקט
― (בייגט זיך אן צום מאן, רעדט שטיל) א קווארטיראנט, א מאדנע
קווארטיראנט! ערשטנס, שטעל דיר פאר, אז הייסן הייסט ער מאירסאן...
    
ב ע ט י: ניט מאירסאן, נאר שניאורסאן.
    
ש ר ה ש פ י ר א: (א קוק בייז אף דער טאכטער). מיין איך שניאורסאן. און פארשטייט ניט, זאלסט זאגן, א ווארט יידיש! ער ווייסט ניט
אפילו, וואס הייסט פראוואזשיטעלסטווע...
    
ד וו י ד  ש פ י ר א: (טרינקט). א געשמדטער?
    
ש ר ה ש פ י ר א: חס ושלום! א ייד!
    
ב ע ט י: ער איז א סטודענט.
    
ש ר ה ש פ י ר א: (שטיל, צום מאן אפן אויער). מיט א מענדאל!
א גאלדענע מענדאל!... צאלט מיר א פינפאונצוואנציקער פארן צימער...
    
ד וו י ד  ש פ י ר א: (א קוק אפן ווייב). א פינפאונצוואנציקער
פארן צימער? משוגע? צי חסר־דעה?
    
ש ר ה ש פ י ר א: האב צייט, ביסט נאך ניט פארטיק. (שטיל).
ער האט זיך, אחוץ דעם, נאך אונטערגענומען צו לערנען מיט אונדזער
סיאמקען אומזיסט, אן א גראשן געלט.
    
ד וו י ד  ש פ י ד א: (הויך). ווייזט אויס, א רעכטער לץ, א
פרייער, אדער א פעכפוינל, ווי מע רופט עס בא אונדז אף דער בערזע.
    
ש ר ה ש פ י ר א: (שטרענג). ששש... ער קאן נאך דערהערן,
האסטו געזען א ביסל?
    
ב ע ט י: (צעלאכט זיך). ווי אזוי וועט ער עס דערהערן, למשל?
סיידן ער זאל שטיין הינטער דער טיר ― פארשטייט ער דאך ניט א
ווארט יידיש!
    
ש ר ה ש פ י ר א: (הויך. טפו! איך האב גאר פארגעסן, אז ער
פארשטייט ניט אונדזער לשון. הכלל, איך זאג דיר, דוויד, א מאדנעם שכן
האט אונדז גאט צוגעשיקט! זאלסט זאגן, א מענטש זאל זיך עס פרווון
דינגען! מע זאגט דיר פינף און צוואנציק ― זאג כאטש צוויי און צוואנציק... אז מע שמועסט ― אן אדיר! א מיליאנטשיק!
    
ב ע ט י: (צום פאטער). די מאמע האט, ווייזט אויס, חרטה, פאר
וואס זי האט אים ניט געזאגט מער.
    
ד וו י ד  ש פ י ר א: (צום ווייב, שפאטיש). טאקע. למאי האסטו
אים ניט געזאגט צוויי מאל פינף און צוואנציק? אזא צימער! א דירה־מלוכה!
    
ש ר ה ש פ י ר א: (געפינט זיך באליידיקט). אט דאס איז דאך
די מעשה מיט אייך ― באלד עפעס, מאכט איר חוזק. דער טאטע מיט
דער טאכטער!...
    
ד וו י ד  ש פ י ר א: ווער מאכט דען חוזק, שוטה וואס דו ביסט?
גלאט אזוי, מע רעדט ― רעדט זיך. הקיצור המעשה, גאט האט אייך דא
צוגעשיקט א העכט פון העכטנלאנד! איך וואלט אים א בעלן געווען אנקוקן, וואס פאר א חיה דאס איז... וואס שטודירט ער? דאקטאריע?
    
ש ר ה ש פ י ר א: לאם איך אזוי וויסן בייז מיט אייך אינאיינעם!
    
ב ע ט י: ער דארף ערשט היינט אריין אין אוניווערסיטעט.
    
ד וו י ד  ש פ י ר א: (אויסגעצויגן). אזוי? ער דארף ערשט היינט
אריין אין אוניווערסיטעט? כא־כא־כא! אויב אזוי... (כאפט זיך אויף).
ווו איז ער ערגעץ? וועל איך אים דערציילן דעם פסוק! איך וועל אים אנזאגן א בשורה, איר פארשטייט צי ניין, אז ער מעג זיך שוין געזעגענען
מיט זיין אריין אין אוניווערסיטעט לעולם ועד!
    
ש ר ה ש פ י ר א  א ו ן  ב ע ט י: (איבערראשט). פאר וואס
עפעס?
    
ד וו י ד  ש פ י ר א: (שפאנט־ארום). פאר וואס? פאר שבת!
דערויף זיינען מיר דאך עפעס יידן אף דער וועלט. אתה בחרתנו מכל
העמים... איך האב דאך אייך געזאגט, אז כ׳האב געבראכט א שיינס. ס׳איז
ארויס א שפאגל־נייער צירקולאר, אזוי זאגט מען בא אונדז אף דער בערזע, לכבוד אונדז יידן, הייסט עס. בלייבט שטיין). אבער א צירקולאר אשר
לא צירקולארו אבותינו! אזא מין צירקולאר, וואס נאר איין מאל אין
טויזנט יאר קאן מען אזעלכעס ארויסלאזן, כא־כא־כא! (קוקט זיך ארום).
ווו איז ער ערגעץ?
    
ש ר ה ש פ י ר א: ווער?
    
ד וו י ד  ש פ י ר א: דער קליינער וועווריק, סיאמע דיינער?
    
ש ר ה ש פ י ר א: וואס עפעס מיינער? פאר וואס ניט דיינער?
    
ד וו י ד  ש פ י ר א: לאז זיין מיינער.
    
ש ר ה ש פ י ר א: וואס דארפסטו אים? (אומרויק).
    
ד וו י ד  ש פ י ר א: גארניט. איך האב אים געוואלט אנזאגן
א בשורה, אז ער דארף זיך שוין אזוי ניט מוטשען, טאג ווי נאכט חזרן די
אוראקן, לערנען אף סאמע פינפן, בכדי צו באקומען א מעדאל. אויס מעדאלן ― אן עק!
    
ש ר ה ש פ י ר א: (פריילעך). אזוי? מע דארף שוין ניט? מע
וועט שוין צונעמען אזוי? דאנקען און לויבן!...
    
ד וו י ד  ש פ י ר א: (צו דער טאכטער). שוין? זי האט שוין
קיין צייט ניט! (צום ווייב). וואס „דאנקען און לויבן?״ וואס?
    
ש ר ה ש פ י ר א: דו זאגסט דאך, אז מע וועט שוין ניט דארפן מער, מע וועט שוין צונעמען אזוי...
    
ד וו י ד  ש פ י ר א: יא־נו, אוודאי וועט מען שוין צונעמען אזוי.
נאר ניט אין אוניווערסיטעט. פאר סאלדאטן וועט מען צונעמען.
    
ש ר ה ש פ י ר א: (ברעכט די הענט). א דונער האט מיך געטראפן!
    
ב ע ט י: (נעסט זיך אן דער מוטערס קריוודע. צום פאטער). פאפאטשקא! למאי זאלסטו שרעקן די מאמע?
    
ד וו י ד  ש פ י ר א: (צו דער טאכטער). למאי האט זי מיר אפגעגעסן דעם קאפ: גימנאזיע און גימנאזיע און גימנאזיע? זיך איינגעשפארט איינמאל פאר אלע מאל, אז סיאמקע זאל דווקא אריין אין גימנאזיע, און אז סיאמקע זאל דווקא שטודירן, און דווקא אף סאמע פינפן?
    
ש ר ה ש פ י ר א: איך האב דיר אפגעגעסן דעם קאפ, אז דאס
קינד זאל אריין אין גימנאזיע?
    
ד וו י ד  ש פ י ר א: ווער דען האט געארבעט, אז דאס קינד
זאל אריין אין גימנאזיע?
    
ש ר ה ש פ י ר א: (א פליעסק מיט די הענט. צו דער טאכטער).
נו? בעטי! זאג שוין דו! זיי שוין דו אן עדות!
    
ב ע ט י: ששש... לאז זיין גענוג! אט גייט אונדזער נייער שכן...
(עס קוסט אריין פון זיין צימער איוואנאוו, אן איבערגעטאנער, גרייט
אוועקצוגיין. דערזעט שפיראן, פארנייגט ער זיך. בעטי שטעלט זיי פאר).
דאס איז מיין פאפא. דאס איז אונדזער קווארטיראנט, הער שניאורסאן.
    
ד וו י ד  ש פ י ר א: (ציט אים אויס א האנט, הייבט־אן צו אים
גלייך אף יידיש). שלום עליכם אייך, פון וואנעט איז א ייד? פון וואסערע
שניאורסאנס?
    
ש ר ה ש פ י ר א: (אפן אויער צום מאן). ער פארשטייט דאך
ניט קיין ווארט יידיש. (הויך. רייד צו זיי אף רוסיש.
    
ד וו י ד  ש פ י ד א: (צום ווייב ,אף יידיש). רוסיש איז רוסיש.
איך שרעק מיך ניט איבער פאר אזעלכע זאכן! (צו איוואנאוון, אף רוסיש).
סאדיטיעס. זיצט, פאני שניאורסאן. פאר וואס זיצט איר ניט?
    
ש ר ה ש פ י ר א: (טראגט אים אונטער א שטול). זיצט, פאר
וואס זיצט איר ניט?
    
ד וו י ד  ש פ י ר א: (צו איוואנאוון). פון א גלעזל טיי וועט איר
זיך ניט אפזאגן? (צום ווייב). שרה, גיס אן טיי. (שרה גיסט זיי ביידן אן
טיי). איך האב געהערט זאגן, אז איר זייט א סטודענט, דאס הייסט, איר
וואלט א בעלן געווען זיין א סטודענט...
    
א י וו א נ א וו: שוין כמעט א סטודענט... איך האב איינגעגעבן די
פאפירן. איך האב א מעדאל.
    
ש ר ה ש פ י ר א: א גאלדענע מענדאל.
    
ד וו י ד  ש פ י ר א: איך האב געהערט. א מעדאל, און נאך א
גאלדענעם דערצו, איז זייער א וווילע זאך. גאלד בלייבט תמיד גאלד...
נאר אויב ס׳וועט אייך העלפן באם אריינטרעטן אין אוניווערסיטעט ―
דאס, זעט איר, איז שוין א גרויסער ספק.
    
א י וו א נ א וו: (נייגעריק). פאר וואס עפעס אזוי?
    
ד וו י ד  ש פ י ר א: ווייל א מעדאל איז שוין היינט אויס ייחוס.
איצט גייט שוין א נייע סדרה: גורל!...
א י וו א נ א וו: וואס הייסט דאס?
    
ד וו י ד  ש פ י ר א: גורל. זשערעב. מע וועט ציען א זשערעב.
מזל זכה בגורל, כא־כא־כא! איר פארשטייט, צי ניין? איר האט געענדיקט
גימנאזיע, איך האב געענדיקט גימנאזיע. איר האט א גאלדענע מעדאל,
איך האב א פייג. הייסט מען אונדז ציען א גורל. צי איך ארויס דעם מזל־זכה־בגורל ― און מע נעמט מיך צו, און אייך נישט. הייסט מען אייך גיין
אהיים. האט איר עס צעקייט, צי נאך נישט?
    
א י וו א נ א וו: (נאך ניט פארשטאנען, נאר ער מאכט זיך ווי ער
פארשטייט). אזוי גאר? וואס זשע איז די מעשה?
    
ד וו י ד  ש פ י ר א: די מעשה איז א שיינע מעשה, נאר א קורצע.
איר ווייסט דאך, אז דארטן אויבן, אין די הויכע פענצטער, זיצט מען יומם
ולילה און מע זארגט זיך רק פון אונדזערט וועגן, און מע קלערט, און מע
טראכט־צו אלע מאל עפעס א נייס, ווי אזוי יידן צו פארצוקערן, פארזיסערן אונדז דאס לעבן. נו, האט מען געפונען, אז ס׳איז ניט על־פי יושר
און על־פי מענטשלעכקייט, אז אין אוניווערסיטעט זאלן אריינטרעטן נאר
מעדאליסטן. א רחמנות נעבעך אף די איבעריקע, איר פארשטייט צי ניין,
וואס האבן ניט קיין מעדאלן. זייערע נשמות זיינען אויך ניט פון קלאטשע.
לכן איז געבליבן, אז אלע דארפן זיין גלייך. ניטא קיין מיוחסים. יא מעדאליסטן, ניט מעדאליסטן ― באם אריינטרעטן אין אוניווערסיטעט זאל
מען צווישן דעם פראצענט יידן, וואס דארפן אריין, ווארפן א גורל. עלעהיי,
לאז זיך אייך דאכטן, צום פריזיוו. ס׳איז א זשערעב, א לאטעריי, איר
פארשטייט צי ניין? וועמען ס׳איז באשערט ― דער גייט.
    
א י וו א נ א וו: קאנען דאך אריין אין אוניווערסיטעט די סאמע
ערגסטע, און די בעסטע זאלן בלייבן אין דרויסן?
    
ד וו י ד  ש פ י ר א: אט־אט־אט! הערסטו! אט דאס מיינט דאך
טאקע דער פסוק! קוים געפאלן אפן שכל! מע האט זיך ארומגעקוקט, איר
פארשטייט צי ניין, אז ס׳האבן זיך צונויפגעזאמלט די לעצטע יארן אין די
אוניווערסיטעטן אלע בעסטע, דער סאמע צימעס. נו, און הוילע צימעס
איז א חסרון... ס׳קאן אמאל שאטן צום מאגן... הכלל, יונגערמאן,
ס׳טוט מיר זייער לייד, נאר איך דארף אייך זאגן, אז איר זייט מיט אייער
גאלדענער מעדאל נאך גאר אין דרויסן... סיידן איר זייט א בר־מזל און
איר וועט ארויסציען א גוטן זשערעב?
    
ש ר ה ש פ י ר א: (ברעכט די הענט). וויי איז מיר!...
    
ד וו י ד  ש פ י ר א: (קוקט אף איר בייז. צו איוואנאוון). הקיצור,
לאמיר שוין ריידן פון עפעס פריילעכערס. פון וואנען זייט איר און פון
וועלכע שניאורסאנס קומט איר ארויס? טאקע פון די אמתע, פון די ליובאוויטשער שניאורסאנס?
    
א י וו א נ א וו: (פאררויטלט זיך, לאזט ניט אראפ קיין אויג פון
בעטין. נאך א קורצער פויזע, צו דוויד שפיראן). נו, געוויס פון די ליובאוויטשער... נאר פון וואנען ווייס מען דאס, אט דאס, וואס איר דערציילט?
אפשר איז דאס...
    
ד וו י ד  ש פ י ר א: (כאפט־אונטער). אפשר איז דאס נאר א
סלוך ― ווילט איר זאגן? קאנט איר שוין זיין זיכער. דאס זאגט אייך
שפירא, ניט אבי־ווער, נאר דוויד שפירא ― איר קענט מיך נאך נישט. ―
נאר אז איר וועט אייך צעפרעגן, וועט איר וויסן. איך בין
פון די אמתע ש פ י ר א ס , פון די סלאוויטער, אויב איר האט
געהערט. ניט געהערט? עס טוט מיר לייד!... איז איין מאל אוועק. והשנית,
פון וואנען איך ווייס עס? פון דער בערזע ווייס איך עס. איך בין אליין,
איר פארשטייט צי ניין, א בירזשעוויק, א מעקלער בין איך, פון דער
בערזע, און בא אונדז אף דער בערזע ווייסט מען אלצדינג. לאז ארויס
עפעס א נייער זאקאן, א צירקולאר ― איז קודם־כל ווער ווערט געוואר
פריער? די בערזע. נאך מער. אף דער בערזע ווייס מען אפטמאל אזעלכע
זאכן, וואס זיינען נאך גארנישט געבוירן געווארן אפילו, וואס דארפן ערשט
אמאל זיין. הקיצור, איר גייט דאך מסתמא אין אוניווערסיטעט אריין, וועט
איר שוין הארכן, מע וועט אייך שוין זאגן. איצט דארפן מיר באטראכטן
אקארשט, וואס וועט זיין (נעמט זיך בא דער בארד און רעדט מיט א ניגון).
טאמער איז דאס טאקע אן אמת, וואס איך האב אייך דערציילט, ―
בלייבט איר דאך מיט אייער גאלדענער מעדאל, ווי דער דראזשנער רב אפן
יאריד, בשעת מע האט אוועקגעגנבעט באם גוי דעם וואגן! מילא, מעדאל
יאק מעדאל. וואס וועט אבער דעמאלט זיין מיט אייער פראוואזשיטעלסטווע?
    
א י וו א נ א וו: צו וואס פראוואזשיטעלסטווע?
    
ד וו י ד ש פ י ר א: וואס הייסט צו וואס? פון היימלעכקייט
וועגן. א קשיא, וואס סע מאכט זיך? טאמער, חלילה, אן אבלאווע?
    
א י וו א נ א וו: (פארשטייט נישט). וועלכע אבלאווע?
    
ד וו י ד  ש פ י ר א: (צעלאכט זיך ביטער). כא־כא־כא! (שטייט
אויף, ווענדט זיך צו זייניקע). וואס זאגט איר דערויף? ער ווייס אפילו ניט
פון אן אבלאווע צו זאגן!
    
ב ע ט י: (נעסט זיך אן דעם קווארטיראנטס קריוודע. צום פאטער).
פון וואנען זאל וויסן א פרעמדער מענטש, וואס איז נאר־וואס געקומען
צו פארן פון א רוסישער שטאט, פון די ווייטע גובערניעס?
    
ד וו י ד  ש פ י ר א: גוט. אבער א ייד איז ער דאך! און א שניאורסאן דערצו! וואס הייסט, ער האט ניט געהערט פון קיין אבלאוועס, וואס
מע מאכט דא אף אונדז?
    
א י וו א נ א וו: (העכסט צופרידן, וואס בעטי האט זיך אנגענומען זיין קריוודע. צו שפיראן). אייער טאכטער האט רעכט, און איר זייט
אויך גערעכט. א ייד דארף אלצדינג וויסן, וואס סע געהער זיך אן מיט...
מיט זיין פאלק. בין איך אבער, ווי איך האב זיי שוין געזאגט (ווייזט־אן
אף שרהן און בעטין), אויסגעוואקסן און אויפגעצויגן מער צווישן קריסטן,
אין א רוסישער שטאט... נאר געהערט האב איך, און געלייענט וויפל מאל,
אז בא אייך אט דא, ווו יידן וווינען, איז פאראן פאגראמען...
    
ד וו י ד  ש פ י ר א: וואסערע פלאמען? נא דיר נאך פאגראמען!
ווער רעדט דען פון פאגראמען?
    
א י וו א נ א וו: אט זאגט איר דאך אבלאוועס...
    
ד וו י ד  ש פ י ר א: (שיסט אויס א געלעכטער. שרה און בעטי
און אויך סיאמקע וואס וואקסט־אויס פון זייטיקן חדר, כאפן זיך בא די
זייטן און העלפן לאכן). כא־כא־כא! מע רעדט פון אבלאוועס, זאגט ער
גאר פאגראמען!
    
ש ר ה ש פ י ר א: (דערזעט סיאמקען לאכן). דו ביסט אויך דא
אין קאן, קליינער וועווריק? די אוראקן גיי לערנען! (סיאמקע גייט־אפ
צוריק אן חשק).
    
א י וו א נ א וו: (פארשעמט). אויב אזוי... אנטשולדיקט... איך האב
אייך נישט אינגאנצן פארשטאנען. פון וועלכע אבלאוועס רעדט איר דען?
    
ד וו י ד  ש פ י ר א: פון וועלכע אבלאוועס זאל איך ריידן?
פון אונדזערע אייגענע, פון די יידישע אבלאוועס רייד איך, וואס מע
מאכט דא אף אונדז אלע נאכט. וואס קוקט איר מיך אן, ווי א נעכטיקער?
    
א י וו א נ א וו: מע מאכט דא אף אייך אבלאוועס? פאר וואס?
    
ד וו י ד  ש פ י ר א: (צעלאכט זיך ביטערלעך). כא־כא־כא! ער
פרעגט גאר, פאר וואס? (צום ווייב און צו דער טאכטער). וואס זאגט איר
צו דעם יידן?
    
א י וו א נ א וו: ניין.. איך מיין... איר זאגט אבלאוועס. אבלאוועס
מאכט מען בא אונדז אויך, נאר אף חיות.
    
ד וו י ד  ש פ י ר א: און מיר זיינען דא ערגער פון חיות. למשל,
קעץ אדער הינט קאנען זיך דא ארומדרייען פראנק און פריי, וויפל זיי
ווילן, און קיינער שטערט זיי ניט; און אונדז, יידן, לאזט מען דא נישט
זיין. מיר טארן ניט. באהאלטן מיר זיך, איר פארשטייט צי ניין, אין די
לעכער, אזוי ווי מייז, כאפן זיך אריין בגנבה. קומט מען באנאכט אונדז
זוכן, אונדז כאפן און אוועקשיקן מיטן עטאפ פא מיעסטו פריפיסקי [по месту приписки: צום רעגיסטראציע־ארט פון פריזיוו]―
ווערט דאס אנגערופן אבלאוועס. האט איר שוין צעקייט, צי נאך ניט?
(קוקט אף איוואנאוון, זיפצט). ע, יונגערמאן, יונגערמאן! איר זענט דאך
עפעס נאך גאר־גאר א נעוויקל, כלעבן! און א גליקלעכער מענטש! ווארט־אויס א ביסעלע. אויב איר בלייבט א היגער און וועט ווערט זיין בא גאט,
וועט איר נאך זוכה זיין, אם ירצה השם, איבערצולעבן ניט איין אבלאווע.
    
ש ר ה ש פ י ר א: (צום מאן, אף יידיש). בייס דיר אפ די צונג!
צו וואס זאלסטו לייגן יענעם שטיינער אפן הארצן, האסטו געהערט א
ביסל?! גלאט, א מענטש האט א צונג און פלאפלט!
    
ב ע ט י: (צו דער מוטער, אף יידיש). וואס האסטו מורא, יענער
וועט זיך איבערשרעקן און אנטלויפן?
    
ד וו י ד  ש פ י ר א: (צו דער טאכטער אף יידיש). גוטע יארן,
אז זי (ווייזט אפן ווייב) לערנט מיך שכל, ווי אזוי צו ריידן מיט א מענטשן!
    
ב ע ט י: (צום קווארטיראנט, אף רוסיש). מיין מאמע, פארשטייט
איר, האט מורא, אז מע וועט אייך דערציילן, ווי אזוי מע מאכט אף אונדז
אבלאוועס, וועט איר זיך אויפהייבן און אנטלויפן, און זי וועט בלייבן אן א
קווארטיראנט, כא־כא!
    
א י וו א נ א וו: (לאכט. א, ניין! (צו שרהן). זייט רויק, מאטוש־קא, איך בין ניט פון די איבערגעשראקענע. איך האב פאר אזעלכע זאכן
קיין מורא נישט. (שטייט־אויף אוועקצוגיין).
    
ד וו י ד  ש פ י ר א: (צום ווייב, טריומפירנד). זעסטו? אבי דו
מישט זיך אומעטום אריין! (שטייט אויך אויף, צום קווארטיראנט, אף
רוסיש). הכלל, איר גייט, הייסט עס, אין אוניווערסיטעט געווויר ווערן?
גייט־גייט. מע וועט אייך שוין דארטן דערציילן. איר וועט, אם ירצה השם,
קומען, ווי בא אונדז אין פסוק שטייט: בגפו יבוא, בגפו יצא. נאר איר
ווייסט דאך נעבעך ניט, וואס דאס באטייט ― אזוי ווי איר ווייסט ניט,
אזוי זאל דאס אייך נישט שאטן. נאר איידער איר גייט, וואלט איך אייך
עפעס געוואלט זאגן, איך מיין טאקע פון אייער טובה וועגן.
    
א י וו א נ א וו: צום ביישפיל?
    
ד וו י ד  ש פ י ר א: וויבאלד ס׳איז אמת די מעשה מיטן זכה־בגורל, בלייבט איר דאך דערווייל אן א קנעלונג, אן א פראוואזשיטעלסטווע
מיין איך. און אן א פראוואזשיטעלסטווע זייט איר א טויטער מענטש.
    
ש ר ה ש פ י ר א: (צום מאן, אף יידיש). ווידער א מאל געשראקן?
ד וו י ד  ש פ י ר א: (צום ווייב, אף יידיש). ווידער א מאל מישסטו
זיך אריין אין פרעמדע געשעפטן? (צום קווארטיראנט, אף רוסיש). איר
קאנט דאך דא ניט זיין בשום אופן ואופן! איר קאנט דא אפילו א נאכט
ניט איבערנעכטיקן!
    
א י וו א נ א וו: איין נאכט אויך ניט? ניעאו־זשעלי [неужели: טאקע]?
    
ד וו י ד  ש פ י ר א: (צו דער טאכטער, אף רוסיש). וואס זאגסטו
דערויף? ער מיינט, איך טרייב קאטאוועס... (אף יידיש). א רעכטער לץ!
    
ב ע ט י: (צום קווארטיראנט). מיר האבן דאך אייך געזאגט באלד,
אז דא איז זייער שטרענג...
    
א י וו א נ א וו: יא־נו, איך ווייס ― פראוואזשיטעלסטווע. וואס־זשע טוט מען דערצו?
    
ד וו י ד  ש פ י ר א: (אויפגעלעבט). וואס טוט מען דערצו?
אט אזוי זשע רעדט! אט אזוי האב איך אייך ליב! אז א מענטש פרעגט,
וואס טוט מען ― באדארף מען זיך באטראכטן, געפינען אן עצה. (טראכט
א וויילע, האלט א שפיץ בארד אין מויל, טוט זיך א פאטש אין שטערן).
שא! ס׳איז דא אן עצה!
א י וו א נ א וו: צום ביישפיל? איינגעבן דעם מיניסטער? אוועקשיקן א דעפעש?
    
ד וו י ד  ש פ י ר א: (שלאגט אים איבער). ששש... כאפט ניט! א
ייד בלייבט א ייד! א ייד האט אייך קיינמאל קיין צייט ניט! (גלעט זיך די
בארד). מיר וועלן די זאך באטראכטן פאוואלינקע, ניט געכאפט, און ארום
און ארום, איר פארשטייט צי ניין, פון אלע זייטן. הערט־זשע נאר צו מיט
קאפ, וואס מע רעדט צו אייך. אן אטעסטאט האט איר?
    
ש ר ה ש פ י ר א: דוויד! וואס רעדסטו? מיט א מענדאל!
    
ד וו י ד  ש פ י ר א: (צום ווייב). לאז צורו! זי איז דא מיט איר
מעדאל איז זי דא! (צום קווארטיראנט). און א פאס אויך? און די איבעריקע פאפירן זיינען בא אייך מסתמא אויך אין דער ארדענונג?
    
א י וו א נ א וו: אין בעסטער ארדענונג!
    
ד וו י ד  ש פ י ר א: איז גוט. אויב אזוי, איז גוט. איצט לאמיר
זיך קארשט ניט נארן (מיט א ניגון). ווו שטייט עם געשריבן, אז... ווי
אזוי רופט מען אייך בא אייער הייליקן נאמען?
    
א י וו א נ א וו: (קוקט א וויילע ארויף, צו דער סטעליע). שניאורסאן רופט מען מיך.
    
ב ע ט י: (צום קווארטיראנט). דער פאפא מיינט אייער פארנאמען
און אייער פאטערס נאמען.
    
א י וו א נ א וו: א? הערש מאוושאוויטש, שקלאווסקי מיעשטשאנין...
    
ד וו י ד  ש פ י ר א: (מיטן זעלבן ניגון און גלעטנדיק די בארד).
ווו שטייט עס געשריבן, זאג איך, אז הערשקא מאשקאוויטש שניאורסאן,
דער שקלאווער מיעשטשאנין, באדארף אריינצוטרעטן דווקא אין אוניווערסיטעט און שטודירן דווקא דאקטאריע? הא? טאמער וואלט געווען אזא
פלאן? איר וועט אייך טאקע טאן אייערס. דאס הייסט, איר וועט אייך
קודם־כל גיין ציען א זשערעב, דערנאך איינגעבן, כלאפאטשען און אזוי
ווייטער. נאר דערווייל, ביז עפעס וואס, איר פארשטייט צי ניין, וועט איר
פארשרייבן זיך בא א ציין־דאקטער פאר א דאנטיסט. לאז זיין א האלבער
דאקטער. אבי, איר פארשטייט צי ניין, איר זאלט זיך באווארענען דערווייל מיט א פראוואזשיטעלסטווע. ווארעם וויבאלד איר פארשרייבט אייך
פאר א דאנטיסט, אזוי האט איר שוין רעכט דא צו וווינען. איר פארשטייט,
צי ניין? דערנאך וועט איר אייך קאנען טאן וואס איר ווילט. האט איר
עס צעקייט?
    
א י וו א נ א וו: (א צעטומלטער, קלערט א וויילע). צו וואס א
דאנטיסט, אז איך בין גארנישט געקומען אהער שטודירן מעדיצין?
    
ד וו י ד  ש פ י ר א: ס׳איז דיר אן אקציע מיט דעם יידן! ווער
רעדט דא פון שטודירן? מיר ריידן דאך דערוויילע נאר פון פראוואזשיטעלסטווע! שטודירן ― דאס איז א באזונדערע זאך, און פראוואזשיטעלסטווע איז ווידער א באזונדערע זאך. איינס צום אנדערן געהער זיך גארניט אן. האט איך עס פארשטאנען?
    
א י וו א נ א וו: (נאך סער צעטומלט). ווייסט איר וואס? (קומט
זיך ארום). נישטא בא אייך א טעלעפאן?
    
ד וו י ד  ש פ י ד א: אונטן איז דא א טעלעפאן, וואס מע קאן
ריידן. צו וואס דארפט איר א טעלעפאן?
    
א י וו א נ א וו: איך וואלט אנגעקלונגען צו מיינעם א חבר. ער
איז א מענטש מיט א באשקא (באווייזט זיך אפן קאפ), וועט ער געפינען
א וועג.
    
ד וו י ד  ש פ י ר א: ווער איז דאס אזעלכער אייער חבר, וואס ער
האט אזא באשקא ווי איר זאגט?
    
א י וו א נ א וו: ער איז טאקע פון יענער רוסישער שטאט, ווו
איך האב געענדיקט גימנאזיע... א רוס איז ער... איוואנאוו הייסט ער...
    
ד וו י ד  ש פ י ר א: א רוס, וואס הייסט איוואנאוו און האט
א קאפ, אדער א באשקא, ווי איר זאגט, וואס זאל קאנען געבן עצות?
ווער איז ער? פון וואסערע איוואנאווס?
    
א י וו א נ א וו: זיין פאטער איז טאקע א דארטיקער, א דעיסטווי־טעלני סטאטסקי סאוועטניק [действительный статский советник: אמתער שטאטס־ראטגעבער].
    
ד וו י ד  ש פ י ר א: הייסט דאך עס א גענעראל! (באקומט מיט
א מאל אפשיין). ווילט איר אים אנקלינגען, הייסט עס, זיך אנפרעגן בא
אים דורכן טעלעפאן? צי איר ווילט, ער זאל קומען אהער?
    
א י וו א נ א וו: זאל ער קומען אהער.
ד וו י ד ש פ י ר א: זאגט־זשע אים, ער זאל קומען טאקע באלד,
כל זמן איך בין נאך דא. (ריפט־אריין סיאמקען). סיאמע! גיי נאר, זוניו,
מיט זיי אראפ אונטן צום טעלעפאן אף א מינוט. (סיאמקע מיט איוואנאוון גייען־אראפ אונטן).
    
ש ר ה ש פ י ר א: (צום מאן). נו, דוויד? וואס האב איך דיר
געזאגט? איא, א מאדנער פארשוין?
    
ד וו י ד  ש פ י ר א: (וויל איר ניט צוליב טאן). א גאנץ געוויינטלעכער פארשוין... (זעצט זיך צוריק צום טיי טרינקען). נאר איין זאך:
א שניאורסאן, פון די ליובאוויטשער שניאורסאנס, ― און נישט א ווארט
יידיש! (זיפצט. היינטיקע דערציונגען, היינטיקע לערנעכצן, גימנאזיעס...
    
ב ע ט י: (קוקנדיק אין בוך אריין). ניט די גימנאזיע איז דא שולדיק נאר די שטאט. א רוסישע שטאט... צווישן קריסטן...
    
ד וו י ד  ש פ י ר א: נו־יא, א רוסישע שטאט, צווישן קריסטן...
אבער א שניאורסאן! איר שפילט זיך מיט די שניאורסאנס? זיין עלטער־זיידע רב שניאור־זלמן פון ליאדי זאל אויפשטיין פון קבר און א קוק טאן
אף זיין אייניקל!... (פויזע). נאר אויך די אייגענע מעשה! למאי מיין
עלטער־זיידע, רב שמואל־אבא שפירא, פון די סלאוויטער, זאל אויפשטיין
פון קבר און א קוק טאן... (עס קוסט צוריק סיאמקע מיט איוואנאוון. ―
דוויד שפירא, נישט געענדיקט זיינע ווערטער, ווענדט זיך צו איוואנאוון).
נו?
    
א י וו א נ א וו: ער קומט באלד צו פארן?
    
ס י א מ ק ע: מיט אן אווטאמאביל!
    
ד וו י ד  ש פ י ר א: צו וואס אווטאמאבילן? זיצט, פאר וואס
זיצט איר ניט?
    
ש ר ה ש פ י ר א: (טראגט אים אונטער א שטול). זיצט, פאר
וואס זיצט איר ניט? (איוואנאוו זעצט זיך אוועק, ווארפט מיט אויגן אף
בעטין, וועלכע רייסט זיך ניט אפ פון איר בוך).
    
ד וו י ד  ש פ י ר א: צו איוואנאוון). מיר ריידן דא פון אייער
זיידן, דאס הייסט, פון אייער עלטער־עלטער־זיידן, דעם ליאדער רב,
זכרונו לברכה. ער זאל אויפשטיין, זאג איך, און געבן א קוק, זאג איך,
אף זיין אייניקל וואס פאר א פנים ער האט און ווי ער זעט אויס... האט
קיין פאראיבל ניט, וואס איך רייד מיט אייך אזוי אפנטלעך. איך האב
פיינט ריידן פארשטעלט. איך בין א שפירא, פון די אמתע שפיראס, איר
פארשטייט צי ניין, פון די סלאוויטער, ― האב איך ליב זאגן דאס, וואס
איך טראכט, יענעם אין די אויגן. איך קוק אף אייך און קלער מיר:
רבונו של עולם! שניאורסאן, רב שניאור־זלמנס אן אייניקל, ― און פארשטייט ניט א ווארט יידיש! מילא, דאס בין איך אייך שוין מוחל... אויסגעוואקסן צווישן קריסטן, אין א רוסישער שטאט ― וואס זאל מען טאן?
אבער דאס אויסזען? איך בעט איבער אייער כבוד, דאס פנים? דער טיפ,
איר פארשטייט צי ניין? פון וואנען נעמט זיך צו די שניאורסאנס אזא
עכט־רוסישער טיפ? (שרה שפירא, בעטי און סיאמקע ― אלע קוקן אף
איוואנאוון).
    
א י וו א נ א וו: (פארשעמט זיך, כאפט א קוק אין שפיגל, וואס
אקעגן אף דער האנט, פארווארפט די בלאנדע רוסיש־אונטערגעשארענע
האר ארויף). ניעאו־זשעלי? דאס איז דערפאר, ווייל איך האב ווייסע
האר...
    
ד וו י ד  ש פ י ה א: ווייסע האר בין איך אייך מוחל. פאראן בא
אונדז, צווישן די שפיראס, אויך מיט ווייסע האר...
    
ש ר ה ש פ י ר א: (צום מאן). ווער, למשל, איז בא אייך א
שפירא מיט ווייסע האר?
    
ד וו י ד  ש פ י ר א: (צום ווייב). מיין געשוועסטערקינד פיניע
שפירא.
    
ש ר ה ש פ י ר א: ס׳א משל! דיין געשוועסטערקינד פיניע
שפירא איז ניט קיין ווייסער ― ער איז א געלער.
    
ד וו י ד  ש פ י ר א: (אויפגעטראגן). מיין פיניע איז א געלער?
    
ש ר ה ש פ י ד א: וואס דען ― א גרינער איז ער?
    
ד וו י ד  ש פ י ר א: (צו דער טאכטער). בעטי! דו הערסט?
    
ב ע ט י: (רייסט זיך אפ פון ביכל). איך הער... (קוקט אין פענצטער). אט איז צוגעפארן אן אווטאמאביל.
    
א י וו א נ א וו: (כאפט זיך אויף). דאס דארף זיין מיין חבר שניאורסאן... (סיאמקע ווארט ניט ביז מע וועט אים שיקן עפענען, לויפט אליין
אראפ).
    
ד וו י ד  ש פ י ר א: וואסער שניאורסאן? איר ווילט זאגן
איוואנאוו.
    
א י וו א נ א וו: (צעלאכט זיך). טפו! מיין איך איוואנאוו...
    
ד וו י ד  ש פ י ר א: ס׳איז דערפאר, ווייל מיר האבן דא גערעדט
אלץ „שניאורסאן״ און „שניאורסאן״. ס׳איז אלע מאל אזוי. דער נאמען,
וואס מע רעדט פון אים, בלייבט אונדז אין זכרון... (עס קומט אריין סיאמקע מיט שניאורסאנען, וואס באדארף שוין גילטן אלס איוואנאוו. ער
גייט אנגעטאן אין א נייער סטודענטישער אוניפארם מיט גאלדענע קנעפ,
האלט אין האנט א סטודענטיש היטל מיט א בלויען ראנד, פארנייגט זיך
פאר די בעלי־בתים).
    
א י וו א נ א וו: (שטעלט אים פאר). מיין חבר איוואן איוואנאוויטש איוואנאוו. (שניאורסאן גיט אלעמען די האנט).
    
ד וו י ד  ש פ י ר א: א דרייענדיקער נאמען ― דאס קאן בא
אונדז, יידן, נישט געמאלט זיין. און אז דער זון זאל הייסן מיטן טאטן
איין נאמען ― דאס אוודאי ניט. סיידן, באהיט גאט, דער טאטע שטארבט
איידער דער זון ווערט געבוירן, גיט מען דעם זון א נאמען נאכן טאטן.
(צום גאסט). זיצט, פאר וואס זיצט איר ניט?
    
ש ר ה ש פ י ר א: (טראגט אים אונטער א שטול). זיצט, פאר
וואס זיצט איר ניט? (שניאורסאן זעצט זיך אוועק).
    
ד וו י ד  ש פ י ר א: (רוקט זיך צו צום גאסט). די היסטאריע
פון דער געשיכטע איז, ווי זאגט ער, אזא מעשה: אייער חבר, הער שניאורסאן, האט דא געדונגען בא אונדז א צימער. אלצדינג פיין און שיין ארום
און ארום. נאר איין זאך פעלט אים.
    
ש נ י א ו ר ס א ן: פראוואזשיטעלסטווע.
    
ד וו י ד  ש פ י ד א: (צום ווייב און צו דער טאכטער). זעט איר?
א קריסט, און א נייער מענטש ― און ווייס שוין פון פראוואזשיטעלסטווע.
    
ש נ י א ו ר ס א ן: (פארכאפט זיך). איך בין שוין דא באלד א
וואך, האב איך זיך אנגעהערט צווישן מיינע יידישע חברים.
    
ד וו י ד  ש פ י ר א: נו־יא. ער וועט אויך (ווייזט אף איוואנאוון)
געווויר ווערן מיט דער צייט. דערווייל איז ער, זאל ער מיר מוחל זיין, נאך
גאר א נעוויקל. ער ווייס אפילו ניט פון דעם נייעם צירקולאר, וואס איז
ארויס...
    
ש נ י א ו ר ס א ן: וועגן זשערעבעס פאר די יידישע סטודענטן?
דער דאזיקער צירקולאר איז ערשט היינט נאר־וואס אנגעקומען אין אוניווערסיטעט.
    
ד וו י ד  ש פ י ר א: (צו איוואנאוון). זעט איר? וואס האב איך
אייך געזאגט? (צו שניאורסאנען). איר זאגט: אט־ערשט, און בא אונדז
אף דער בערזע ― איך בין א בערזיאנער ― ווייס מען שוין פון אין
דער פרי אן, און אפשר ― נאך פון נעכטן באנאכט... הקיצור, ס׳איז א
שלעכטע מעשה, ס׳איז א גורל, און וויבאלד א גורל...
    
ש נ י א ו ר ס א ן: איז א סך גרינגער צו געווינען דאס גרויסע
געווינס...
    
ד וו י ד  ש פ י ר א: (טריומפירנד). מיינע ווערטער! (צום ווייב
און צו דער טאכטער). וואס זאגט איר דערויף? און דווקא א קריסט!
(צו איוואנאוון). איר וואלט זיך געמעגט בייטן מיט אייער חבר. דאס
הייסט, איך האב געוואלט זאגן, אז איר וואלט געמעגט זיין זיי, און זיי
וואלטן געמעגט זיין איר... (ביידע חברים קוקן זיך איבער, שמייכלען. ―
דוויד שפירא צו שניאורסאנען). האב איך געגעבן אייער חבר אן עצה אזוי
(מיט א ניגון). דער זשערעב איז זיך א זשערעב. די פאפירן זיינען פאפירן. און דערווייל, ביז עפעס וואס, באדארף מען זיך באצייטנס באווארענען, אף יעדן פאל, איר פארשטייט צי ניין, מיט א דאנטיסט.
    
ש נ י א ו ר ס א ן: אים צושרייבן, הייסט עס, צו א דאנטיסט
צוליב פראוואזשיטעלסטווע?
    
ד וו י ד  ש פ י ר א: (קוועלט). איר כאפט אלצדינג מיטן קוק,
ווי אן אמתער ייד!... האט קיין פאראיבל ניט, איוואן איוואנאוויטש, וואס
איך האב זיך ארויסגעכאפט...
    
ש נ י א ו ר ס א ן: (א בייג דעם קאפ, שמייכלט). עם מאכט נישט
אויס...
    
ד וו י ד  ש פ י ר א: און אייער חבר איז פונקט פארקערט.
(קוקט אויף איוואנאוון). ער פרעגט אזעלכע זאכן, גלייך ווי ער וואלט גאר
קיין ייד ניט געווען. און צום סוף איז ער דווקא יא א ייד, און נאך וואסער א ייד! א שניאורסאן, פון די אמתע שניאורסאנס!... איר ווייסט ניט,
ווער די שניאורסאנס זיינען. פון וואנען זאלט איר וויסן? מע באדארף
עס אייך קלאר מאכן, וועט איר פארשטיין...
    
א י וו א נ א וו: דאס איז ניט אינטערעסאנט פאר מיין חבר...
    
ש נ י א ו ר ס א ן: אומגעקערט ― זייער אינטערעסאנט! (צו
שפיראן. דערציילט, דערציילט!
    
ד וו י ד  ש פ י ר א: זייער זיידע (ווייזט אף איוואנאוון) ,דאס
הייסט ,זייער עלטער־עלטער־זיידע ,דער ליאדיער רב ,האט געהייסן רב
שניאור־זלמן...
    
ש ר ה ש פ י ר א: (אף יידיש ,צום מאן). וואס ווייסט אן ערל
פון א ליאדיער רב און פון א רב שניאור־זלמן?
    
ד וו י ד  ש פ י ר א: (ווערט אויפגעטראגן אפן ווייב. צו איר אויך
אף יידיש). אפשר וואלט איך געגאנגען לערנען זיך בא דיר, ווי אזוי מיט
וועמען מע באדארף צו ריידן?
    
ב ע ט י: (וויל פארגלעטן דעם איינדרוק, וואס פאטער און מוטער
שמועסן זיך דורך אף יידיש פאר א קריסט אין די אויגן). אונדזער קווארטיראנט איז גערעכט, פאפא, ― ס׳איז נישט אינטערעסאנט. (איוואנאוו
ווארפט אף בעטין א בליק פון דאנקבארקייט און אנטציקונג. זייערע אויגן באגעגענען זיך. שניאורסאן כאפט־איבער זייער ביידנס בליק. בעטי
ווערט רויט, קוקט צוריק אין בוך אריין).
    
ד וו י ד  ש פ י ר א: איך שמועס עס טאקע אלץ אקעגן אונדזער
קווארטיראנט. איך זאג, אז דאס בעסטע פראוואזשיטעלסטווע איז פון א
דאנטיסט. און אזוי ווי דאנטיסטן זיינען דא אלערליי, און נישט א יעדער דאנטיסט האט פראוו צו צושרייבן צו זיך דאנטיסטן, באדארף מען
זיך פריער פון אלצדינג זען מיטן דאנטיסט אליין. איך האב איינעם א
באקאנטן דאנטיסט, וואס פאר קיין אנדערן וועט ער עס נישט מאכן פאר
קיין דריי הונדערט קארבן. נאר בא מיר וועט דאס אפגיין פאר אן הונדערטער. (צו איוואנאוון). ער באדארף נישט וויסן, הער שניאורסאן, צי איר
פארמאגט ניט. דאנטיסטן, וואאבשטשע [вообще: בדרך־כלל], זיינען בלוטצאפערס. איר פארלאזט זיך אף מיר. בא מיר צאפט מען נישט. איך הייס דוויד שפירא.
איר לייגט אייך איבער מיט אייער חבר (ווייזט אף שניאורסאנען), מיט
איוואן איוואנאוויטשן הייסט דאס, און לאמיר טאקע באלד און טאקע
שוין געבן א גיי אריבער צו מיין דאנטיסט און אפמאכן דאס איינס־צוויי־דריי... (שניאורסאן שטייט־אויף, אנטשולדיקט זיך און טוט א רוף
מיט זיך דעם חבר איוואנאוון, ער זאל אויפשטיין פון טיש).
    
ש ר ה ש פ י ר א: (צום מאן). צו וועלכן דאנטיסט ווילסטו מיט
זיי גיין?
    
ד וו י ד  ש פ י ר א. צו וועלכן דאנטיסט? צו הענריך לאפע־טוטניק.
    
ש ר ה ש פ י ר א: צו אט דעם קאליקע? ער רייסט ארויס, זאגט
מען, געזונטע ציין און שטעלט אריין קראנקע...
    
ד וו י ד  ש פ י ר א: וואס מאכט דאס אויס? צו פראוואזשיטעלסטווע שאט עס נישט.
    
ב ע ט י: (צום פאטער). און דאס, וואס ער איז א זשוליק מיט
קאסאקע אויגעלעך?
    
ד וו י ד  ש פ י ר א: איז אויך ניט קיין חסרון. וועלכער לייטישער דאנטיסט וועט דאס וועלן האבן צו טאן מיט פאליציי און מיט
פראוועס?... (אין דער צייט, וואס בעטי רעדט, לאזט איוואנאוו פון איר
קיין אויג ניט אראפ. שניאורסאן באמערקט דאס, רופט אפ דעם חבר
אף א זייט, נענטער צו דער ראמפע, פאררייכערן צו פאפיראסן).
    
ש נ י א ו ר ס א ן: (צום חבר, פארזיכטיק). נו? ווי פילסטו זיך
באם ערשטן ארויספאר? שווער צו זיין א ייד?
    
א י וו א נ א וו: פוסטיאקי! וואס זאגסטו בעסער אף מיין קווארטיר? איך מיין, ווי געפעלט דיר אט דאס מיידל?
    
ש נ י א ו ר ס א ן: נישקשה, א פיין מיידל.
    
א י וו א נ א וו: (אנטציקט). א פיין מיידל ― זאגסטו? א קראסאוויצע!
    
ש נ י א ו ר ס א ן: זע נאר, וואניא, זאלסט ניט ארויסבאווייזן
דא... זאלסט זיך ניט פארגעסן, ווער דו ביסט און ווער זי איז. דו ביסט א
קריסט, און זי איז א יידיש מיידל... (באטאנט די ווערטער). א י י ד י ־
ש ע ט א כ ט ע ר...
    
א י וו א נ א וו: (לאזט קיין אויג ניט אראפ פון בעטין פון דער
ווייטן). גיי שוין גיי, הערשקא, פאר וועמען האלטסטו מיך? איך זאג נאר
גלאט אזוי: קוק דיך צו צום מיידל. זי שיינט, ווי די זון! געפעלט דיר
אויגן? ברעמען? איר קוק?... א קראסאוויצע!
    
ש נ י א ו ר ס א ן: א קראסאוויצע, א קראסאוויצע. האסט פולקום רעכט. נאר צופיל איינקוקן זיך אין איר ― וואלט איך דיר ניט
ראטן. איך זאג דיר נאך א מאל (מיט א באטאנונג).  ס ׳ א י ז  א
י י ד י ש ע  ט א כ ט ע ר!... און בכלל וואלט איך דיך בעטן,
זאלסט זיין געהיט מיט א ווארט אט דא. זאלסט בעסער אפשווייגן דארט,
ווו דו פארשטייסט ניט, בכדי ס׳זאל זיך זיי ניט ווארפן אין די אויגן,
וואס דו ביסט שוין צו פיל גוי... צו וואס, למשל, האט דיר געטויגט
אויסטראכטן א ליגן, אז דו ביסט פון די ליובאוויטשער שניאורסאנס?...
    
א י וו א נ א וו: טשודאק! ניט איך ― דאס האט אט דער ייד, אט
דער שפירא, מיך איינגערעדט, אז איך בין פון יענע שניאורסאנס... ער
איז, וואאבטטשע, א מאדנער ייד, כא־כא! נאר די טאכטער זיינע! די
טאכטער!... (לאזט קיין אויג ניט אראפ פון בעטין פון דער ווייטן).
    
ש נ י א ו ר ס א ן: ווידער די טאכטער? הער שוין אויף צו קוקן
אהין אזוי שטארק!... (ווארפט אוועק דעם פאפיראס, טוט זיך א דריי־אויס
צוריק, גייט־צו צום טיש, איוואנאוו גייט אים נאך. שניאורסאן צו שפי־ראן). אויסגעצייכנט, הער שפירא. מיר האבן זיך מיט מיין חבר איבערגעלייגט, און ס׳איז געבליבן, אז איר זאלט אייך באמיען מיט אים צום דאנטיסט, און איך וועל מיר גיין אהיים. (נעמט זיך געזעגענען. איוואנאוו
געזעגנט זיך אויך מיט שרה שפירא און מיט בעטין, דריקט איר די האנט
זייער ווארעם. שניאורסאן באמערקט דאס).
    
ד וו י ד  ש פ י ר א: נו, וואס דען? אז איך זאג, ווייס איך
וואס איך זאג. וואס מיך קאסט שוין אפ אט דאס פראוואזשיטעלסטווע,
זינט איך בין א היגער, וואלט זיך עס אן אנדערער געמעגט ווינטשן! זעט
איר אט די דאזיקע גרויע האר? (ווייזט שניאורסאנען דעם קאפ און די
בארד). דאס איז אלץ צו פארדאנקען, איר זאלט מיר קיין פאראיבל ניט
האבן, איוואן איוואנאוויטש, אייער פאליציע מיט אייערע אוטשאסטקעס
מיט אייערע פראוועס... (נעסט זיך אנטאן. אלע דריי לאזן זיך צו דער טיר
― שניאורסאן און איוואנאוו אף צו פריער, דוויד שפירא פון הינטן).
    
ש ר ה ש פ י ר א: (צום מאן). דוויד! האסט נאך אפילו דיין
טיי ניט אויסגעטרונקען! האסט נאך גארניט געגעסן!
    
ד וו י ד  ש פ י ר א: (שוין פון דער טיר). וואס מיר טיי? ווער
מיר עסן? בא מיר איז א יידן א טובה טאן פריער פון אלע טרינקעכצן
מיט אלע עסעכצן! האסט פארגעסן, א פנים, אז איך הייס דוויד שפירא,
פון די אמתע שפיראס, איר פארשטייט צי ניין (שוין פון יענער זייט טיר),
פון די סלאוויטער!...
  
ד ע ר פ א ר ה א נ ג פ א ל ט.
    
ענדע פונעם ערשטן אקט.
    
 (דאס זעלבע גרויסע צימער בא שפיראן אין הויז, נאר אנדערש צוגעקליבן,
    
 אראנזשירט פאר אן אוונט, אף אויפצונעמען געסט. אפן טיש בלומען, טיי־
    
 געשיר, וואזעס מיט פרוכטן, ניסלעך און אלערליי איינגעמאכטסן אף צו פאר־
    
 בייסן. דער זאל איז גוט באלויכטן ― ש ר ה ש פ י ר א איז אנגעטאן
    
 שבתדיק, מיט איר גאנץ ביסל צירונג, וואס זי פארמאגט, פארנומען מיט
    
 גרייטן צום טיש און אוועקשטעלן די אלע אויסגערעכנטע זאכן. ס י א מ ק ע
    
 העלפט איר אויסשטעלן די טעלער, די גלעזלעך מיט די קעלישקעס. נאר ווי
    
 אזוי ער שטעלט, געפעלט דאס ניט דער מוטער, און זי שטעלט דאס איבער).
    
ש ר ה ש פ י ר א: נישט אזוי. אט אזוי דארף שטיין. קיין עין־הרע, א בחורל פון דריטן קלאס, און הייבסט נישט אן צו פארשטיין פון
דאנען אהין. ס׳איז נישט דיין מלאכה. גיי שוין בעסער צו דיין ארבעט ―
לערנען, מאכן די אוראקן!
    
ס י א מ ק ע: האסט דאך מיך אליין גערופן, מאמע, איך זאל דיר
העלפן.
    
ש ר ה ש פ י ר א. העלפן? אז דו קאנסט אבער ניט!
    
ס י א מ ק ע: פאר וואס קאן איך ניט?
    
ש ר ה ש פ י ר א: דערפאר וואס דו קאנסט ניט, האסטו געהערט א ביסל! (באווייזט אים) אט דאס גלאז באדארף שטיין אט דארט,
און דאס שעלעכל באדארף שטיין אט דא, און דער הויכער וויין־קעלישעק
― אט דארט, און דאס קליינע בראנפן־קעלישעקל ― אט־א־דא־דא. ווייסטו
שוין?
    
ס י א מ ק ע: נו, האב איך דאך געוואלט אזוי. (וויל אוועקשטעלן
אזוי, ווי די מאמע וויל, ווארפט־אום א וויין־קעלישעק און צעברעכט אים).
    
ש ר ה ש פ י ר א: שוין? מזל־טוב! אין א גוטער שעה! אנו,
וויפל קעלישקעס האסטו שוין צעבראכן?
    
ס י א מ ק ע: (בלייבט שטיין). וויפל קעלישקעס? סך־הכל איינעם
א קעלישעק.
    
ש ר ה ש פ י ר א: סך־הכל? דאנקען און לויבן יאסקע דעם
טויבן. א גליק, וואס ניט אלע.
    
ס י א מ ק ע: וואס בין איך שולדיק, אז ס׳איז אזעלכע קעלישקעס? מע טוט זיי א ריר, ברעכן זיי זיך.
    
ש ר ה ש פ י ר א: א ריר פון א בלייען פייגעלע! (נעמט צונויף די שטיקלעך גלאז). זיין זאל עס שוין א כפרה פאר דיר און פאר
אונדז אלע און פאר כל ישראל... (פויזע). טאמער וואלסטו בעסער געגאנגען טאקע מאכן די אוראקן, איידער מאכן היזקות? גיי שוין, גיי צו די
אוראקן!
    
ס י א מ ק ע: (באטריבט). אוראקן? טאג ווי נאכט אוראקן און אוראקן! איין מאל אין יאר איז בא בעטין אימענינעס, איז אויך אוראקן!
(גייט־אפ אן חשק. ― פון דער זעלבער טיר קומט־אן ב ע ט י , האלב־אויסגעטאן, די האר צעלאזט ,מיט א שאלעכל אף די נאקעטע אקסלען).
    
ב ע ט י: (בלייבט שטיין אף דער שוועל, קוקט זיך ארום, שיינט).
ניטא נאך קיינער, מאמע?
    
ש ר ה ש פ י ר א: (ניט איבעררייסנדיק איר ארבעט). אזוי פרי?
    
ב ע ט י: און דער טאטע ווו איז? און דער קווארטיראנט?
    
ש ר ה ש פ י ר א: ווו זאלן זיי זיין? אין אוטשאסטאק! האסט
פארגעסן, אז מע האט דעם קווארטיראנט ארויסגערופן אף זיבן פארנאכט
אין אוטשאסטאק?
    
ב ע ט י: וואס־זשע איז אזוי לאנג? (קוקט צו זיך אף דער האנט,
אף וועלכער ס׳איז צו זען א גאלדן בראסלעטל, מיט א זייגערל איינגע־פאסט). שוין באלד אכט. (גנבעט זיך אונטער נאענט צו דער מוטער,
טראגט איר צו גלייך צו דער נאך איר האנט מיטן בראסלעטל, ווייזט איר
אפן זייגערל). וואס זאגסטו, מאמע, אף דעם?
    
ש ר ה ש פ י ר א: (ווארפט א קוק אפן בראסלעטל און אף דער
טאכטער). א בראנזעליעט?
    
ב ע ט י: א בראסלעט, ניט קיין בראנזעליעט!
    
ש ר ה ש פ י ר א: א גאלדענער?
    
ב ע ט י: א גאלדענער.
    
ש ר ה ש פ י ר א: מיט בארליאנטן?
    
ב ע ט י: מיט בריליאנטן.
    
ש ר ה ש פ י ר א: אמתע?
    
ב ע ט י: אמתע.
    
ש ר ה ש פ י ר א: (א פליעסק מיט די הענט). בע־טי!
    
ב ע ט י: וואס׳טו זיך דערשראקן, מאמע?
    
ש ר ה ש פ י ר א: ס׳איז פון אים? פונעם קווארטיראנט?
    
ב ע ט י: נו־יא, צו די אימענינעס, וואס איז דען?
    
ש ר ה ש פ י ר א: „וואס איז דען״ ― פרעגט זי! (פויזע). נישט
באדארפט צו נעמען...
    
ב ע ט י: (זשענירט). פאר וואס?
    
ש ר ה ש פ י ר א: פאר שבת... ניט אזוי פירט זיך עס בא
לייטן...
    
ב ע ט י: בא לייטן! ווער זיינען דאס די „לייטן״?
    
ש ר ה ש פ י ר א: „לייטן״ ― מיינט מען עס די גאנצע וועלט,
אלע אנשטענדיקע מענטשן... אנשטענדיקע מענטשן זיינען זיך נ י ט
אזוי נוהג.
    
ב ע ט י: ווי אזוי דען זיינען זיך נוהג די אנשטענדיקע מענטשן?
    
ש ר ה ש פ י ר א: בא אנשטענדיקע מענטשן איז פריערט א
ווארט, דערנאכעט א קנס־מאל, דערנאך שרייבט מען תנאים, ברעכט מען
טעלער...
    
ב ע ט י: (וויל ניט הערן ווייטער). מאמע! איך האב דיר געזאגט
וויפל מאל, אז וועגן דעם זאלסטו מיט מיר גארניט ריידן ― עס האלט
נאך גארניט דערביי. לאז מיך צורו! לאמיך פריער ענדיקן די גימנאזיע.
    
ש ר ה ש פ י ר א: די גימנאזיע וועסטו, אם ירצה השם, ענדיקן
אינגיכן, הלוואי זאלן מיר שוין אזוי גיך אויפגעריכט ווערן אלע יידן...
און אויב ער וויל דיך, דו ביסט אים געפעלן, באדארף ער פריערט געבן צו
וויסן אונדז, און מתנות ― דאס איז שוין נאכדעם...
    
ב ע ט י: (פארזארגט, נעמט נישט אראפ קיין אויג פונעם בראס־לעטל). קומט־אויס נאך דיין שכל, אז איך באדארף עס אים אפגעבן צוריק?...
    
ש ר ה ש פ י ר א: חלילה! ווער זאגט דען צוריק? א מתנה גיט
מען ניט צוריק ― דאס איז א פאטש אין פנים, האסטו געהערט אביסל?...
(עס הערט זיך א קלונג פון אונטן, בעטי הילט זיך איין אינעם שאלעכל
און לויפט־אפ צו זיך. שרה רופט הויך). סיאמקע! סיאמקע? (פון דער זייטיקער טיר באווייזט זיך סיאמקע). גיי נאר, מע קלינגט שוין. (סיאמקע
לאזט זיך אראפ עפענען און קומט באלד צוריק א פארסאפעטער פון די
טרעפ ארויף).
    
ס י א מ ק ע: אונדזער קווארטיראנטס חבר, איוואן איוואנאוויטש.
    
ש ר ה ש פ י ר א: א? דער גויעץ? א ווויל גויעצל אט דער איוואן איוואנאוויטש, זיין זאל ער די כפרה פאר דיין מינדסטן נאגל!
    
ס י א מ ק ע: פאר וואס שילטסטו אים, מאמע? פאר וואס קומט
עס אים?
    
ש ר ה ש פ י ר א: ניט דיין עסק, קליינער וועווריק! דו שטעלסט
זיך אויך אוועקעט אויסטענהן מיט דער מאמע? גיי, צו די אוראקן גיי!
    
ס י א מ ק ע: ווידער א מאל אוראקן און אבער א מאל אוראקן!
(גייט־אפ ווארטשענדיק. עס קומט־אריין  ש נ י א ו ר ס א ן , דער
וואס גילט אונטערן נאמען איוואן איוואנאוויטש איוואנאוו).
    
ש נ י א ו ר ס א ן: (אנגעטאן אין סטודענטישער אוניפארם,
פיינטשיק). אייך קומט מזל־טוב, מאדאם. (קוקט זיך ארום). ווו איז זי, די
אימעניניצע אליין? און דער בעל־הבית ווו איז? און אייער קווארטיראנט,
מיין חבר?
    
ש ר ה ש פ י ר א: (בעט אים זיצן, זעצט זיך אליין אויך אוועק
אף דער קאנאפע, וואס אין דער אוואנסצענע). די אימעניניצע איז נאך
ניט פארטיק מיט איר טואלעט. איר ווייסט ניט? א בארישני, ביז זי טוט
זיך אן... און מיין מאן מיטן קווארטיראנט ― די זיינען אין אוטשאסטאק. טאקע צוליב אייער חברס פראוואזשיטעלסטווע.
    
ש נ י א ו ר ס א ן: ווידער אין אוטשאסטאק? ווידער פראוואזשיטעלסטווע?
    
ש ר ה ש פ י ר א: וואס זשע? איר מיינט, ס׳איז גרינג צו זיין א
ייד? גוט איז אייך, אז איר זייט ניט קיין ייד, ווייסט איר ניט פון קיין
פראוועס...
    
ש נ י א ו ר ס א ן: ער האט דאך שוין געהאט אלע פראוועס,
אייער קווארטיראנט?
    
ש ר ה ש פ י ר א: אלע פראוועס? ניט מער זאלן זיי עס פארמאגן, איך מיין טאקע די גויים מיין איך... (פארכאפט זיך). אחוץ אייך.
אייך רעכענען מיר נישט פאר קיין גוי...
    
ש נ י א ו ר ס א ן: (לאכט). פאר וואס עפעס?
    
ש ר ה ש פ י ר א: דערפאר, ווייל אף אייך זיצט א יידישער
קאפ. און א פנים, דארף איך אייך זאגן, איז בא אייך אויכעט א יידיש.
    
ש נ י א ו ר ס א ן: (כאפט א קוק אין שפיגל). טאקע באמת?
    
ש ר ה ש פ י ר א: וואס־זשע, איך וועל אייך אויסטראכטן א
ליגן? פרעגט וועמען איר ווילט... (פארכאפט זיך). נאר אפשר האב איך
אייך דערמיט באליידיקט? בעט איך אייך, איר זאלט מיר הונדערט מאל
מוחל זיין...
    
ש נ י א ו ר ס א ן: באליידיקט? חלילה! אדרבה, פארקערט!
    
ש ר ה ש פ י ר א: זאל איך האבן אזא יאר, וואס פאר א חכם
איר זייט! איך האב שוין ניט איין מאל געטראכט, הלוואי וואלטן געווען
א סך אזעלכע גויים, ווי איר...
    
ש נ י א ו ר ס א ן: וואס־זשע וואלט געווען?
    
ש ר ה ש פ י ר א: וואלט אפשר געקומען משיח... (רוקט זיך צו
נענטער צום גאסט און רעדט מיט א האלבן טאן נידעריקער). יא, וואס
האב איך אייך געוואלט בעטן, איוואן איוואנאוויטש? (קוק זיך ארום).
איצט איז דא נישטא קיינער, קאן איך מיט אייך ריידן אויג אף אויג.
איך האב מיך שוין עטלעכע מאל געקליבן מיט אייך צו ריידן...
(קווענקלט זיך). האט קיין פאראיבל ניט, איך וואלט עס אפשר ניט באדארפט, נאר א מאמע, א מאמעס הארץ... (אנטשליסט זיך). איך האב אייך
געוואלט בעטן, איר זאלט מיר זאגן, ווי אן אייגענער, ווי אן אמתער גוטער פריינט:  וו ע ר  איז ער און וו א ס איז ער?
    
ש נ י א ו ר ס א ן: ווער, אייגנטלעך?
    
ש ר ה ש פ י ר א: ווער!... איר ווייסט שוין, וועמען איך מיין.
אייער חבר מיין איך.
    
ש נ י א ו ר ס א ן: וועלכן חבר?
    
ש ר ה ש פ י ר א: וועלכן חבר!... שניאורסאנען מיין איך!
    
ש נ י א ו ד ס א ן: א? שניאורסאנען מיינט איר? אקעגן וואס
פרעגט איר דאס, אייגנטלעך? (כאפט זיך צו צו דער קעשענע, נעסט־ארויס
דעם פארטטאבאק, וויל פאררייכערן א פאפיראס און געפינט ניט, באהאלט
צוריק).
    
ש ר ה ש פ י ר א: אקעגן וואס איך פרעג? אקעגן דעם, וואס איר
זאגט, אז ווער עס פרעגט, דער בלאנדזשעט ניט...
    
ש נ י א ו ר ס א ן: וואס־זשע פרעגט איר עפעס גראד בא מ י ר?
    
ש ר ה ש פ י ר א: בא וועמען דען זאל איך פרעגן? איר זייט
דאך עפעס מיט אים, ווי אנדערע צוויי, און ער האלט דאך פון אייך עפעס
גאר ווי אן אייגענער ברודער, טוט ניט אן אייך פון דאנעט אהין...
    
ש נ י א ו ר ס א ן: סע קאן זיין... וואס־זשע, אייגנטלעך, ווילט איר
וויסן פון מיר?
    
ש ר ה ש פ י ר א: וויל איך וויסן פון אייך, וואס פאר א מענטש
ער איז?...
    
ש נ י א ו ר ס א ן: זייער א וווילער מענטש.
    
ש ר ה ש פ י ר א: דאס איז גאר?
    
ש נ י א ו ר ס א ן: וואס נאך האט איר געוואלט?
    
ש ר ה ש פ י ר א: אז ער איז א וווילער מענטש ― דאס ווייס
איך אן אייך.
    
ש נ י א ו ר ס א ן: וואס־זשע ווילט איר פ ו ן מ י ר?
    
ש ר ה ש פ י ר א: וויל איך פון אייך, אז איר זאלט מיר זאגן,
צי ס׳איז טאקע אמת, אזוי ווי ער דערציילט, אז ער האט א באבושקא, א
רייכע, א מיליאנטשיצע פון צוויי הונדערט טויזנט?...
    
ש נ י א ו ר ס א ן: (שלאגט איר איבער). א מאדנע יידענע איר
זענט! איר אליין האט נאר־וואס געזאגט, אז איך בין מיט אים די בעסטע,
די נאענטסטע פריינט, גייט איר בא מיר זיך נאכפרעגן אף אים און
קאנטראלירן, וואס ער זאגט אייך און וואס ער דערציילט אייך!
    
ש ר ה ש פ י ר א: איר מיינט, חלילה, איך גלייב אים ניט, אדער
וואס? איך גלייב אים אלצדינג. ער איז א בחור ― אף מיר אזא יאר!
א פיינער בחור, און א לייטישער בחור, אן אפענע האנט, און א גוט
הארץ, און אן איידלמאן ביז גאר. נאר וואס דען? עפעס פעלט אים...
איך ווייס ניט וואס... אן עבירה, וואס איר זייט א קריסט, וועט איר
מיך ניט פארשטיין...
    
ש נ י א ו ר ס א ן: נישקשה, איר מעגט ריידן ― איך פארשטיי
אלצדינג. (כאפט זיך ווידער צו דער קעשענע, נעמט ארויס דעם פארטטאבאק, זעט, ער איז א ליידיקער, אן פאפיראסן, באהאלט ער אים צוריק).
    
ש ר ה ש פ י ר א: איר פארשטייט אלצדינג, נאר דאס וועט איר
ניט פארשטיין. איר זייט פארט נישט קיין ייד! איר זאלט זיין א ייד ―
עהע־הע!...
    
ש נ י א ו ר ס א ן: (דערפרייט). וואס־זשע וואלט געווען?
    
ש ר ה ש פ י ר א: וואלט איר גאר אנדערש פארשטאנען. און
אזוי איז ארויסגעווארפן אונדזער גאנצער שמועס.
    
ש נ י א ו ר ס א ן: עס טוט מיר לייד. נאר אקעגן וואס, אייגנטלעך, איז אט דער גאנצער שמועס?
    
ש ר ה ש פ י ר א: אקעגן וואס? אקעגן דעם, וואס איר זאגט,
מע קען ניט א מענטשן, ביז מע עסט ניט אויף מיט אים א פוד זאלץ. איך
מיין עס טאקע אייער חבר, אונדזער קווארטיראנט שניאורסאן. איר זייט
דאך מיט אים באקאנט שוין אזוי לאנג, מע קאן זאגן, פון קינדווייז אן, ―
ווי האלט איר פון אים? איך מיין, וואס פאר א מיינונג זייט איר פון אים?
איר מעגט זיין זיכער, אז אלצדינג, וואס איר זאלט ניט זאגן, ― איז
צווישן אונדז וועט דאס בלייבן. מיר זיינען ניט אזעלכע מענטשן, חלילה...
    
ש נ י א ו ר ס א ן: (נעסט ווידער א מאל ארויס דעם פארטטאבאק,
געפינט נישט קיין פאפיראס, באהאלט עס צוריק). הערט, וואס איך וועל
אייך זאגן, מאדאם. איר אליין זאגט דאך אף מיר, אז איך האב א יידישן
קאפ אף זיך...
    
ש ר ה ש פ י ר א: איך זאג? אלע זאגן עס. און א יידיש פנים
אויך...
    
ש נ י א ו ר ס א ן: זייער שיין. וויבאלד אזוי, פארשטייט איר דאך
אליין, אז איך פארשטיי אייך דורך און דורך. איך פארשטיי א זאך מיטן
קוק... מיר דארף מען קיין פינגער אין מויל ניט לייגן...
    
ש ר ה ש פ י ר א: געוויס אזוי! איר׳ט אים אפבייסן...
    
ש נ י א ו ר ס א ן: אלזא, הערט זשע מיך אויס, מיין ליבע מאדאם. איר האט געפועלט בא מיר. איך וועל אייך זאגן אלצדינג, וואס איר
ווילט. נאר...
    
ש ר ה ש פ י ר א: נאר וואס?
    
ש נ י א ו ר ס א ן: נאר מיט איין תנאי.
    
ש ר ה ש פ י ר א: דהיינו, מיט וואס פאר א תנאי?
    
ש נ י א ו ר ס א ן: איר וועט מיר פריער ענטפערן אף דעם, וואס
איך וועל אייך פרעגן.
    
ש ר ה ש פ י ר א: אך! מיטן גרעסטן כבוד! איך וועל אייך
זאגן אלצדינג, ווי אן אייגענעם טאטן... וואס־זשע, אשטייגער, האט איר
געוואלט פרעגן?
    
ש נ י א ו ר ס א ן: איך האב אייך געוואלט פרעגן... דאס הייסט,
איך האב געוואלט וויסן בא אייך, צי ער האט גערעדט מיט אייער טאכטער, צי מיט אייך נאר אליין?
    
ש ר ה ש פ י ר א: (פינטלט מיט די אויגן). ווער גערעדט?
    
ש נ י א ו ר ס א ן: אזוי? איצט פרעגט  א י ר  שוין „ווער?״
איך רייד פונעם זעלביקן פארשוין, וואס איר... איך וויל וויסן, צי ער
האט מיט אייך גערעדט?
    
ש ר ה ש פ י ר א: (פינטלט מיט די אויגן). וועגן וואס גערעדט?
האט קיין פאראיבל ניט ― איך פארשטיי ניט גוט רוסיש...
    
ש נ י א ו ר ס א ן: (שוין א ביסל בייז). א? איר פארשטייט ניט
גוט רוסיש? (וויל אויפשטיין).
    
ש ר ה ש פ י ר א: (האלט אים אפ). האט קיין פאראיבל ניט,
איוואן איוואנאוויטש, אפשר האב איך אייך באליידיקט?
    
ש נ י א ו ר ס א ן: באליידיקט? זאל גאט היטן! איך האב פיינט
באליידיקן זיך... איך מיין נאר, אז איר זייט, דאכט מיר, שוין צו א קלוגיטשקע!...
    
ש ר ה ש פ י ר א: למאי זאלט איר מיך חושד זיין, איוואן
איוואנאוויטש? גלויבט מיר, זאל עס מיר אנגיין, וואס איך ווינטש אייך!...
מיין מאן, א שטייגער, זאגט אויך אף אייך, אז איר זייט א גאלד. און אפילו
מיין טאכטער, וואס האט פיינט אזוי גיך נאכגעבן, ― איר קענט דאך זי,
זי איז א שפירא, פון די שפיראס ― זאגט זי אויך, אז...
    
ש נ י א ו ר ס א ן: (אויפגעלעבט). אז וואס?
    
ש ר ה ש פ י ר א: אז... אבער איר וועט דאך עס קיינעם ניט
איבערגעבן?
    
ש נ י א ו ר ס א ן: פאר וועמען האלט איר מיך?
    
ש ר ה ש פ י ר א: מיין טאכטער זאגט, אז זי זאל האבן די
ברכות, וואס איר זיינט מער ייד, ווי אונדזער שכן שניאורסאן.
    
ש נ י א ו ר ס א ן: אט דאס איז גאר?
    
ש ר ה ש פ י ר א: וואס נאך האט איר געוואלט?... (רוקט זיך
צו נאך א מאל נאענט צו אים, רעדט שטיל און זיס.) הכלל, איז וואס
זאגט איר וועגן אים?
    
ש נ י א ו ר ס א ן: (מאכט זיך תמעוואטע). וועגן וועמען?
    
ש ר ה ש פ י ר א: וועגן וועמען!... וועגן שניאורסאנען!
    
ש נ י א ו ר ס א ן: וועגן שניאורסאנען? גארניט. וואס האב איך
אף אים צו זאגן? איך האב אייך נאר א פרעג געגעבן א זאך, וואס איך
וואלט עס געדארפט וויסן, טאקע פון אייער אינטערעס וועגן, מאכט איר
זיך נאיוו, גלייך ווי איר פארשטייט ניט, ― האב איך מיט אייך ניט וואס
צו ריידן... (שטייט־אויף, כאפט זיך ווידער א מאל צו די פאפיראסן, לאזט
זיך גיין).
    
ש ר ה ש פ י ר א: (דערשראקן). וווהין איז, איוואן איוואנאוויטש? אט באלד קומען זיי דאך, אייער חבר און מיין מאן און די איבעריקע נעסט...
    
ש נ י א ו ר ס א ן: אף איין מינוט. איך האב פארגעסן קויפן פא־230  ש ל ו ם  ע ל י כ ם
פיראסן. איך קום באלד צוריק. (גייט־אפ. פון צווייטן צימער שטעקט זיך
ארויס בעטיס קאפ; די האר שוין צוגעקליבן).
    
ב ע ט י: מאמע! ווער איז דא געווען? מיט וועמען האסטו דא
געשמועסט?
    
ש ר ה ש פ י ר א: דער כפרהניק איז דא געווען. קום נאר אהער,
בעטי!
    
ב ע ט י: (גייט־צו). וואסער כפרהניק?
    
ש ר ה ש פ י ר א: זי ווייסט שוין ניט וואסער כפרהניק! אונדזער
קווארטיראנטס חבר.
    
ב ע ט י: קאנסטו דאך זאגן איוואן איוואנאוויטש. ווו־זשע איז ער
אהינגעקומען?
    
ש ר ה ש פ י ר א: וועט זי מיך לערנען ריידן! ער קומט באלד
צוריק. זיץ, טאכטער, איך דארף דיר עפעס דערציילן א שיינס.
    
ב ע ט י: אבי א שיינס. (זעצן זיך אוועק ביידע אף דער קאנאפע,
וואס נאענט צו דער ראמפע).
    
ש ר ה ש פ י ר א: ווער ס׳איז שיין ― איך בין קלוג.
    
ב ע ט י: אקעגן וואס איז דאס געזאגט געווארן?
    
ש ר ה ש פ י ר א: אקעגן דעם, וואס דו זאגסט: „א סוד פאר
גאנץ בראד״. לאזט זיך אויס, אז פונעם סוד ווייסט די גאנצע וועלט, א
חוץ מיר, טאטע־מאמע.
    
ב ע ט י: וואסער סוד?
    
ש ר ה ש פ י ר א: וועגן דיר מיט אונדזער קווארטיראנט, אז עס
האלט בא...
    
ב ע ט י: (צעבייזערט). אי, מאמע! עס האלט גארניט דערביי, האב
איך דאך דיר געזאגט שוין! איך קלער גאר אפילו ניט פון דעם, וואס
דו מיינסט און וואס דיר ווילט זיך...
    
ש ר ה ש פ י ר א: פון וואנען זשע ווייסן דאס אנדערע, זייטיקע
מענטשן?
    
ב ע ט י: פון אייך אליין מסתמא. איך מיין טאקע פון דיר און
פונעם טאטן. איר זאלט ווינציקער ריידן דערפון, וואלט קיינער ניט גערעדט.
    
ש ר ה ש פ י ר א: מיר ריידן דען עפעס? מיר שווייגן! ריידן
ריידן אנדערע, זייטיקע.
    
ב ע ט י: ווער זיינען די אנדערע, די זייטיקע?
    
ש ר ה ש פ י ר א: אט, למשל, אט דער גוי האט אפגערעדט
מיט מיר א האלבע שעה...
    
ב ע ט י: (אומרויק). וואס־זשע האט ער גערעדט מיט דיר?
    
ש ר ה ש פ י ר א: ער האט מיך געפרעגט, ווי אזוי און וואס
און ווען, און ווו האלט דאס בא אייך מכוחן שידוך...
    
ב ע ט י: (אויסער זיך). טאקע אזוי, מיט די ווערטער האט ער
בא דיר געפרעגט?
    
ש ר ה ש פ י ר א: דווקא מיט די ווערטער ווילסטו?
    
ב ע ט י: ווי אזוי־זשע פארט האט ער דיך געפרעגט?
    
ש ר ה ש פ י ר א: וואס איז בא מיר ― א קאפ פון א באדי?
איך בין טאקע מחויב צו געדענקען איטלעכס ווארט באזונדער? און וואס
ביסטו עס פאר א סליעדאוואטעל, וואס איך דארף דיר אפגעבן דין־וחשבון? איך דערצייל דיר, אז ער האט מיך געפרעגט ― האט ער מיך
געפרעגט. קיין ליגנערין בין איך, דאכט זיך, ניט געווען קיינמאל, און
היינט אויך ניט...
    
ב ע ט י: (איינגעהאלטן). גוט, מאמע. איך זאג דען, חלילה,
עפעס?... הכלל, לאמיך הערן ווייטער. וואס־זשע האסטו אים דערויף געענטפערט?
    
ש ר ה ש פ י ר א: ענטפערן וועל איך אים? אזא נאר בין איך
טאקע? איך האב אנגענומען א פולן מויל מיט וואסער און האב געכאפט
א שווייג.
    
ב ע ט י: גארנישט געענטפערט?
    
ש ר ה ש פ י ר א: אזוי ווי די וואנט!
    
ב ע ט י: א שאד. האסט אים באדארפט זאגן, ערשטנס, אז ס׳איז
א נעכטיקער טאג...
    
ש ר ה ש פ י ר א: געוויס האב איך אים געזאגט, אז ס׳איז א
נעכטיקער טאג.
    
ב ע ט י: און, צווייטנס, אז זייטיקע מענטשן האבן דא ניט וואס צו
אינטערעסירן זיך...
    
ש ר ה ש פ י ר א: נאך שענער האב איך אים געזאגט. איך
האב אים געזאגט, אז ער מעג טאקע האבן א יידישע נאז, נאר שטעקן זי
אהין, ווו מע דארף ניט, איז ניט נייטיק...
    
ב ע ט י: זעסטו, מאמע, דאס איז שוין איבעריק. דאס האסטו אים
נ י ט באדארפט זאגן.
    
ש ר ה ש פ י ר א: חלילה! אזוי טאקע, מיינסטו, מיט די ווערטער? אזוי גראב בין איך נאך ניט! איך האב אים נאר געזאגט, אז אלע
געפינען, אפילו דו אויך, אז ער האט א יידישע נאז... (בעטי מאכט א בא־וועגונג). ניין! דאס הייסט, נישט קיין יידישע נאז האב איך אים געזאגט,
נאר א יידיש פנים...
    
ב ע ט י: (אומגעדולדיק). צו וואס, מאמע, האבן דיך געטויגט אט
די איבעריקע רייד? און וואס איז דאס גלאט פאר איבעריקע שמועסן?
און וואס ווילט איר פון מיר מיט אייערע שידוכים?...
    
ש ר ה ש פ י ר א: שא! שריי ניט אזוי! מע ווערט פון דיר ניט
גליקלעך, האסטו געהערט א ביסל!
    
ב ע ט י: מאמע! איך וויל זיך מיט דיר ניט צעקריגן היינט, אף
מיינע אימענינעס. נאר איין זאך וועל איך בא דיר בעטן: דו זאלסט זיך
ניט אריינמישן אין מיינע געשעפטן.
    
ש ר ה ש פ י ר א: אין אירע געשעפטן!...
    
ב ע ט י: נו־יא. יעדער האט זיך זיינע געשעפטן. דו זאלסט שטיין
פון דער ווייטן, צוקוקן ― און שוין!
    
ש ר ה ש פ י ר א: הערן און זען און שווייגן?
    
ב ע ט י: און שווייגן! איך בין שוין ניט קיין קליין מיידעלע. איך
קאן שוין מיין שטעטל באשטיין. איך בין שוין אלט ניינצן יאר!
    
ש ר ה ש פ י ר א: אזוי? אזש ניינצן יאר? פססנו! א קלייניקייט?
וואס זאגט איר אף דעם פרעסטארעץ? ניינצן יאר! (עס דערהערט זיך א
קלונג. בעטי אנטלויפט צו זיך. שרה רופט סיאמקען אף א קול). סיאמקע?
סיאמעניו, גיי נאר, מע קלינגט! (סיאמקע קומט־ארויס, לויפט עפענען און
קומט אריין מיטן פאטער).
    
ד וו י ד  ש פ י ר א: (טראגט אף ביידע הענט פעקלעך און
סקארמוטשן, גיט דאס איבער שרהן, טוט זיך אויס. ננו, נא דיר א לויפעניש! באשערט געווען צרות ― האט גאט צוגעשיקט א קווארטיראנט
מיט פראוואזשיטעלסטוועס! טאמער איז קארג אייגענע צרות, באדארף
מען נאך האבן פרעמדע!
    
ש ר ה ש פ י ר א: ווו־זשע איז ער אליין?
    
ד וו י ד  ש פ י ר א: ווער?
    
ש ר ה ש פ י ר א: דער קווארטיראנט.
    
ד וו י ד  ש פ י ר א: שניאורסאן? ער קומט באלד. ער האט
זיך קוים ארויסגעכאפט פון דארט, ווי פון א באד, און איז אוועקגעפלויגן
קויפן בלומען און א טארט לכבוד די היינטיקע אימענינעס. (קוקט זיך
ארום). ווו איז זי ערגעץ, אונדזער אימעניניצע?
    
ש ר ה ש פ י ר א: זי טוט זיך אן. (צו סיאמקען). דו גיי נאר
צו דיינע אוראקן. האסט דא ניט וואס צו שטיין.
    
ד וו י ד  ש פ י ר א: וואס יאגסטו ארום דאס קינד? די אוראקן
און די אוראקן! היינט אויך אוראקן? (סיאמקע קוקט מיט דאנקבארקייט
אפן פאטער).
    
ש ר ה ש פ י ר א: איך וויל ניט, ער זאל דא שטיין. איך באדארף
מיט דיר עפעס ריידן.
    
ד וו י ד  ש פ י ר א: א סוד? (צו סיאמקען). נו, גיי, מיין זון,
וועסט נאכדעם א ביסל שפעטער ארויסקומען, וועסטו פארזוכן פון אט
די אלע גוטע זאכן. (ווייזט אים אף די פעקלעך, וואס אפן טיש ― סיאמקע אפ). נו, וואס פאר סודות, למשל?
    
ש ר ה ש פ י ר א: (רעדט שטיל, כמעט דעם מאן אפן אויער).
איך קאן דיך אנזאגן א בשורה, דוויד: עס האלט שוין בא זיי ווייט. גאר
ווייט.
    
ד וו י ד  ש פ י ר א: (דווקא הויך). בא וועמען בא זיי?
    
ש ר ה ש פ י ר א: ששט!... כלומרשט ווייס ער ניט. מע באדארף
אים צעקייען און אריינלייגן אין מויל אריין. בא די קינדער ― בא אונדזער טאכטער מיטן קווארטיראנט.
    
ד וו י ד  ש פ י ר א: אט אזוי אז דו רעדסט, פארשטייט מען.
וואס־זשע הייסט עס „ווייט?״ און וואס עפעס אזא גדולה אף דיר?
    
ש ר ה ש פ י ר א: פאר וואס ניט? האסט א שענערן שידוך?
א משפחה, זאגסטו דאך אליין, די ליובאוויטשער שניאורסאנס. די ערשטע
בא יידן.
    
ד וו י ד  ש פ י ר א: ניט די ערשטע, נאר די צווייטע. פריער די
שפיראס, דערנאך די שניאורסאנס. נו? און ווייטער וואס?
    
ש ר ה ש פ י ר א: און ווייטער ― דער יונגערמאן אליין.
    
ד וו י ד  ש פ י ר א: איך האב קעגן יונגנמאן גארניט וואס
צו זאגן, בלתי וואס ער איז א ביסל... א ביסל... (זוכט מיט די פינגער).
א ביסל אונטערגעשלאגן מיט גוי.
    
ש ר ה ש פ י ר א: דערפאר איז ער אבער א דימענט פון א
מענטשן און האט א רייכע באבע א מיליאנטשיצע...
    
ד וו י ד  ש פ י ר א: זעסטו, דאס איז שוין בא מיר דאס לעצטע
שבלעצטע. ערשטנס, האב איך די מיליאנען אירע נישט געציילט, און זיי
ווארעמען מיך ווינציק־וואס. און, צווייטנס, וואס אנבאלאנגט געלט ― איז
אונדזער בעטי נישט קיין אבי־ווער. (מיט גדלות). זי איז שפיראס א טאכטער, און קומט־ארויס, דו פארשטייסט צי ניין, פון די אמתע...
    
ש ר ה ש פ י ר א: פון די אמתע, פון די סלאוויטער שפיראס.
מע ווייס שוין. מע האט שוין געהערט! איז זי אבער נאקעט און בארוועס,
גאט זאל ניט שטראפן פאר די רייד, און האט ניט א קאפיקע נדן ― דאס
דארף מען ניט פארגעסן. און היינטיקע צייטן, א מיידל אן נדן, איז אזוי
ווי א... א...
    
ד וו י ד  ש פ י ר א: נו, זאג שוין, נו ― ווי א חזן אן אן עמוד,
ווי א מלמד אן א קנעלונג, אדער ווי א שטוב אן א דאך... נאר זאג מיר,
איך בעט דיך, נשמה מיינע, פון וואנען ווייסטו דאס, אז עס האלט בא זיי
אזוי ווייט? בעטי האט מיט דיר גערעדט? צי ער אליין?
    
ש ר ה ש פ י ר א: מיט מיר דארף מען ריידן? און ווו זיינען
מיינע אויגן? (רעדט נאך שטילער). זאלסט אנקוקן, דוויד, א בראנזעליעט
האט ער איר אונטערגעטראגן, היינט צו די אימענינעס, מיט בארליאנטן
― אט אזעלכע בארליאנטן! (ווייזט מיט די הענט).
    
ד וו י ד  ש פ י ר א: (דערשטוינט). א בראסלעט? בריליאנטן?
(הויך). וואס פאר בראסלעטן? וואס פאר בריליאנטן?... פע! בא מיר גייט
עס ניט! איך בין א שפירא! (טוט זיך א ווארף צו זייטיקן צימער).
    
ש ר ה ש פ י ר א: (האלט אים צו באם ארבל). שששא! מאך ניט
קיין געפילדער! באווייז ניט ארויס דעם כהן! דאס אייגענע קאן מען
א ביסעלע שטילער אויך! צו וואס איז דער כעס, האסטו געהערט א
ביסל?!
    
ד וו י ד  ש פ י ר א: (אין כעס). וואסער כעס? ווער איז אין כעס?
איך האב פיינט מיט כעס! איך האב ליב מיט גוטן! אט גיי איך אריין
און זאג איר צוויי ווערטער ― איך האב פיינט לאנגע דיבורים! איך וועל
איר זאגן אזוי: „הער־זשע אויס, טאכטער. מילא טארטן, בלומען ― דאס
פארשטיי איך נאך. אבער בראסלעטן? בריליאנטן?... זאלסט אזוי גוט
זיין און מוחל זיין אים אפגעבן דעם בראסלעט צוריק ― און שוין!״...
(לאזט זיך גיין צו בעטין אין איר צימער).
    
ש ר ה ש פ י ר א: (גייט אים נאך). נאר מיט גוטן, דוויד. איך
בעט דיך, ניט מיט בייזן. היינטיקע קינדער טאר מען ניט אנדערש...
    
ד וו י ד  ש פ י ר א: (גייענדיק). זי לערנט מיך, ווי אזוי צו
ריידן! (אפ. ― שרה בלייבט שטיין פון דער זייט טיר, לייגט־צו אן אויער,
הערט־אונטער, טאמער וועט זי כאפן א ווארט. ― אין דער צייט דערהערט זיך א קלונג. סיאמקע לויפט עפענען און קומט צוריק א פארסא־פעטער).
    
ס י א מ ק ע: איוואן איוואנאוויטש!
    
ש ר ה ש פ י ר א: דער רוח האט אים געבראכט צו טראגן ―
א כיטרע גויעץ! (טרעט־אפ פון דער טיר, פיינטלעך צום אריינגעקומענעם
שניאורסאן, וואס גילט פאר איוואנאוון). מיין מאן איז שוין דא. ער טוט
זיך איבער.
    
ש נ י א ו ר ס א ן: און מיין חבר? (נעסט־ארויס א פאפיראס).
    
ש ר ה ש פ י ר א: שניאורסאן? ער קומט אויך באלד צו גיין.
(עס הערט זיך ווידער א קלונג). אט דאס דארף ער זיין מסתמא. סיאמעניו, זיי זיך מטריח! (סיאמקע לויפט עפענען און קומט צו לויפן).
    
ס י א מ ק ע: אונדזער קווארטיראנט שניאורסאן! (עס קומט אריין
א י וו א נ א וו , וואס גילט אלס שניאורסאן, אנגעלאדן מיט בלומען
אין איין האנט און מיט א פראכטפולן טארט אין דער אנדערער האנט.
דאס פנים שיינט. מיט א צופרידן שמייכל גריסט ער זיך מיט זיין חבר און
שטעלט־אוועק די בלומען מיטן טארט אפן טיש. אין דעם קומט אן דוויד
שפירא פון דער טאכטערס צימער צוריק, באגריסט זיך מיטן קווארטיראנטס חבר שניאורסאן, וואס גילט אלס איוואנאוו, כאפט א קוק אפן
קווארטיראנטס בוקעט מיטן טארט, קוקט זיך איבער מיטן ווייב פיל־דייטיק)
    
ש ר ה ,ש פ י ר א: (צום קווארטיראנט, פריינטלעך, נעמט־צו
דעם בוקעט מיטן טארט). וואס האט איר באדארפט נאך אליין זיך מטריח
זיין?
    
ד וו י ד  ש פ י ר א: (צום ווייב). אליין איז מער מצווה, דו פארשטייסט צי ניין... (צום קווארטיראנט און צו זיין חבר). זיצט, פאר וואס
זיצט איר נישט?
    
ש ר ה ש פ י ר א: (טראגט זיי אונטער שטולן). זיצט, פאר וואס
זיצט איר נישט? (זיי באדאנקען, ווילן נישט זיצן, פאררייכערן צו פאפיראסן. ― שרה צום מאן, אויף יידיש). נו, דוויד, וואס איז מיטן אוטשאסטאק? פטור געווארן?
    
ד וו י ד  ש פ י ר א: (צום ווייב, אף יידיש). וואס דען? איך, אז
איך גיי! איך האב זיי אלעמען פארשטופט דאס מויל: דעם אריינגערוקט
אין יד אריין א צענערל, דעם מטמא געווען מיט א פינפערל, דעם אריינגעווארפן א דרייערל, און אונדזער דווארניק אויך א חצי פויגל... (צום
קווארטיראנטס חבר, צום אמתן שניאורסאן, וואס גילט אלס איוואנאוו)
הערט איר, וואס איך וועל אייך זאגן, איוואן איוואנאוויטש? (זיפצט אפ).
ס׳איז שווער צו זיין א ייד! שווער און ביטער, ווי דער טויט!
    
ש נ י א ו ר ס א ן: (צו שפיראן, כלומרשט פארווונדערט) טאקע?
וואס איז דען? צום חבר). ווידער דאס אלטע לידל? ווידער אוטשאסטאק?
ווידער פראוואזשיטעלסטווע? נאך נישט צוגעגעסן זיך?
    
― א י וו א נ א וו: פוסטיאקי! (צו שרהן). און ווו איז די אימעניניצע?
    
ש ר ה ש פ י ר א: (צום קווארטיראנט). זי קומט באלד ארויס.
    
ד וו י ד  ש פ י ר א: (צום קווארטיראנטס חבר) איא, דא איז עס
בא אים „פוסטיאקי״? איא, דא איז ער בא זיך א גאנצער תקיף? אנו,
פרעגט אים אקארשט, וואס האט ער געזאגט דארטן, בעת דער אלטער
סטאלאנאטשאלניק האט אים א רוף געגעבן: „עי, הערשקא, קום נאך
אהער!״?
    
א י וו א נ א וו: (צום חבר). דו פארשטייסט? אן אלטער שכור,
פארגינט ער זיך מיר זאגן „דו״, ― זאל איך אים שווייגן?
    
ש נ י א ו ר ס א ן: (לאכט. צום חבר). וואס־זשע האסטו אים דערויף געענטפערט?
    
א י וו א נ א וו: איך האב אים דערויף גארנישט געענטפערט.
איך האב אים נאר א פרעג געגעבן: „פון ווען־אן זיינען מיר דאס געווארן אזוי נאענט, וואס מיר „דוצן״ זיך איינס דאס אנדערע?״...
    
ש נ י א ו ר ס א ן: (לאכט). נו, און ווייטער וואס?
    
א י וו א נ א וו: ווייטער זאגט ער צו מיר: „מאלטשאט [молчат: שווייג], זשידאוו־סקאיא מארדא [יידישע מארדע]!״ ― שיער נישט ארויס א סקאנדאל...
    
ש נ י א ו ר ס א ן: (ווערט צעגאנגען פאר געלעכטער). כא־כא־כא!
    
ד וו י ד  ש פ י ר א: (צום ווייב, וואס איז פארנומען מיט אויפבינדן די פעקלעך און אויסשטעלן אלץ אפן טיש). זע נאר זע, ווי דער
האט זיך א ביסל צעלאכט! (צו שניאורסאנען). אייך איז גוט צו לאכן,
אז איר זייט זיך א סטודענט, און הייסט איוואן איוואנאוויטש, און האט
א טאטן א דעיסטוויטעלני סטאטסקי סאוועטניק [действительны старцы советник: אמתדיקן ראטגעבער] ... איך וואלט א בעלן געווען אף א טשיקאוועס זען, ווען איר זאלט זיך געפינען, למשל, אין זיין
פעל (ווייזט אפן קווארטיראנט) כאטש נישט לאנג, כאטש איין יאר...
(ביידע חברים קוקן זיך איבער און שיסן אויס א געלעכטער. ― אין דעם
קוסט־אן בעטי פון איר חדר, אנגעטאן שוין נישט ווי א שילערין, נאר אין
א לאנג קלייד, מאדערן פארקעמט. ביידע חברים לאזן זיך צו איר, גראטולירן זי מיט איר געבורטסטאג. פאטער און מוטער קוועלן אן. ― גראטולירנדיק, דערזעט שניאורסאן אף בעטיס האנט דאס בראסלעטל. בעטי
באמערקט עס, ווערט רויט, באהאלט איר האנט. ביידע חברים קוקן זיך
איבער).
    
ב ע ט י: וואס איז דא בא אייך אזוי פריילעך ― איך האב געהערט אייער געלעכטער אזש אהין? פון וואס רעדט זיך דא?
    
ד וו י ד  ש פ י ד א: (צו דער טאכטער). מיר ריידן דא פון דעם,
ווי ס׳איז שווער צו זיין א ייד. פארשטייט מיך נישט איוואן איוואנאוויטש. זאג איך זיי, זיי זאלן פרווון זיין א ייד כאטש איין יאר, וואלטן זיי
שוין געפילט דעם טעם. לאכן זיי פון מיין געדאנק.
    
ש נ י א ו ר ס א ן: (צו שפיראן). אנטשולדיקט. נישט פון אייער
געדאנק האבן מיר געלאכט, נאר פון מיין חבר, ווי ער האט זיך דורכגעשמועסט מיטן סטאלאנאטשאלניק. (צו בעטין). יענער האט מכבד געווען
מיין חבר מיט א קאמפלימענט.
    
ב ע ט י: (צו שניאורסאנען). אים אנגערופן מיטן אמתן נאמען?
    
ש נ י א ו ר ס א ן: גלייך ווי איר זייט געווען דערביי. (ביידע
חברים לאכן).
    
ד וו י ד  ש פ י ר א: (צו שניאורסאנען). איר לאכט, איא? בא
אייך איז גארנישט, אז איר הערט דאס דאזיקע שענדלעכע ווארט, ווייל איר
זייט א קריסט, פילט איר נישט. און בא אונדז טריפט זיך בלוט! דאכט
זיך, וואס אזעלכעס שטעקט אינעם ווארט „זשיד״? נאר אז א גוי זאגט
דאס ארויס, זאגט ער עס מיט אזוי פיל רישעות און מיט אזוי פיל גיפט,
אז נישט ווילנדיק פילט איר זיך באליידיקט... אוודאי איז ער געווארן אנגעצונדן, אייער חבר (ווייזט אף איוואנאוון, וואס גילט אלס שניאורסאן),
אז יענער האט אים א זאג געגעבן „זשידאווסקאיא מארדא״! מע קאן ווערן
נישט נאר אנגעצונדן ― מע קאן די אפאפלעקציע באקומען! (קאכט זיך).
פאר וואס? פאר ווען? וועמען טשעפעט ער? וועמען מאכט ער דא ענג?
גלאט מע נעמט א בחור, גאט די נשמה שולדיק, און מע שלעפט אים אלע
מאל אין אוטשאסטאק, איר פארשטייט צי ניין, מע לאזט אים נישט זיצן
רויק איין וואך אפילו. זיי זוכן אלע מאל א נייע עבירה אף זיין פראוואזשיטעלסטווע: דאס געפעלט זיי נישט ― דער דאנטיסט איז נישט רעכט
כשר; דאס דאכט זיך זיי אויס, אז די דאקומענטן זיינען נישט, ווי עס געהער צו זיין... א גאטס רחמנות אפן יונגנמאן...
    
א י וו א נ א וו: (צו שפיראן). וואס האט איר אף מיר אזוי רחמנות?
    
ש נ י א ו ר ס א ן: יא־נו, וואס באוויינט איר אים אזוי?
    
ד וו י ד  ש פ י ר א: דערפאר, וואס דאס הארץ טוט וויי. דערפאר,
וואס איך בין א ייד, און א ייד איז נישט קיין גוי. א גוי האט נישט אין
זיך קיין קאפ רחמנות...
    
א י וו א נ א וו: (צו שפיראן). אזוי מיינט איר ― אז נאר א ייד
פארמאגט דאס געפיל פון רחמנות?
    
ש ר ה ש פ י ר א: (צום מאן, אף יידיש). צו וואס טויג דיר
דברן פאר אן ערל אזעלכע ווערטער? זעסט דאך, אז דער יהודי (ווייזט
מיט די אויגן אף איוואנאוון) נעמט זיך אזש אן זיין קריוודע...
    
ד וו י ד  ש פ י ר א: (אויך אף יידיש). סקאצל קומט ― אט איז
זי אויך דא! (אף רוסיש). איך זאג נישט, אז א קריסט פארמאגט נישט
דאס געפיל פון רחמנות. איך זאג נאר, אז א גוי אף א יידן האט אזוי
פיל רחמנות, ווי אף א הונט, נאך ווינציקער ― אט וואס איך זאג! (צו
שניאורסאנען, וואס גילט אלס איוואנאוון). זייט זיך מודה, אז איר האנדלט
קעגן אונדז, יידן, א סך ערגער, ווי, למשל, קעגן הינט, אדער קעגן פערד.
הינט זיינען בא אייך פטור פון פראוואזשיטעלסטווע, אף פערד איז בא
אייך פאראן א חברה „צער בעלי־חיים״, און אונדז, יידן, איז בא אייך א
מיצווה צו יאגן און צו רודפן און צו שלאגן און צו טרייבן און צו מאכן
פאגראמען...
    
ב ע ט י: (צום פאטער). וואס טענהסטו, פאפא, צו איוואן איוואנאוויטשן? איוואן איוואנאוויטש איז נישט פון יענע קריסטן, וועלכע...
    
ד וו י ד  ש פ י ר א: (צו דער טאכטער, לאזט איר נישט ענדיקן).
איך ווייס, איך ווייס, אז זיי זיינען נישט פון יענע. הערסטו! דעריבער זאג
איך עס זיי! מיט אן אנדערן וואלט איך דען אריינגעלאזט זיך אין אזעלכע
רייד? (צום קווארטיראנטס חבר). איך וואלט א בעלן געווען זען, איר זאלט
זיין א ייד, און ענדיקן גימנאזיע מיט א גאלדענער מעדאל, און נישט
אריין אין אוניווערסיטעט, און האבן צו טאן מיט דאנטיסטן און מיט
נאדזיראטעלעס און מיט סטאלאנאטשאלניקעס און מיט נאך אזעלכע
שווארצע יאר!
    
ש נ י א ו ר ס א ן: (צו שפיראן). וואס־זשע וואלט געווען?
    
ד וו י ד  ש פ י ר א: וואלט איר געפילט דעם טעם, וואס הייסט
שטיפקינד, און וואס הייסט זיין אין גלות, נע־ונד, גרויס איטלעכן
אין די אויגן... עך־עך־עך, איוואן איוואנאוויטש! איר מעגט זיך טאקע
איבערנעמען מיט אייערע לייט, וואס באקלאגן זיך אף אונדז, יידן, און
ווארפן אונדז אויס אלערליי חטאים, זאגן אף אונדז, אז מיר זיינען בלוטצאפערס, אז מיר זויגן אייער בלוט. כא־כא! נישטא ווער ס׳זאל לאכן! מיר
זיינען דאס די בלוטצאפערס בא דער וועלט! (אלע מאל מיט מער היץ). מיר,
וואס פארנעמען דעם לעצטן ארט, וואס זיינען נידעריקער פון נידעריק ―
איך ווייס? ציטערן פאר א פליג, ― זיינען מיר דאס אייערע גזלנים! אייערע בלוטפרעסער!... ניין! די אמתע בלוטצאפערס, אויב איר ווילט וויסן,
― דאס זייט איר, איר, קריסטן! יא. איך זאג עס אייך גאנץ אפנטלעך, אין
די אויגן: איר ― איך מיין נישט אייך, איך מיין דאס גאנצע רוסישע
פאלק ― איר זייט א בלוטדורשטיק פאלק, איר פארשטייט צי ניין!...
    
א י וו א נ א וו: (צו שפיראן, מיט איינגעהאלטענער אויפרעגונג).
מיר דאכט, אז דאס איז שוין א ביסל צו שארף געזאגט. פון וואנען זייט
איר דאס אזוי קלאר אין קריסטן? פון ווען־אן קענט איר דאס אזוי דאס
רוסישע פאלק?
    
ד וו י ד  ש פ י ר א: פון וואנען איך בין אזוי קלאר ― דאס
איז א באזונדערע זאך. איך בין, דאנקען גאט, קלאר אומעטום. נאר מיר
דאכט זיך, אז דאס דאזיקע פרעגן בא מיר האבן באדארפט זיי (ווייזט
אף שניאורסאנען, וואס גילט אלס איוואנאוו), נישט איר. (איוואנאוו וויל
ענטפערן. שניאורסאן טוט זיך מיט אים א קוק־איבער. איוואנאוו בלייבט
שטיל, פאררייכערט נאך א פאפיראס. דוויד שפירא רעדט ווייטער, ווענדט
זיך צו שניאורסאנען). אט נעמט, למשל, אט דאס א: איר באשולדיקט
אונדז, אז מיר באנוצן אייער בלוט אין אונדזערע מצות, אז עס קומט פסח...
    
ש ר ה ש פ י ר א: (אין דער לופט, האלב יידיש, האלב לשון־קודש). טאמער ווייסטו, צו וואס דארף מען דברן פון דעם אומגליק?
    
ד וו י ד  ש פ י ר א: (צום ווייב, אף יידיש). אפשר וועל איך גיין
בא דיר לערנען זיך, וואס און ווי אזוי צו ריידן?
    
ב ע ט י: (אף רוסיש). פאפא! די מאמע האט רעכט ― דאס איז
נישט קיין טעמע צוליב מיינע אימעניעס.
    
ד וו י ד  ש פ י ר א: (צו דער טאכטער, אויך אף רוסיש). וואס
איז שייך יא אימענינעס, נישט אימענינעס? גיי הארך, וואס אין שטאט
טוט זיך מיטן נייעם פעקל, וואס מיר, יידן, האבן אף זיך! עס קאכט די
גאנצע בערזע מיטן קריסטלעכן קינד, וואס מע האט געפונען אנומלטן א
געהרגעטן און א צעשטאכענעם דא, אף דער יידישער גאס!
    
ש ר ה ש פ י ר א: (אף יידיש). געהרגעט און צעשטאכן זאלן
זיי דיר ווערן פון גאט, רבונו של עולם! (אף רוסיש). ס׳איז גאר נישט
כדאי אקעגן נאכט אפילו צו דערמאנען אזא פאסקודסטווע... (דערזעט
סיאמקען, ווי ער שטייט, צונויפגעלייגט די הענטלעך, און הערט זיך
איין מיט גרויס אינטערעס צום שמועס). דו קליינער וועווריק, דו דארפסט
אויך הערן, אז מע רעדט פון אזא מיאוסקייט? גיי בעסער צו דיינע אוראקן. דער אויפדערנאכט איז נאך גענוג גרויס! (סיאמקע גייט־אפ צו זיך
אן חשק).
    
ד וו י ד  ש פ י ר א: (בארויקט זיך נישט). עס קאכט, עס קאכט
די שטאט מיט דעם דאזיקן מיאוסן עסק! די גאנצע לופט איז אנגעפילט
מיט שינאה, און סע שמעקט מיט פאגראם...
    
א י וו א נ א וו: (צו שפיראן). אייך חלומען זיך נאר פאגראמען...
    
ד וו י ד  ש פ י ר א: מיר חלומען זיך פאגראמען דערפאר, ווייל
איך האב שוין איבערגעלעבט צוויי, איר פארשטייט צי ניין! און איך זאל
נישט קענען איוואן איוואנאוויטשן, ווי אזוי זיי קוקן דערויף, וואלט איך
עס נישט גערעדט פאר זיי אין די אויגן. ס׳איז דאך טאקע נאר א הארצווייטיק, אז אין היינטיקער צייט, אין דער צייט פון חכמה און וויסנשאפט,
פון עלעקטריע, טעלעפאן, גראמאפאן, עראפלאן, סינעמאטאגראף און נאך
אזעלכע זאכן, זאלן מענטשן גלייבן אין אזעלכע ווילדע בבא־מעשיות,
אז ס׳איז פאראן בא אונדז, ווי זיי זאגן, אזא סעקטע, וואס באנוצט
בלוט!...
    
א י וו א נ א וו: סעקטעס און סעקטאנטן זיינען פאראן אומעטום,
בא אלע פעלקער...
    
ש נ י א ו ר ס א ן: (מיט היץ, צו איוואנאוון). נאר נישט בא
יידן! אויסגעשלאסן!
    
ב ע ט י: כא־כא־כא־כא! כא־כא־כא־כא־כא־כא! (ווערט צעגאנגען פון געלעכטער).
    
ד וו י ד  ש פ י ר א: זי איז זייער גערעכט, וואס זי לאכט. אז
איר האט זיך פארביטן מיט די טענות. ער, דער ייד (ווייזט אף איוואנאוון),
וויל האבן, אז בא אונדז זיינען, ווי אומעטום, פאראן סעקטעס און סעקטאנטן, און זיי, דער קריסט (ווייזט אף שניאורסאנען), לייקענען־אפ, אז
בא יידן, הייסט עס, זיינען קיין סעקטעס נישט פאראן. היינט ווי אזוי
זאל מען נישט לאכן? (ביידע חברים כאפן זיך, הערן פארשעמט).
    
א י וו א נ א וו: (וויל זיך פארענטפערן). איך האב נישט געזאגט, אז בא אייך... בא אונדז מיין איך, זיינען פאראן סעקטאנטן. איך
האב נאר געזאגט, אז מיר... מיין איך, אז זיי, די קריסטן הייסט עס
(ווייזט אפן חבר), מעגן גלייבן, אז בא אייך... בא אונדז מיין איך, זיינען
יא פאראן סעקטאנטן...
    
ד וו י ד  ש פ י ר א: (צו קיינעם נישט). זעט נאר בעסער, ווי
דער פלאנטעט (ווייזט אף איוואנאוון): „בא אייך ― בא אונדז, בא אונדז
― בא אייך״...
    
ש נ י א ו ר ס א ן: (וויל צערייבן און פארגלעטן, רעדט צו זיין
חבר). דער הער שפירא האט פולקום רעכט. דיר, אלס ייד, וואלט געמעגט אנשטיין וויסן, אז די בבא־מעשה פון סעקטעס און סעקטאנטן, וואס
נוצן מענטשנבלוט, איז אן אלטע מעשה פון פארצייטן. דו, אלס ייד,
וואלסט געמעגט צו וויסן, אז דעם זעלבן בלבול האט מען אמאל, מיט א
סך יארן פריער, באשולדיקט אונדז, קריסטן, אז מיר קוילן פרעמדע קינדער און באנוצן זייער בלוט צו הייליקע צוועקן...
    
ד וו י ד  ש פ י ר א: (שלאגט אים איבער). ווייס איך! וואס פאר
א ייד איז ער? אויך מיר א ייד! נישטא ווער ס׳זאל לאכן, כא־כא! שוין
איין מאל א ייד! איר וועט מיר גלייבן, צי ניין? עס מאכט זיך צייטן, וואס
עס גלייבט זיך גארנישט, אז ער איז א ייד, און נאך א שניאורסאן דערצו!
און ווייסט איר, וואס נאך איך וועל אייך זאגן, איוואן איוואנאוויטש?
האט קיין פאראיבל נישט, נאר איך מוז אייך זאגן אפנטלעך, אז איר
זייט שוין מער ייד פון אים. א סך מער ― איך זאל האבן די ברכות!
זאגט אייך וואס איר ווילט, נאר בא אייך איז פאראן עפעס אזעלכעס,
אזוינס... (מאכט מיט די פינגער). איר פארשטייט צי ניין, א ניצוץ פון
א יידן... א נשמה, א יידישע נשמה...
    
ש נ י א ו ר ס א ן: (לאכט). אזוי גאר? אייער ווייב געפינט, אז
אף מיר זיצט א יידישער קאפ, און איר זאגט, אז איך האב א יידישע
נשמה. איר וועט שוין אט באלד אויסטראכטן אף מיר א בלבול, אז איך
בין גאר אינגאנצן א ייד... (אלע צעלאכן זיך. עס דערהערט זיך א קלונג).
    
ש ר ה ש פ י ר א: (צופרידן, וואס סע האט איבערגעשלאגן דעם
דאזיקן שמועס). א, עס גייען געסט! סיאמקע, ווו ביסטו ערגעץ? (קוקט
זיך ארום). סיאמקע!
    
ד וו י ד  ש פ י ר א: (צום ווייב). האסט פארגעסן, אז דו האסט
אים נאר־וואס דורכגעטריבן? (סיאמקע דערהערט, אז מע רופט אים, קומט
צו לויפן).
    
ס י א מ ק ע: וואס איז?
    
ש ר ה ש פ י ר א: גיי, סיאמעניו, מע קלינגט! (סיאמקע לויפט־אראפ).
    
ד וו י ד  ש פ י ר א: (צום ווייב, אף יידיש). וואס איז ער בא
דיר, וואלט איך געוואלט וויסן ― א לאקיי, צי א שווייצאר? (צו שניאורסאנען אף רוסיש). א לאווקע יונגאטש אונדזער זונדל! און לערנען לערנט
ער ― לאז אייך שוין אייער חבר זאגן... (אין דעם קומט צו לויפן סיאמקע
מיט א גדולה).
    
ס י א מ ק ע: (הויך). בעטיס חברטארינס ― א גאנצע כאליאסטרע!
(דוויד שפירא רייסט איבער דעם שמועס. בעטי לויפט אקעגן די אריינגעקומענע חברטעס, א שטיק פינף־זעקס מיידלעך, שילערינס, אלע אנגעטאן, ווי גימנאזיסטקעס, אין גרינע קליידלעך, שווארצע פארטעכלעך און
ווייסע שפיצן־קראגנס מיט מאנזשעטלעך. בעטי צעקושט זיך מיט זיי,
פירט זיי צו און שטעלט זיי פאר פריער פאר די עלטערן).
    
ב ע ט י: מיינע חברטעס, מיינע עלטערן. (דערנאך צום קווארטיראנט מיטן חבר). הער איוואנאוו, הער שניאורסאן ― זייט באקאנט.
(די מיידלעך גייען־צו איינציקווייז, מאכן קניקסן).
    
ד וו י ד  ש פ י ר א: זיצט, פאר וואס זיצט איר נישט? (טוט א
ווונק צום ווייב, זי זאל זיי אויפנעמען).
    
ש ר ה ש פ י ר א: (טראגט זיי אונטער שטולן). זיצט, פאר וואס
זיצט איר נישט? (די מיידלעך מאכן נאך א מאל צו קניקסן, זעצן זיך
אויס. אין דער זעלבער צייט דערהערט זיך נאך א קלונג. סיאמקע לויפט
עפענען און קומט ארויף ווידער מיט א שימחה).
    
ס י א מ ק ע: נאך דריי געסט: צוויי סטודענטן און איינער אזוי
א מענטש! (אלע לאכן).
    
ד וו י ד  ש פ י ד א: ווי יענער פוילישער, וואס האט געזאגט:
„איך האב געזען פארן צוויי יידן מיט א ליטוואק״... (צו דער טאכטער).
ווער זאל דאס זיין?
    
ב ע ט י: דאס זיינען די סטודענטן גרינסבערג און פראטקין,
וואס איך האב מיך מיט זיי באקענט בא מיינער א חברטע אף אימענינעס.
  
און דער דריטער, הורוויטש ― דער איז א געוועזענער עקסטערן, היינט
א לערער. (אין דער צייט, וואס דא ווערט גערעדט, הערט זיך פון יענער
זייט טיר א הוסטעריי און א קלאפעריי פון קאלאשן, וואס מע טוט־אויס
אין פאדערצימער. דערנאך באווייזן זיך דריי פארשוינען: צוויי אין נייע
סטודענטישע אוניפארמס; איינער פון זיי, ג ר י נ ס ב ע ר ג , איז
טשאקענדיק אויסגעפוצט, מיט גאלד באלייגטע ארבל און קאלנער, מיט
א שפאגע, זעט אויס, ווי אן אפיציר. דער דריטער,  ה ו ר וו י ט ש ―
אין א גרויען פידזשאק מיט א ברייטן שווארצן שניפס אפן האלדז. ―
בעטי קומט זיי אקעגן. אלע דריי באגריסן זי זייער פייערלעך. די צוויי
סטודענטן טראגן איר אונטער בלומען).
    
ג ר י נ ס ב ע ר ג: (א קלאפ א פוס אן א פוס). אימעיו טשעסט
פאזדראוויט! *
    
פ ר א ט ק י ן: פאזדראווליאיו! **
    
ה ו ר וו י ט ש: (אף יידיש). מזל־טוב! און א גוט יום־טוב אייך!
    
ב ע ט י: (באדאנקט, שטעלט זיי פאר פריער פאר אירע עלטערן
איינציקווייז). סטודענט גרינסבערג, סטודענט פראטקין, הער הורוויטש.
דער (ווייזט אף הורוויטשן) רעדט נישט קיין אנדער שפראך, אחוץ
יידיש.
    
ד וו י ד  ש פ י ר א: ער איז זייער גערעכט. מיר האבן נישט
מיט אונדזער לשון וואס צו שעמען זיך. (בעטי פירט זיי צו דערווייל צו
שניאורסאנען מיט איוואנאוון, דערנאך שטעלט זי זיי פאר פאר אירע
חברטעס, וועלכע שטאטן־אפ נאך א מאל צו קניקסנס. די שטימונג ווערט
יום־טובדיק. דוויד שפירא טוט א ווונק צום ווייב, זי זאל אויפנעמען די
געסט). זיצט, פאר וואס זיצט איר נישט?
    
ש ר ה ש פ י ר א: (טראגט זיי אונטער שטולן). זיצט, פאר וואס
זיצט איר נישט? (די געסט באדאנקען).
    
ג ר י נ ס ב ע ר ג: פאקארנא בלאגאדאריו! *
    
פ ר א ט ק י ן: מערסי, מאדאם!
    
ה ו ר וו י ט ש: (יידיש). א שיינעם דאנק אייך, מומעניו!
    
ד וו י ד  ש פ י ר א: (רייבט א האנט אן א האנט). זייער אנגעלייגטע געסט! איך האב ליב יונגעלייט. מאלאדיאזש! יונג בלוט! (צו הורוויטשן). אייער נאמען איז, דאכט מיר, אויב איך האב קיין טעות נישט,
הורוויטש? פון וואסערע הורוויטשעס זייט איר?
    
ה ו ר וו י ט ש: פון די אמתע הורוויטשעס, פון די פינסקער
הורוויטשעס.
    
―
  
* איך האב דעם כבוד צו גראטולירן.
** איך גראטוליר.
* א דאנק!
    
ד וו י ד  ש פ י ר א: אזוי? קען איך דאך אייך. אייער זיידע איז
געווען, אויב איך האב קיין טעות נישט, א ...
    
ה ו ר וו י ט ש: א שמש אין שול, און מיין טאטע איז א מלמד.
(עס ווערט א געלעכטער).
    
ד וו י ד  ש פ י ר א: (פילט זיך קאנפוזעדיק, געפינט זיך אבער
באלד). נו־יא. וואס איז דער געלעכטער? א שמש איז גארנישט אזא חרפה.
יגיע כפיך, זאגט ער, כי תאכל. יעדער האט זיך זיין טועכץ. און א מלמד
איז אוודאי קיין בזיון נישט. (צו הורוויטש). א סימן, אז אייער טאטע
קאן לערנען.
    
ה ו ר וו י ט ש: דווקא נישט. ער איז א דרדקי־מלמד, לערנט
יידישע קינדער עברי.
    
ד וו י ד  ש פ י ר א: נו־יא. דאס איז אויך א זאך ― אויסלערנען קינדער דאוונען. (וויל צערייבן דעם שמועס, ווענדט זיך צום ווייב).
אפשר וואלסטו זיך מטריח געווען, מיין ווייב, אף א טשיקאוועסט א קוק
טאן דארט צום סאמאוואר, אים איינרוימען א סוד אפן אויער, ער זאל
פארזידן, ― וועלן מיר מכבד זיין די ליבע געסט, ראשית חכמה, מיט טיי,
און דערנאך וועלן מיר נעמען עפעס אין מויל אריין און טרינקען מיט זיי
לחיים לכבוד אונדזער אימעניניצע, ווארעם אז גאט האט געהאלפן אזא
יום־טוב, מיר האבן דערלעבט, אונדזער טאכטער איז אלט געווארן, ברוך
השם, אזוי גרויס, ווי...
    
ש ר ה ש פ י ר א: (גרייט צו גיין אין קיך אריין, שלאגט איבער
דעם מאן). צו וואס איבעריקע רייד? ווער פרעגט דיך, וויפל זי איז אלט?
ווער שלעפט דיך בא דער צונג, האסטו געהערט א ביסל?!
    
ד וו י ד  ש פ י ר א: (צום ווייב). וואס האסטו מורא, ס׳וועט איר
שאטן צום שידוך? צי דו ציטערסט פאר א גוט אויג?
    
ש ר ה ש פ י ר א: שאטן נישט שאטן ― נאר למאי זאל א
מענטש האבן א טבע ריידן אזעלכע זאכן, וואס קיינער פרעגט אים נישט?
(גייט־אפ, מיטגערופן סיאמקין, ער זאל איר העלפן אין דער קיך).
    
ד וו י ד  ש פ י ר א: (צו אלעמען). אט האסטו דיר! א יידענע
בלייבט א יידענע, זי מעג זיין די גרעסטע חכמה אין דער וועלט! די ווייבער ― ס׳זאל אייך צו קיין חרפה נישט זיין, בארישניס, –– האבן אין
זיך אלע מאל אויבערשפיצלעך. בא מיר איז אן אפענער זעקס־און־זעכציק.
איך בין א שפירא, און די שפיראס ווייסן נישט פון קיין חכמות. איך
גיי מיט דעם גאנג, אז מיטן אמת קאן מען אויסגיין די גאנצע וועלט...
הערט־זשע אויס, רבותים, וואס איך וועל אייך זאגן. (נעסט־ארום די
טאכטער). איר קוקט־אן אט דאס מיידל, אט די בארישני מיין איך?
בערטא דאווידאוונא שפירא רופט מען זי. זאלט איר וויסן זיין אלע, אז
היינטיקן טאג איז איר געווארן למזל פונקט ניינצן יאר! (צעקושט זיך מיט
איר).
    
א ל ע: ניינצן יאד? (יונגווארג הייבן זיך אויף פון די ערטער,
גייען־צו בעטין און גראטולירן זי נאך א מאל, רופן־אויס יעדער באזונדער).
ניינצן יאר! (אין דעם קומט־אן שרה מיטן סאמאוואר. סיאםקע טראגט איר
נאך א גרויסע טאץ מיט טייגעשיר).
    
ש ר ה ש פ י ר א: זאגט כאטש: „ביז הונדערט און צוואנציק״,
האסטו געהערט א ביסל?!
    
ב ע ט י: הונדערט און צוואנציק וועט זיין, מאמאטשקא, א ביסל צו פיל, האב איך מורא... (צו די אויפגעשטאנענע געסט). נו, גאספאדא? צום טיש, צום טיי טרינקען!
    
ד וו י ד  ש פ י ר א: (ברייט און גאסטפריינטלעך). צום טיש,
מיינע ליבע געסט, צום טיש! זיצט, פאר וואס זיצט איר נישט?
    
ש ר ה ש פ י ר א: (שטעלט יעדן א שטול). זיצט, פאר וואס זיצט
איר נישט? (אלע זעצן זיך אויס, די מיידלעך אויך. סיאמקע זעצט זיך
אויך צום טיש).
    
ד וו י ד  ש פ י ר א: (זעצט זיך אליין אויך אוועק גאנץ אוי־בנאן). אט אזוי האב איך אייך ליב! איצט נעמט און ווארפט־אריין צוקער,
און טרינקט טיי, און עסט איינגעמאכטס, אט שטייט. (צום ווייב). שרה!
 גיב איינגעמאכטס! (צו די געסט). און דערציילט, וואס הערט זיך עפעס
נייס אף דער גרויסער וועלט? איך מיין בא אייך, איר פארשטייט צי ניין,
אין אוניווערזיטעט. ווער איז אריין? ווער איז ארויס? ווער האט זיך געשמדט? און ווער האלט בא שמדן זיך? (מישט מיטן לעפעלע אין גלאז,
זיפצט). איך ווייס נישט, ווי אזוי איר. איך, אז איך רייד פון משומדים,
און איבערהויפט פון די, וואס שמדן זיך צוליבן אוניווערזיטעט, קאכט
 זיך אויף אין מיר דאס גאנצע בלוט און איך ווער מלא גזלן!
    
ש ר ה ש פ י ר א: (נאכדעם ווי זי האט אויסגעטיילט אלעמען טיי
און איינגעמאכטס, זעצט זיך אוועק א ביסל אן א זייט, צונויפגעלייגט די
הענט אפן הארצן). וואס דארפסטו זיך אפעסן דאס הארץ פאר יעדער
 זאך? לאזן זיי זיין, דוויד, פאר דיר די כפרה!
    
ה ו ר וו י ט ש: (טרינקט טיי). א־מן!
    
ג ר י נ ס ב ע ר ג: (צו שפיראן). וואס זייט איר דאס עפעס, פאני
שפירא, אזוי אויפגעטראגן אף זיי? בארעכנט אייך נאר פריער אקוראט,
גייט אריין אין זייער לאגע, און דערנאך וועט איר זיי באשולדיקן...
    
ד וו י ד  ש פ י ר א: נעבעך! געפעלט אייך דאס רחמנות, וואס
מע לייגט דא אף זיי? מענטשן שפייט מען אין פנים אריין, מע טראכט־צו
 פון זייערטוועגן זשערעבעס, מיט צרות, מיט שלעק, מיט מכות־מצרים, ––
 וואלטן זיי, דאכט מיר, באדארפט א שפיי טאן אפן גאנצן אוניווערזיטעט
מיט אלעם מיט אנאנדער? ניין! גייט מען אוועק צום כאם, און מע פאלט
 אים צו די פיס, מע קושט אים אין הענטל אריין און מע קויפט זיך איין
 צו אים אין יחוס!
    
ה ו ר וו י ט ש: (צו שפיראן). בראווא! איר האט ארויסגעריסן
דאס, וואס בא מיר איז געלעגן אף דער צונג. (נעסט זיך צום לעקעך מיטן
שאקאלאד).
    
ד וו י ד  ש פ י ר א: וואס דען? איך בין א שפירא, איר פארשטייט צי ניין! די שפיראס האבן אין זיך הייס בלוט, וואס גייט זיי
בירושה פון די סלאוויטער! (צו הורוויטשן). איר, פאני הורוויטש, ווייסט
דאך יא, ווער די סלאוויטער זיינען געווען! (מיט היץ). די, וואס זיינען געגאנגען אף קידוש־השם סקוואז סטראי, זיך געלאזט קנוטעווען ― און
נישט פארלוירן זייער שטאלץ פאר די כאמעס!...
    
א י וו א נ א וו: (רויט פון אויפרעגונג). אלצדינג פיין. נאר צו
 וואס אזעלכע שארפע ווערטער, ווי „כאם״? קיין אנדער נאמען האט איר
שוין נישט פאר... פאר די קריסטן?
    
ד וו י ד  ש פ י ר א: וואס קאנט איר דא אזוי נישט ליידן,
 אז איך זאג „כאם״?
    
ש ד ח ש פ י ר א: (צום מאן, אף יידיש). שניאורסאן איז דען
נישט גערעכט? צו וואס אזעלכע דיבורים, אז סע זיצט אן ערל? (ווייזט
מיט די אויגן אף שניאורסאנען, וואס גילט אלס איוואנאוו).
    
ג ר י נ ב ע ר נ: (צו דוויד שפיראן). גוט, לאמיר אננעמען, אז איר
זייט גערעכט, פאני שפירא. וואס־זשע זאלן זיי אבער טאן, אט די אי־
 בערגעבליבענע פון יענער זייט טיר?
    
פ ר א ט ק י ן: (צו גרינסבערגן). וואס זאלן זיי טאן? ווו שטייט
 דאס, אז זיי דארפן דווקא זיין דאקטוירים? אדער אדוואקאטן? אדער
 אינזשעניערן?
    
ה ו ר וו י ט ש: (ווישט־אויס די ליפן, שטעלט זיך אוועק, רעדט
 שארף). שטיוול זאלן זיי נייען! וואסער זאלן זיי טראגן! פריקאזטשיקעס
 זאלן זיי זיין! אבי נישט קיין משומדים! (זעצט זיך אוועק, נעסט זיך צו
 די ניסלעך).
    
ד וו י ד  ש פ י ר א: (צום קווארטיראנט. ווייזט אף פראטקינען
 און אף הורוויטשן). איר הערט ווערטער? לערנט זיך פון זיי, ווי צו זיין
 א ייד! אויך יונגעלייט, און אויך סטודענטן, און שטעלן זיך נישט איין,
 אזוי ווי איר, פאר עשון...
    
א י וו א נ א וו: (צו שפיראן). פאר וועמען זאגט איר?
    
ד וו י ד  ש פ י ר א: פאר עשון. איר ווייסט נישט, ווער עשו
 איז?... (צום עולם). איך האב גאר פארגעסן צו דערקלערן, אז אונדזער
 ליבער שכן (ווייזט אף איוואנאוון) פארשטייט נעבעך נישט א ווארט
 יידיש. „עשו״ איז בא אים תרגום־לשון... מיינט איר אפשר, אז ער איז,
 חלילה, אן אבי־ווער? סך־הכל איז ער א שניאורסאן, פון די אמתע שני־
 אורסאנס, איר פארשטייט צי ניין, פון די ליבאוויטשער...
    
ה ו ר וו י ט ש: (איבערראשט). און פארשטייט נישט קיין יידיש?
 ווי קאן עס זיין?! (קנאקט ניסלעך).
    
ד וו י ד  ש פ י ר א: נו, זעט איר דאך!
ב ע ט י: (פארענטפערט דעם קווארטיראנט). א מענטש איז אויסגעוואקסן אין א רוסישער שטאט, צווישן קריסטן, ― וואס איז דער
ווונדער?
    
ד וו י ד  ש פ י ר א: א תירוץ איז דאס אפילו א שוואכער!
פונדעסטוועגן, הערט איר, פונעם אמת אוועקגיין קאן מען נישט. זיין שבח
דארף מען אים זאגן אין די אויגן. איך בין זיכער פאר אים, ווי פאר זיך
אליין, אז אויסבייטן דאס רענדל ― דאס פאר קיין געלט נישט! א יידישע
נשמה, איר פארשטייט צי ניין, איז אייך גארנישט אפצושאצן; אט נעמט
למשל, טאקע אים אליין, אונדזער ליבן קווארטיראנט מיין איך, זאל ער
מיר הונדערט מאל מוהל זיין: וועלכס האלט אים אפ, אשטייגער, פון צו
שמדן זיך? (ציילט אף די פינגער). אז קיין טאטע־מאמע האט דאס נישט.
יידיש ריידן קאן דאס נישט. דאוונען –– נישט א לעק. נו, פרעגט זיך א
קשיא: וועלכער גוטיאר צווינגט אים, ער זאל זיך האלטן אן זיין יידישקייט, און נאך אזוי אויסגעריסן ווערן, ווי ער ווערט אויסגעריסן?
(ציילט ווידער אף די פינגער). אין אוניווערזיטעט נישט אריין, כאטש ער
האט א גאלדענע מעדאל. קיין פראוואזשיטעלסטווע נישטא. אין אוטשאסטאק ווערט ער געשלעפט, ברוך השם, כמעט אלע צוויי וואכן, און האט
פון די גוים –– עס מעג זיי אנגיין כאטש האלב!
    
ה ו ר וו י ט ש: (הויך). א־מן! (קנאקט ניסלעך).
    
א י וו א נ א וו: (אין דער צייט, וואס דוויד שפירא רעדט, קוקט
ער זיך איבער עטלעכע מאל מיט זיין חבר שניאורסאן. ביידע שמייכלען.
צום עולם). מאלט אייך, ס׳איז נישט אזוי שרעקלעך, ווי דער הער שפירא
וועט אייך דערציילן. נאר לאז שוין זיין אפילו אזוי ― איז וואס? דאס
אליין, וואס איך האב עס נישט געטאן, ניט מיר נאך נישט קיין רעכט, איך
זאל ווארפן א שטיין אין דעם, וואס מוז דאס טאן...
    
ג ר י נ ס ב ע ר ג: (צו שניאורסאנען). בראווא, שניאורסאן,
בראווא!
    
ד וו י ד  ש פ י ר א: (צו גרינסבערגן, אויפגעבאכט). וואס
בראווא? ווער בראווא? אף אייך, פאני גינצבורג, איז מיר גלאט א חידוש, איר זאלט זיך אננעמען די דאזיקע זייט! איר זייט דאך עפעס א
גינצבורג, און קומט ארויס אוודאי פון די אמתע גינצבורגס...
    
ג ר י נ ס ב ע ר ג: (צו דוויד שפיראן). וואסער גינצבורג? מיין נאמען איז גאר גרינסבערג, נישט נינצבורג... (צום איבעריקן עולם). אוודאי
 איז שניאורסאן גערעכט, וואס ער זאגט, אז מיר טארן נישט ווארפן קיין
שטיין אין די, וואס מ ו ז ן  דאס טאן. און אז זיי מוזן דאס טאן ― דאס
 איז דאך, דאכט מיר, קלאר פאר אלעמען! נייט נאר אריין אין זייער לאגע,
 אין דער לאגע פון יונגע מענטשן, פאר וועמען עס עפנט זיך א גרויסע,
 א פרייע, א ליכטיקע וועלט, ― זאלן זיי זיך אפשטעלן צוליב א נאריש־
 קייט?...
    
ב ע ט י: (אנגעצונדן). צוליב א נארישקייט זאגט איר? מפקיר זיין
דאס אייגענע פאלק צוליב א קאריערע ― הייסט בא אייך א נארישקייט?
פארלייקענען אלצדינג, וואס א מענטשן איז נאענט און טייער: אי טאטע־מאמע, אי זיין אפשטאם, אי זיין אלט פאלק ― הייסט בא אייך א נארישקייט? (מיט הייסער פאראכטונג). איך פארשטיי גלאט נישט, ווי קאן
עס א מענטש, וואס פארמאגט אין זיך כאטש א טראפן ערנגעפיל, אריבערלויפן בא היינטיקע צייטן פון די שוואכע צו די שטארקע, פון די געיאגטע
צו די יעגערס, פון די געפייניקטע צו די פייניקער? א מענטש, וואס טוט־אפ
אזא מיאוסע זאך צוליב זיינע אייגענע קלייניטשקע אינטערעסן, איז נישט
מער ווי א טרוס, א רענעגאט, א פאררעטער!...
    
ה ו ר וו י ט ש: (אפלאדירט דער ערשטער. בראווא!
    
א ל ע: (אפלאדירן, אויסער דער פארשעמטער גרינסבערג און
איוואנאוו; די מיידלעך אפלאדירן אויך). בראווא! בראווא!
    
ב ע ט י: (א צעהיצטע, א פאררויטלטע, פארנייגט זיך אין א
שפאס). מערסי!
    
ד וו י ד  ש פ י ר א: (שטייט־אויף, קושט די טאכטער אין שטערן,
צום עולם, מיט גדלות). אט אזוי רעדט א מיידל, וואס קומט ארויס פון די
אמתע שפיראס, פון די סלאוויטער, איר פארשטייט צי ניין!...
    
ש ר ה ש פ י ר א: (ווערט שיר צעגאנגען פאר תענוג. רעדט
שטיל). מיר פאר איר קאפ!
    
א י וו א נ א וו: (צו בעטין). בערטא דאווידאוונא, אנטשולדיקט.
און ווי איז, צום ביישפיל, אז איינער בייט־איבער זיין גלויבן נישט צוליב
אזא אינטערעס, ווי אריין אין אוניווערזיטעט, נאר צוליב אן אנדער זאך.
וועלן מיר זאגן, צום ביישפיל, א קריסט האט זיך פארליבט אין א יידיש
מיידל... (טרעפט זיך נישט ווילנדיק מיט שניאורסאנס אויגן, קערט זיך אפ
פון אים). נו־יא. עס קאן זיך דאך טרעפן אזעלכס...
    
ה ו ר וו י ט ש: ס׳זאל זיך אזוי נישט טרעפן, ווי עס טרעפט זיך!
(שיילט א מאראנץ).
    
א י וו א נ א וו: אלזא, איז ער פארליבט, זאג איך, אינעם מיידל,
און דאס מיידל האט זיך פארליבט אין אים און גייט־איבער אין זיין גלויבן,
― נו, ווי איז דעמאלט?
    
ב ע ט י: (שארף און גארנישט לאנג געטראכט). איז זי א פאר־רעטערן!
    
א ל ע: (אויסער גרינסבערג). בראווא! בראווא!
    
ד וו י ד  ש פ י ר א: (שטייט ווידער אויף, טריומפירנד). וואס
זשע? מיט א שפירא וויל ער זיך אויסטענהן, כא־כא!
    
ש נ י א ו ר ס א ן: (הייבט זיך פלוצעם אויף). אנטשולדיקט, מיינע הערן. איך, אלס קריסט, האב די גאנצע צייט זיך נישט אריינגעמישט
אין אייער געשפרעך, ווייל דא אז גערעדט געווארן וועגן א זאך, וואס איז
מיר, אייגנטלעך, פרעמד. איצט וויל איך מיר דערלויבן נאר איין באמערקונג. בערטא דאווידאוונא האלט זיך פעסט, אז א יידיש מיידל, וואס
טוט אפ אזא זאך, ווייל זי איז פארליבט אין א קריסט, איז א פאררעטרן.
וויל איך צוגעבן, אז אויסער דעם, איז דאס גלאט נישט נאטירלעך און
נישט פראקטיש אויך, ווארעם... (קוקט אפן חבר, אינטאנירט די ווערטער).
בלוט בלייבט בלוט! דאס, וואס איז איינגעזויגן געווארן מיט דער מוטערס
מילך, קאן נישט אפגעווישט אדער אויסגעוועבט ווערן! און זייט זיכער,
אז בא דער ערשטער געלעגנהייט, בא דעם ערשטן צעקריגן זיך, וועט איר
דער שטארק־פארליבטער קריסט (קוקט אפן חבר אינקוויזיטאריש) דערמאנען איר אפשטאם...
    
ה ו ר וו י ט ש: און וועט זיך נישט פוילן מכבד זיין זי מיטן
שיינעם נאמען „זשידאווקא״. (עסט דעם מאראנץ).
    
א י וו א נ א וו: (אויפגעבראכט, אלערליי קאלירן). דאס קאן נאר
געמאלט זיין אדער גאר בא א גרויסן מערזאוועץ, אדער גאר בא א גרויסן
שכור!...
    
ה ו ר וו י ט ש: וואס באם ניכטערן אף דער לונג, איז באם
שיכורן אף דער צונג...
    
ד וו י ד  ש פ י ר א: ס׳איז דיר אן אנטיק מיט די צוויי!
(ווייזט אפן קווארטיראנט און אף זיין חבר). אט האט איר א גוי, א דרייגארנדיקן איוואן, איוואן איוואנאוויטש איוואנאוו, איז ער פאר יידן, ווי
איר זעט, שטאל און אייזן; און דער ייד שניאורסאן, פון די אמתע, פון די
ליבאוויטשער שניאורסאנס ― אקוראט פארקערט! אן אפגעטאנענע זאך!
א כשוף!...
    
ה ו ר וו י ט ש: (ווישט די הענט). משיחס צייטן! (אלע באטראכטן,
קוקן זיך איין אין די צוויי חברים. ביידע שניאורסאן און איוואנאוו,
פילן זיך שטארק מטושטש. ― עס הערט זיך א שארפער קלונג. סיאמקע
כאפט זיך אויף, לאזט זיך לויפן, פארטשעפעט זיך בא א שטול און
פאלט).
    
ה ו ר וו י ט ש: אט האב איך אייך געבראכט. און אט ליגט עס!
(עס ווערט א געלעכטער).
    
ש ר ה ש פ י ר א: (אויפגעכאפט, א פליעסק מיט די הענט, צו
סיאמקען). א גוטן זעץ געטאן? זייער רעכט! א מצווה! פלי נישט, ווי א
משוגען קעלבל! (לאזט זיך צו סיאמקען).
    
ד וו י ד  ש פ י ר א: (לאזט זיך אויך צו סיאמקען). חלילה נישט
אויסגעלונקען א פוס? (צום ווייב). וואס יאגסטו ארום דאס קינד א גאנצן
אויפדערנאכט, טא הין, טא הער?
    
ש ר ה ש פ י ר א: ווער יאגט אים? ער יאגט זיך אליין! דערהערט ער א קלונג, לויפט ער הענדום־פענדום! (הייבט־אויף סיאמקען פון
דער ערד). נישט א זעץ געטאן זיך אין ערגעץ?
    
ס י א מ ק ע: (אויפגעשטאנען, פארשעמט). גארנישט, גארנישט.
    
ה ו ר וו י ט ש: איך האב געוווסט פריער, אז גארנישט.
ש ר ה ש פ י ר א: דאנקען גאט, וואס גארנישט. (סיאמקע לאזט
זיך צו דער טיר שוין נישט אזוי ראשיק, הינקט־צו א ביסל).
    
ה ו ר וו י ט ש: (צו שרהן א געראטענער בחורל בא אייך.
    
ש ר ה ש פ י ר א: מיר זאל זיין פאר אים!
    
ד וו י ד  ש פ י ר א: (גייט צוריק אף זיין ארט). נאר־וואס האט זי
געזאגט: א מצווה, זייער רעכט״ ― און איצט איז שוין „מיר זאל זיין״!
עך, ווייבער, ווייבער! נישט אומזיסט פארגלייכן זיי אונדזערע חכמים צו
„קאקי חיורא״ ― צו ווייסע גענדז...
    
ס י א מ ק ע: (אריינגעקומען צוריק א פארסאפעטער, ווי אלע מאל.
הינקט שוין נישט). נאך א גאסט ― קעצעלע! (זעצט זיך אוועק צוריק אף
זיין ארט).
    
ד וו י ד  ש פ י ר א: (פארקרימט זיך, קראצט זיך אין קאפ,
שטארק אומצופרידן). קעצעלע? ויבוא המן –– מאכט רש″י: דער רוח האט
אים געבראכט צו טראגן!...
    
ש ר ה ש פ י ר א: וואס האסטו צום יידן? וואס ער איז א
קבצן?
    
ד וו י ד  ש פ י ר א: א קבצן בין איך דיר מוחל. ער איז א שלים־מזל. (צו די געסט). איר האט נאך אף אייער לעבן אזא שלים־מזל נישט
געזען. און נישט גענוג ער איז א שלים־מזל, זעט ער אלצדינג ארום זיך
נאך מער שלים־מזלדיק, ווי סע איז! (עס קוסט אריין קעצעלע פון פא־דערצימעד אן אויסגעטאענער. אף אים איז א שבתדיקע קאפאטע, א ווייס
העמד, נאר דאס פנים אויסגעשמירט אין טינט און די הענט איינגעטונקען
אין טינט. דוויד שפירא ווענדט זיך צו אים גאסטפריינטלעך). ברוך הבא א
ייד! אן אנגעלייגטער גאסט! (שטעלט אים פאר פאר די געסט). דאס איז
הער קאץ, אונדזערער א שכן און א בערזיאנער, איר פארשטייט צי ניין,
דרייט זיך בא דער בערזע הייסט עס, און איז נישט שוה בשוה מיט דער
פאליציע... (קעצעלע פארנייגט זיך צום עולם, שמייכלט), געווען אמאל אונדזערער גאר א נאענטער שכן, געוווינט אט דא טאקע, אונטער אונדז,
נישט היינט געדאכט... איך זאג: „נישט היינט געדאכט״, ווייל אלע מאל
פלעגט צוליב אים בא אונדז זיין אבלאוועס... (צו קעצעלען). זיצט, פאני
קאץ, פאר וואס זיצט איר נישט?
    
ש ר ה ש פ י ר א: (טראגט אים צו א שטול). זיצט, פאר וואס
זיצט איר נישט?
    
ק ע צ ע ל ע: א דאנק, איך קאן באשטיין. (זעצט זיך, באטראכט
 די געסט, וואס ריידן דערווייל צווישן זיך שטילערהייט).
    
ד וו י ד  ש פ י ר א: וואס־זשע הערט זיך עפעס, פאני קאץ?
 ווי גייט עס מיט אייער פראוואזשיטעלסטווע? (ווייזט אים אפן טיי, וואס
 שרה האט אים אונטערגעטראגן). טרינקט א גלעזל טיי. פאר וואס טרינקט
 איר נישט?
ש ר ה ש פ י ר א: טרינקט, פאר וואס טרינקט איר נישט? (רוקט
אים צו דעם צוקער).
    
ק ע צ ע ל ע: א דאנק, כ׳האב שוין געטרונקען. (נעמט זיך צום טיי
טרינקען מיט גרויס חשק, דרייט מיטן לעפעלע. צום בעל־הבית). וועגן מיין
פראוואזשיטעלסטווע ווילט איר וויסן? איך האב שוין א נייע האב איך,
איך בין שוין היינט א טינטנמאכער בין איך, איך מאך טינט מאך איך.
(ווייזט די הענט, וואס זיינען איינגעטונקען אין טינט. דער גאנצער עולם
באטראכט זיינע אויסגעשמירטע הענט).
    
ה ו ר וו י ט ש: נו, און איר פארקויפט טינט מסתמא, אזוי ווי
איך בין א זייגערמאכער און לערן „רוס״ מיט יידישע קינדער?
    
ק ע צ ע ל ע: וואס דען? צוליב דער פראוואזשיטעלסטווע רעכן
איך זיך פאר א טינטנמאכער רעכן איך זיך, און צוליב דער פאליציע מוז
איך שטענדיק זיין אויסגעשמירט אין טינט מוז איך זיין.
    
ד וו י ד  ש פ י ר א: (צו שניאורסאנען, וואס גילט אלס איוואנאוו. זעט איר? אייער פאליציע! אייערע פראוועס! איז דער א טינטנמא־כער און האנדלט אף דער בערזע, און יענער (ווייזט אף הורוויטשן) איז
א זייגערמאכער און רעפעטירט קינדער אין גימנאזיע! שווער צו זיין א
ייד, הא? (צו קעצעלען). נו, און וואס הערט זיך עפעס גלאט אזוי אין
שטאט?
    
ק ע צ ע ל ע: אין שטאט וואס הערט זיך? עס הערט זיך נישט
גוט הערט זיך עס! ס׳איז חושך אין שטאט, חושך ואפלה!
    
ד וו י ד  ש פ י ר א: דהיינו? נעמט א ביסל איינגעמאכטס, פאר
וואס נעמט איר נישט?
    
ש ר ה ש פ י ר א: איינגעמאכטס פאר וואס נעמט איך נישט?
(רוקט אים צו איינגעמאכטס).
    
ק ע צ ע ל ע: א דאנק, כ׳האב שוין גענומען. (נעסט זיך צום
איינגעמאכטס). „דהיינו״ פרעגט איר? איך רייד פונעם אומגליק רייד איך,
פונעם געקוילעטן שייגעצל, וואס מע האט געפונען. זיי ווילן אונדז מאכן
א פאגראם ווילן זיי. (באם ווארט „פאגראם״ שטעלט יונגווארג אויף מויל
און אויערן, הערן זיך איין). און א פאגראם וועט שוין זיכער זיין א
פאגראם.
    
ה ו ר וו י ט ש: שוין לאנג שטיל געווען!...
    
ש ר ה ש פ י ר א: (צו קעצעלען). בייסט אייך אפ די צונג! למאי
זאלט איר אויסלייגן?
    
ק ע צ ע ל ע: איך לייג נישט אויס. איך הער נאר, וואס מע רעדט
הער איך. זיי ווילן, די דיעלא זאל זיין פסח זאל זי זיין, בכדי מע זאל
קאנען מאכן דעם פאגראם אף פסח אקוראט.
    
ד וו י ד  ש פ י ד א: אקוראט פסח? און איר ווייסט דאס
אלצדינג?
    
ק ע צ ע ל ע: געוויס ווייס איך! למאי איך ווייס, אז זיי ווילן צוציען צו דער דיעלא נאך מענטשן ווילן זיי, עפעס איינעם א שניאורסאן?
    
ש נ י א ו ר ס א ן: )וואס גילט אלס איוואנאוו). איינעם א שניאורסאן?
    
ד וו י ד  ש פ י ר א: (צו קעצעלען). וואס פאר א שניאורסאן,
אייגנטלעך, וויל מען דאס צוציען?
    
ק ע צ ע ל ע: די שניאורסאנס קומען־ארויס, פארשטייט איר מיך,
פון די ליבאוויטשער שניאורסאנס קומען זיי ארויס.
    
ד וו י ד  ש פ י ר א: פון וואנען די שניאורסאנס קומען־ארויס
― דאס ווייסן מיר אן אייך. איך פרעג וואס פאר א שייכות האט אהער,
צו דער דיעלא, יענער שניאורסאן?
    
ק ע צ ע ל ע: וואס פאר א שייכות ― ווייס איך נישט. נאר איך
ווייס, אז מע וויל צוציען א שניאורסאן וויל מען. עס פעלט זיי, פארשטייט
איר מיך, צום רומל א צדיק פעלט זיי, ווייל דער צדיק, זאגן זיי, נעמט
צונויף דאס בלוט פון אלע געקוילעטע גויישע קינדער און צעטיילט דאס
די יידן פון דער גאנצער וועלט אף פסח צעטיילט ער עס, און אזוי ווי
די שניאורסאנס קומען־ארויס פון די צדיקים, דעריבער זוכן זיי א שניאורסאן זוכן זיי. האט איר עס צעקייט? (דאס גאנצע יונגווארג, און אפילו
סיאמקע בתוכם, הערט זיך איין מיט גרויס שפאנונג אין קעצעלעס געשפרעך. אף זייערע געזיכטער זעט זיך ארויס א געפיל פון עקל. שרה שפירא
שפייט־אויס אף א זייט. קיינער קאן קיין ווארט נישט ארויסריידן. נאר
איין איוואנאוו, וואס גילט אלס שניאורסאן, כאפט זיך ארויס מיט א
ווארט).
    
א י וו א נ א וו: (צו קעצעלען. וואס־זשע גראד שניאורסאן?
נישטא דען מער בא אייך, איך מיין בא אונדז, קיין אנדערע „צאדיקעס״?
    
ח ו ר וו י ט ש: (אף איוואנאוו). אט דער ייד רעדט לשון־קודש,
ווי אן עכטער פאני: „צאדיקעס״!
    
ד וו י ד  ש פ י ר א: (צום עולם). אונדזער קווארטיראנט וועט
אייך אביסל ארויסבאווייזן זיין לומדות! פרעגט אים בחרם, וואס איז דאס
אזעלכס „צאדיקעס״! (ווייזט אפן קווארטיראנט, וועלכער איז געבליבן א
ביסל פארשעמט). אט האט איר אייך א שניאורסאן! (דער גאנצער עולם
לאכט. נאר איין קעצעלע שטוינט, קוקט זיך איין אין איוואנאוו, וואס
גילט אלס שניאורסאן, מיט אלע אויגן).
    
ק ע צ ע ל ע: (צו שפיראן). אט דער איז דען א שניאורסאן אט
דער?
    
ד וו י ד  ש פ י ר א: נו־יא, א שניאורסאן. איר זייט ערשט געווויר געווארן?
    
ק ע צ ע ל ע: טאקע אן אמתער שניאורסאן?
    
ד וו י ד  ש פ י ר א: פון די אמתע, פון די ליבאוויטשער שניאורסאנס.
ק ע צ ע ל ע: (זופט־אויס דאס לעצטע ביסל טיי און ווישט־אויס
דאס פארוואקסענע פנים). אויב אזוי, בין איך אים נישט מקנא בין איך
אים!
    
ד וו י ד  ש פ י ר א: יא־נו! )באווייזט אפן קווארטיראנט). וואס
זאגט איר אף דעם צדיק שניאורסאן?
    
ה ו ר וו י ט ש: פון די למד־ואו צדיקים, וואס אף זיי שטייט די
וועלט! (דער עולם לאכט, און דער קווארטיראנט איוואנאוו אויך בתוכם).
    
ש ר ה ש פ י ר א: (שטייט־אויף). דוויד! טאמער וואלט שוין
געווען גענוג צדיקים מיט שניאורסאנס, האסטו געהערט א ביסל! דו
וואלסט זיך בעסער מטריח געווען אין קעלער אריין אויסזוכן דעם וויין,
וואס דו האסט צוגעגרייט צו דער טאכטערס אימענינעס, און איך וועל
דערווייל גרייטן צום טיש, ― דער עולם קער שוין אוודאי וועלן עפעס
נעמען אין מויל אריין!
    
ד וו י ד  ש פ י ר א: (כאפט זיך אויף). אך! בא מיר האסטו
געפועלט! קיין טאנץ, זאגט מען, גייט נישט פארן עסן. זייער פיין! דו
גרייט צום טיש, און איך וועל זיך אראפלאזן אין קעלער אריין נאך דעם
ביסל משקה –– אן דעם איז א שמחה קיין שמחה נישט. „ויין ישמה״ ―
שטייט בא אונדז געשריבן. (צו קעצעלען). זייט־זשע מוחל, פאני קאץ,
מיט מיר אין קעלער אריין, איך וועל אייך מכבד זיין מיטן לעמפל, דאס
הייסט, איר וועט מיר צולייכטן, און איך וועל זוכן. עס דארף דארט זיין
א פאר פלעשלעך וויין, פארבליבן נאך פון פאראיארן פסח, צוליב די אימעניעס. אבער וויין! שוין איין מאל וויין! מן האדום האדום הזה...
)גייט־אפ מיט קעצעלען דורך דער קיך־טיר אין קעלער אריין. אלע שטייען־אויף).
    
ש ר ה ש פ י ר א: (צו דער טאכטער, רוימענדיק פונעם טיש).
בעטיטשקע? טאמער וואלסטו אריינרופן די נעסט צו זיך אף א וויילע,
ביז איך וועל דא צונעמען פון טיש און צוגרייטן אלץ, וואס מע דארף?
ס׳איז מעגלעך?
    
ב ע ט י: (צו דער מוטער). פאר וואס נישט מעגלעך? (צו די
געסט, מיט שפאסעדיקער פייערלעכקייט). איך האב די ערע איינצולאדן
מיינע הויכגעשעצטע געסט צו זיך, אין מיינע אפארטאמענטן! (מאכט א
באוועגונג פון א פרינצעסן. ― פארלעכווייז, ריידנדיק צווישן זיך, גייט
יונגווארג אפ מיט בעטין דורך דער זייטיקער טיר. סיאםקע מאכט פאר זיי
א ווארע, פארנייגט זיך פאר יעדן פארל הומאריסטיש, דערנאך גייט ער
צו צו דער מוטער).
    
ס י א מ ק ע: זאל איך דיר אפשר העלפן, מאמע?
    
ש ר ה ש פ י ר א: (אפגערוימט פונעם טיש, לייגט א ווייס טישטעך, און אפן טישטעך –– צוריק דאס געשיר). וועסטו, חלילה, נישט
אנטאן קיין שאדן? שטעל בעסער צונויף די שטולן ארום טיש. (סיאמקע
נעמט זיך צו דער ארבעט זייער פליסיק). אט אזוי, האב איך דיך ליב!
אט אזוי, ביסטו א ווויל יינגעלע! אצינד קום מיט מיר, מיין קינד, אין
קיך אריין. וועסט מיר העלפן דארט איבערווישן דאס געפעס. האסט דאך
ליב העלפן דעך מאמע ― זי איז איין מענטש אליין... (גייט־אפ אין קיך.
סיאמקע, מיט גרויס צופרידנקייט –– נאך איר; גייענדיק הינטער דער
מוטערס פלייצע, כאפט ער א טענצל, ― א האלבע מינוט בלייבט די סצענע
ליידיק. עס קומט־ארויס פון איר צימער בעטי, נאך איר ― איוואנאוו,
וואס גילט אלס שניאורסאן. בעטי זעצט זיך אוועק אף דער קאנאפע, וואס
נעבן דער ראמפע. איוואנאוו –– נעבן איר).
    
א י וו א נ א וו: בערטא דאווידאוונא! איר האט מיר געוואלט
עפעס זאגן?
    
ב ע ט י: (מינעט זיך, קוויינקלט זיך, דערנאך אנטשליסט זי זיך).
איך האב צו אייך א ביטע...
    
א י וו א נ א וו: (דערפרייט). איר? צו מיר? א ביטע?...
    
ב ע ט י: א גרויסע ביטע! נאר גיט מיר אייער האנט, אז איר וועט
זיך נישט געפינען באליידיקט.
    
א י וו א נ א וו: (דערשראקן). פון אייך באליידיקט? (גיט איר די
האנט). אט האט איר מיין ערן־ווארט!
    
ב ע ט י: (קווענקלט זיך נאך). איך האב אייך געוואלט בעטן...
אז אט דאס א... (ווייזט אים אפן בראסלעטל). זאלט איר בא מיר נעמען
צוריק... (זי טוט אויס דאס בראסלעטל). איך וויל... איך דארף... איך
מוז עס אייך אפגעבן צוריק...
    
א י וו א נ א וו: (העכט איבערראשט). פאר וואס צוריק? איר
ווילט נישט מיין פרעזענט? אדער איך האב אייך דערמיט באליידיקט?...
    
ב ע ט י: זאל גאט היטן! פארקערט! איך דאנק אייך זייער! און
דער פרעזענט אייערער איז בא מיר זייער־זייער אנגעלייגט!... איר ווייסט
דאך אליין גאנץ גוט, אז ס׳האט מיך גערירט... אייער פרעזענט איז בא
מיר טייער...
    
א י וו א נ א וו: נאר וואס דען?
    
ב ע ט י: נאר... ס׳איז מיר נישט אנגענעם פאר... פאר... נו, פאר
מיינע עלטערן.. (מיט א געבעט־פנים). איך בעט אייך, הער שניאורסאן,
איך בעט אייך, נעמט עס צו, באהאלט עס אף אן אנדערש מאל... אפשר
אף שפעטער... (גיט אים אין האנט אריין דאס בראסלעטל).
    
א י וו א נ א וו: (נעסט עס מאשינאל, האלט איר האנט פעסט).
אף ווען ― אף שפעטער?
    
ב ע ט י: (וויל אוועקנעמען איר האנט). אף נאכדעם, נאך אלע
עקזאמענעס... איך האב דאך אייך געזאגט, אז איצט ווייס איך נישט...
(רייסט זיך). לאזט מיך, הער שניאורסאן! איצט לאזט מיך אפ! דארט
זיצן מיינע חברטעס... ס׳איז נישט שיין...
    
א י וו א נ א וו: (לאזט נישט ארויס איר האנט). ניין! בערטא
דאווידאוונא, דאס וועט זיין צו־שפעט פאר מיר... צו־לאנג צו ווארטן!
איך קאן נישט ווארטן מער... איך האב נאך היינט געקליבן זיך... היינט
איז א געלעגנהייט, אייערע אימענינעס, האב איך געוואלט ריידן מיט
אייערע עלטערן...
    
ב ע ט י: (כאפט זיך אויף, איר האנט איז נאך אלץ אין זיינע
הענט). זאל אייך גאט היטן! היינט נישט! פאר קיין פאל נישט!... איר
הערט? פאר קיין פאל נישט!
    
א י וו א נ א וו: (לאזט נישט אפ איר האנט). ווען דען? בערטא
דאווידאוונא, ווען דען? זאגט מיר, גיט מיר האפענונג!...
    
ב ע ט י: איך ווייס נישט... איך ווייס אליין נישט... איך האב דאך
אייך געזאגט, אז שפעטער, נאכן עקזאמען, נאך אלע עקזאמענעס... (רייסט
זיך). לאזט מיך אפ ― עס קאן אנקומען עמעצער...
    
א י וו א נ א וו: געדענקט־זשע ― איך האב אייער ווארט.
(דריקט איר די האנט, לאזט זי אפ. זי לויפט אוועק, ווערט פארשווונדן. ― איוואנאוו
שטייט־אויף, ווישט זיך דעם שווייס, שפאנט א פאר מאל הין און צוריק פארטראכט,
שטעלט זיך אפ. אין דעם קומט־אן פון דער זעלבער טיר, ווו בעטי איז נאר־וואס פאר־	
שווונדן געווארן, שניאורסאן, וואס גילט אלס איוואנאוו, זעט, ווי דער חבר שטייט
פארטראכט, לייגט־ארויף פון הינטן די האנט אף זיין חברס פלייצע. יענער קערט זיך
אום האלב צו אים מיטן פנים).
    
ש נ י א ו ר ס א ן: וואס איז מיט דיך, וואניא? וואס שטייסטו
אזוי פארטראכט? שווער צו זיין א ייד?...
    
א י וו א נ א וו: פוסטיאקי!
    
ש נ י א ו ר ס א ן: (פארקוקט אים אין די אויגן). האסט נאך
נישט קיין חרטה?
    
א י וו א נ א וו: חרטה?...
    
ש נ י א ו ר ס א ן: איך מוז דיר מאכן א באמערקונג, וואניא,
אז דו ביסט נאך נישט פאלקאם שטארק אין דיין יידישער ראל... היינט,
צום ביישפיל, האסטו געשפילט זייער שלעכט. האסט זיך געהאלטן, ווי א
קאליקע! עטלעכע מאל שיער־שיער נישט ארויסגעגעבן זיך. שלעכט געשפילט, אט־וורא־טי־טעל־נא! (נעמט ארויס א פאפיראס, גיט איוואנאוון
אויך א פאפיראס). מיט איינעם ווארט, ס׳איז דיר היינט נישט געגאנגען
זיי זיך מודה.
    
א י וו א נ א וו: (נעמט בא אים דעם פאפיראס). יא, טשארט
וואזמי! היינט איז מיר נישט געגאנגען.
    
ש נ י א ו ר ס א ן: וואס איז די מעשה? אפשר איבער דעם,
וואס בערטא דאווידאוונא איז היינט אן אימעניניצא? (פארקוקט אים אין
די אויגן).
    
א י וו א נ א וו: (קוקט אים אן). וואס געהער זיך אן אהער בערטא
דאווידאוונא?
    
ש נ י א ו ר ס א ן: א! זי געהער זיך שטארק אן אהער! דו מיינסט,
אפנים, אז איך ווייס נישט, וואס דא קומט־פאר?
א י וו א נ א וו: (קוקט אים אן שארף). וואס ווייסטו? וואס קומט־פאר?
    
ש נ י א ו ר ס א ז: איך ווייס שוין אלצדינג!... זעץ דיך קארשט
אט דא. (זעצט זיך אוועק אף דער קאנאפע. שניאורסאן פאררייכערט, גיט
דעם חבר פאררייכערן). הער, וויל דיך עפעס פרעגן א זאך. נאר איך
וועל דיך בעטן, זאלסט מיר ענטפערן אויפריכטיק און זאגן דעם גאנצן
אמת.
    
א י וו א נ א וו: וואס פאר פאררעדעס? (ביידע זיינען אומרויק).
    
ש נ י א ו ר ס א ן: זאג מיר נאר, וואניא, ווי קומט צו בערטא
דאווידאוונא אט דאס בראסלעטל מיט בריליאנטן? די שפיראס פארמאגן
קוים אף דירה־געלט ― נישט אף בריליאנטן.
    
א י וו א נ א וו: צו וואס פרעגסטו דאס? און וואס גייט עס אן
דיך?
    
ש נ י א ו ר ס א ן: עס גייט מיך אן דערפאר, ווייל... ווייל איך
וועל נישט דערלאזן, ס׳זאל גיין אזוי ווייט...
    
א י וו א נ א וו: (איבערראשט). דו וועסט נישט דערלאזן?
    
ש נ י א ו ר ס א ן: (פעסט). יא, איך! איך קאן עס נישט דערלאזן!... (שטיל, נאר מיט פייער). דערויף האבן מיר דען זיך געביטן
מיט די נעמען, פארפירט דעם דאזיקן נארישן מאסקאראד, דאס דאזיקע
יינגלשע שפיל אין ייד און קריסט, בכדי דו זאלסט פארפירן א יידיש
מיידל?...
    
א י וו א נ א וו: (שפרינגט־אויף פון ארט). זיי פארזיכטיק,
הערשקא!...
    
ש נ י א ו ר ס א ן: (אויך אויפגעשטאנען). און דו זיי נאר
נישט משוגע, וואניושקא!... (נעמט אים פאר א האנט). למאי זאלן מיר
זיך היצן?
    
א י וו א נ א וו: דאס היצסטו זיך, נישט איך.
    
ש נ י א ו ר ס א ן: לאמיר בעסער שמועסן געלאסן. (זעצן זיך
צוריק). איך ווייס, אז דו ביסט נישט פעיק צו טאן א געמיינהייט... זאג
מיר אף דיין ערן־ווארט: דו מיינסט דאס טאקע ערנסט?
    
א י וו א נ א וו: ערנסטער קאן שוין גארנישט זיין!
    
ש נ י א ו ר ס א ן: נו, און דאס, וואס זי איז א יידיש קינד, און דו
ביסט, ווי שפירא האט זיך אויסגעדריקט, א דרייגארנדיקער איוואן?
    
א י וו א נ א וו: דאס איז א טשעפוכא!
    
ש נ י א ו ר ס א ן: און דאס, וואס בערטא דאווידאוונא האט
דא ערשט מיט אזא פייער ארויסגעזאגט איר מיינונג וועגן שמד און וועגן
רענעגאטן ― דאס איז בא דיר אויך א טשעפוכא? וואס וועסטו זאגן
דערויף?
    
  א י וו א נ א וו: אויב עס וועט נאר גיין אין דעם, וועלן מיר
זוכן אן אנדער אויסוועג...
ש נ י א ו ר ס א ן: אן אנדער אויסוועג? צום ביישפיל, וואס פאר
אן אויסוועג? אפשר מיינסטו שוין פארבלייבן אף שטענדיק אין דיין
איצטיקער ראל און שפילן די קאמעדיע פון א יידן אף ווייטער? אף
שטענדיק?
    
א י וו א נ א וו: עס קאן זייער זיין...
    
ש נ י א ו ר ס א ן: איך שטעל מיר פאר!... ווי אזוי רעכנסטו
דאס צו טאן, וואלט איך א בעלן געווען צו וויסן?...
    
א י וו א נ א וו: דאס געהער זיך שוין נישט אן מיט דיר! פארלאז
זיך שוין אף מיר.
    
ש נ י א ו ד ס א ן: (ווערט שוין גאר אויפגערעגט). אף דיר זיך
פארלאזן? ניין! דאס וועט נישט זיין! זאלסט נישט מיינען, וואניא, אז דאס
איז דיר א שפילעכל! דא גייט אין דער ערע פון אן אומשולדיק קינד,
וואס איז לייכט צו פארפירן, איבערריידן! איך זאג דיר נאכאמאל, אז איך
וועל נישט דערלאזן. איך וועל צעשלאגן אלע דיינע פלענער! (ביידע ווערן
זייער אויפגערעגט).
    
א י וו א נ א וו: דו מיינסט דאס ערנסט?
    
ש נ י א ו ר ס א ן: ערנסטער קאן שוין גארנישט זיין!
    
א י וו א נ א וו: וועסט אפשר מיך ארויסגעבן פאר ענדע מיי, נאך
איידער דאס יאר איז איבערגעלאפן?
    
ש נ י א ו ר ס א ן: אז ס׳וועט נייטיק זיין, וועל איך טאן
אלצדינג...
    
א י וו א נ א וו: וועסט זיין, הייסט עס, א פאררעטער?
    
ש נ י א ו ר ס א ן: רוף עס אן, ווי דו ווילסט.
    
א י וו א נ א וו: (מיט גיפט). וויבאלד אזוי, ביסטו דאך טאקע א...
    
ש נ י א ו ר ס א ן: א וואס?.. א וואס בין איך? ― נו, זאג שוין,
זאג שוין אפ דעם גאנצן פסוק!...
    
א י וו א נ א וו: (כאפט זיך אויף אין העכסטער אויפרעגונג, שרייט
אף א קול, דראעט מיטן קולאק). ברענג מיך נישט ארויס, הערשקא!...
(פארכאפט זיך, טוט א מאך מיט דער האנט, לאזט זיך מיט ברייטע טריט
צו דער זייטיקער טיר, וואס פירט צו זיין צימער, און ווערט פארשווונדן.
–– פון דער טיר, וואס פירט צו בעטין, באווייזט זיך ווידער אמאל בעטי,
בלייבט ,שטיין א וויילע, זעט, ווי דער קווארטיראנט איז אפגעלאפן צו זיך,
לויפט זי צו צו שניאורסאנען, וואס גילט אלס איוואנאוו).
    
ב ע ט י: (דערשראקן). וואס איז דא? איוואן איוואנאוויטש, וואס
איז דא געשען? דא איז געווען שניאורסאן ― וואס איז ער אנטלאפן?
    
ש נ י א ו ר ס א ן: (נאך אויפגערעגט). אייער שניאורסאן איז
משוגע געווארן!
    
ב ע ט י: איר האט אייך דא צעקריגט?
    
ש נ י א ו ר ס א ן: (פלייסט זיך שמייכלען). צעאמפערט זיך,
נישט צעקריגט.
ב ע ט י: (זעצט זיך אוועק, זעצט אים אוועק נעבן זיך). דערציילט
מיר, איוואן איוואנאוויטש, איך בעט אייך, דערציילט מיר אלצדינג, וואס
איז דא פארגעקומען? ער האט אייך מסתמא עפעס געזאגט?... דערציילט
מיר ― איך פאדער עס פון אייך. איר הערט? איך פאדער עס!
    
ש נ י א ו ר ס א ן: בערטא דאווידאוונא, איך קאן נישט.
    
ב ע ט י: (קאפריזנע). איך הייס!
    
ש נ י א ו ר ס א ן: אז ס׳וועט קומען די נייטיקע צייט, וועל איך
עס אייך אליין זאגן.
    
ב ע ט י: (אומגעדולדיק). ניין. איר וועט מיר זאגן באלד. די
מינוט. די רגע!
    
ש נ י א ו ר ס א ן: בערטא דאווידאוונא, איך טאר עס אייך נישט
זאגן! איך בין געבונדן.. מיט א ווארט...
    
ב ע ט י: וואס פאר ווערטער? ווער געבונדן? איר רעדט מיט
מיר פארשטעלט...
    
ש נ י א ו ר ס א ן: אז איר וועט מיר געבן אייער האנט, אז איר
וועט מיך אויסהערן רויק, און אז צווישן אונדז וועט דאס בלייבן, ―
וועל איך מיט אייך ריידן אנדערש...
    
ב ע ט י: (ציט אים אויס ביידע הענט). אט האט איר מיין האנט!
    
ש נ י א ו ר ס א ן: דאס, וואס איך האב אייך צו זאגן, איז א
הייליקער סוד, וואס דארף נאך נעמען א ביסל צייט... א פאר חדשים...
דעמאלט וועט זיך עס דערקלערן אליין פון זיך... דערווייל קאן איך אייך
זאגן איינס ― און דאס איז מיין פליכט, ― ווארעם איר זייט מיר צו
טייער! איר זאלט וויסן, אז... (טאקט־אפ יעדעס ווארט באזונדער). ד א ס,
וו א ס מ יי ן ח ב ר  מ יי נ ט ,  ק א ן ע ס  נ י ש ט  ז יי ן
ב ש ו ם  א ו פ ן  א י ן  ד ע ר  וו ע ל ט  א ו ן  ע ס וו ע ט
נ י ש ט  ז יי ן  ק יי נ מ א ל!...  א י ר  ה ע ר ט?  ק יי נ ־
מ א ל  נ י ש ט!...
    
ב ע ט י: (נעמט צו די הענט. דערשראקן). איך פארשטיי אייך
נישט, איוואן איוואנאוויטש... וואס הייסט עס?... איר רעדט האלבע
ווערטער...
    
ש נ י א ו ר ס א ן: איך רייד האלבע ווערטער. דאס איז אמת.
נאר איך מיין, אז איר פארשטייט מיך... און איך וויל, אז איר זאלט מיר
גלייבן, איר זאלט האבן צו מיר צוטרוי, ווי צו אן אייגענעם... ברודער.
אינגאנצן דאס ארויסזאגן קאן איך נישט איצט. ס׳איז נאך נישט געקומען די צייט... ענדע מיי וועל איך עס אייך קאנען זאגן...
    
ב ע ט י: נאך נישט געקומען די צייט?... ענדע מיי?... עפעס רעדט
איר א מאדנע שפראך... מיט רעטענישן רעדט איר... איר פארטומלט מיך...
איך בין אזוי אויך אומגליקלעך, פארשאפט איר מיר נאך שמערצן... אלע!
אלע! אפילו איר אויך...
    
ש נ י א ו ר ס א ן: עס טוט מיר וויי, בערטא דאווידאוונא, וואס
  
איך פארשאף אייך שמערצן. איך האב מיט אייך אנדערש געוואלט ריידן,
 פראסט און אפנהארציק, אן רעטענישן... (דאס קול וויברירט, די אויגן
 ברענען). קאן איך נאך איצט נישט. איך בעט אייך דערווייל, איר זאלט
 מיר גלייבן! איך טאר עס נישט, ווייל איך בין געבונדן... ביז א צייט...
 ביז ענדע מיי... ענדע מיי וועל איך אייך קאנען דערציילן אלץ... אלץ, וואס
 דא איז פארגעקומען, אויפבינדן דעם פלאנטער, וואס דא איז ארויס...
 דעמאלט וועל איך אייך שוין קאנען אויפדעקן אויך מיין הארץ און
 מיינע געפילן צו אייך, וואס איך טראג דערווייל בא זיך טיף פארבארגן,
 כאטש איך מיין, אז איר ווייסט זיי שוין פון לאנג... איר דארפט עס וויסן...
עס קאן נישט זיין, איר זאלט עס נישט וויסן... (בעטי מינעט זיך, ווערט
אלערליי פארבן). וואס איז מיט אייך, בערטא דאווידאוונא?
    
ב ע ט י: ווי... ווי קאנט איר אזעלכס ריידן? איך פארגעסט, אז...
אז...
    
ש נ י א ו ר ס א ן: איך ווייס גאנץ גוט, וואס איך רייד. איך האב
קיין זאך נישט פארגעסן...
    
ב ע ט י: איר האט פארגעסן דעם אפגרונט, וואס צווישן אונדז...
    
ש נ י א ו ר ס א ן: איך האב נישט פארגעסן, בערטא דאווידאוונא,
קיין זאך. איך געדענק גאנץ גוט, ווער א י ר  זייט, און איך ווייס, ווער
א י ך בין, און דאך זאג איך אייך, אז איך בין זיכער אין אונדזער
ביידנס גליק... ס׳וועט נישט זיין פאר אונדז קיין שטערונג, קיינער פון
אונדז וועט נישט דארפן ברענגען קיין קרבן, קיינער פון אונדז וועט
נישט דארפן ברעכן זיין געוויסן... (מיט פייער). איר וועט זיין מיינע!
קיינעמס נישט, נאר מיינע!...
    
ב ע ט י: (אויפגעשאנען, כאפט זיך באם קאפ). איך בין שוין
גאר צעמישט!.. איך פארשטיי נישט, וואס דא טוט זיך... וואס טוט זיך
דא? איר מאכט מיך משוגע!... (עס קומט־אן דוויד שפירא פון קעלער מיט
עטלעכע פלעשלעך וויין אין ביידע הענט).
    
ד וו י ד  ש פ י ר א: (לעבעדיק). דוויד המלך האט געוווסט,
וואס ער זאגט: ויין ישמח ― וויין מאכט פריילעך. וואס איז דען א שמחה
אן וויין? (עפנט־אויף בעת מעשה א פאר פלעשלעך מיט א קנאק. ווישט
זיך די הענט. קוקט זיך ארום). ווו איז ער, דער שלים־מזל, קעצעלע מיין
איך? פארפאלן געווארן דארטן אין קיך? (דערזעט נאר די טאכטער מיט
שניאורסאנען, וואס גילט אלס איוואנאוו). נו, עולם, ווו זייט איר ערגעץ?
(גייט־צו נענטער צו דער טאכטער, וואס איז נאך נישט געקומען צו זיך).
ווו זיינען זיי, אלע דיינע געסט? ווו איז שניאורסאן?
    
ב ע ט י: (האלב מיטן פנים צום פאטער, קוקט אראפ). שניאורסאן האט זיך צעקריגט מיט איוואן איוואנאוויטשן.
    
ש נ י א ו ר ס א ן: (טרעט־ארויס). נישט צעקריגט, צעאמפערט
זיך.
ד וו י ד  ש פ י ר א: צעאמפערט זיך איז שענער? אזעלכע גוטע
פריינט? ווי קומט דאס? ווו איז ער, אונדזער צעאמפערטער קווארטיראנט?
    
ב ע ט י: (ווי פריער). ער איז ברוגז געווארן און איז אוועק צו זיך.
    
ד וו י ד  ש פ י ר א: ברוגז געווארן? איך האב נישט ליב, אז
מע איז ברוגז! איך בין א שפירא, און די שפיראס, איר פארשטייט צי
ניין, האבן פיינט, אז מע שפילט זיך אין ברוגזלעך! אט גיי איך, וועל איך
אים אראפברענגען אין איין כהרף־עין און מאכן שלום. איך האב ליב, איר
פארשטייט צי ניין, אז ס׳איז שלום! איך הייס דוויד שפירא!... (גייט־אפ
אין דער זייטיקער טיר צום קווארטיראנט, צום אמתן איוואנאוו, וואס
גילט אלס שניאורסאן. ― אין דעם קומט אן פון דער קיך קעצעלע, און
באלד פון בעטיס צימער קומען־אריין פארלעכווייז יונגווארג. פון דער
זייטיקער טיר קומען־אן דוויד שפירא מיטן קווארטיראנט, דעם אמתן
איוואנאוו, וואס גילט אלס שניאורסאן. דוויד שפירא פירט אים צו צו
שניאורסאנען, וועלכער גילט אלס איוואנאוו). אט האב איך אים געבראכט, אונדזער ברוגזן דאנטיסט. נו, גיט זיך די הענט, און שלום זאל
זיין! אזוי הייסט אייך דוויד שפירא, און א שפירא אז ער הייסט, דארף
מען אים פאלגן! (צו דער טאכטער). בעטי! וואס שטייסטו, ווי א מחותנתטע
פון חתנס צד? קום נאר אהער! העלף מיר מאכן א שלום צווישן יעקבן
מיט עשון, וואס האבן זיך צעקריגט פאר דער בכורה.. נעם־צונויף זייערע הענט אט אזוי א און לאזן זיי זיך איבערבעטן!
    
ב ע ט י: (נאך צערודערט, שמייכלט איבער כח). וואס זיינען זיי,
 קליינע קינדער? (נעמט־צונויף זייערע ביידנס הענט. ביידע חברים קו־
 קן נישט איינס דאס אנדערע אין די אויגן, שמייכלען פארלעגן).
    
ה ו ר וו י ט ש: (קוקט אף די ביידע). זאל מיך אזוי וויסן א בייזע
 וועטשערע, אויב איך הייב אן צו וויסן, ווער פון די צוויי (ווייזט אף ביידע
 חברים) איז דא דער יעקב, און ווער איז דער עשו? (עס ווערט א גע־
 לעכטער).
    
ד וו י ד  ש פ י ר א: וואס איז די נפקא־מינה? אבי שלום. אף
 שלום האלט זיך אויף די וועלט. אזוי שטייט געשריבן בא אונדז אין די
 הייליקע ספרים... (הייבט־אויף די אויגן). אלע זיינען שוין דא? און ווו איז
 די בעל־הביתטע? (עם קומט־אן שרה שפירא פון קיך מיט א גרויסער
 וואזע איבערגעדעקט. נאך איר גייט־נאך סיאמקע מיט א טעצל מעסער און
 גאפלען). מאדאם! דו ביסט אויך דא? ביסט געקומען צו דער רעכטער
 צייט! נו, עולם, צום טיש, און לאמיר אקארשט נעמען צו ביסלעך משקה,
 אזוי ווי גאט האט געבאטן. (פארנעמט דעם אויבנאן, צעגיסט דעם וויין
 אין די גלעזלעך. אלע שטעלן זיך אויס ארום טיש). און לאמיר טרינקען
 א כוס לכבוד די ליבע, טייערע געסט, און לכבוד דער אימעניניצע אונד־
 זערער, וואס איז היינט געווארן אקוראט ניינצן יאר. און אז מיר האלטן
 אין טרינקען (גיסט), וועלן מיר שוין טרינקען פאר כל ישראל און צו־ווינטשעווען, אז יעקב מיט עשון זאלן זיך שוין קיינמאל נישט קריגן און
נישט אמפערן זיך... איך מיין נישט נאר אט די דאזיקע (ווייזט אן אף
די צוויי חברים, וואס שטייען באם טיש און בעטי צווישן זיי) ― איך
מיין טאקע די אמתע יעקבס, איר פארשטייט צי ניין, מיט די אמתע עשוס
זאלן לעבן צווישן זיך בשלום ושלוה, ― און ס׳זאל ווערן אויס פראוואזשיטעלסטוועס, אויס דאנטיסטן, אויס טינטנמאכערס, אויס סטאלאנאטשאלניקעס, ווי אין פסוק שטייט: וגר זאב עם כבש ― א וואלף מיט א
שעפעלע צוזאמען... (הייבט־אויף זיין כוס. אלע נעמען זיך צו די גלעזלעך).
לחיים, יידן, לחיים!... )סע באגעגנט זיך מיט די גלעזלעך).
    
ל א נ ג ז א ם פ א ל ט  ד ע ר  פ א ר ה א נ ג.
ענדע פונעם צווייטן אקט.
  
(א קאבינעט באם רב, רב לוי היילפערין. צוויי שאפעס מיט ספרים איין שאפקע
 א גלעזערנע, פון וואנען עס זעען זיך ארויס א זילבערן חנוכה־לעמפל, א קידוש־בעכער, א חרם, א געפלאכטענע הבדלה. אפן וואנט, צווישן אנדערע יידישע
בילדער, אויך דאס באקאנטע בילד פון דאקטאר הערצל. אפן טיש אפענע
ספרים, ביכער, צייטונגען, יידישע און רוסישע. בא דער וואנט א שרייב־טיש.
― דער רב, רב  ל ו י  ה יי ל פ ע ר י ן ,  קרוב צו פופציק, א שיינער ייד,
 א זויבערער, אין א שווארצן לאנגן סורדוט, אין א ווייס געפרעסט העמד. א
קליין בערדל, אונטערגעהאקטע פאות, א הויכער ווייסער שטערן, א קליין זיידן
 יארמעלקעלע אפן קאפ, וואס פארלירט זיך אין די שיינע שווארצע, ערטערווייז באזילבערטע האר. ער מאכט דעם איינדרוק מער פון א מיושבדיקן אייראפעער, פון א בכבודיקן גביר א סוחר, און ארום אים ― א רעדל בכבודע
יידן, אנגעזעענע בעלי־בתים פון שטאט:  ג ו ר א ר י ה ― א הויכער, א
טרוקענער.  ש ע ר ע ש ע וו י צ ק י –– א נידעריקער, א געפאקטער, מיט
אן ארדן אף דער ברוסט.  ב ע ר נ ש ט יי ן ,  מ א נ א ס ע וו י ט ש
 ― געגאלטע בערד. ר א ב י נ ע ר  ק א ל וו א ר ס ק י ― אן אלטער מאן
מיט צוויי ארדנס. אלע אין פראקן, ווייסע שניפסן, צילינדערס, זייערע פנימער שיינען. די אלע, מיטן רב און מיטן ראבינער אין דער שפיץ, זיינען
נאר־וואס צוריקגעקומען פונעם גובערנאטאר, בא וועמען זיי זיינען געווען אלס
דעפוטאציע).
    
 ר ב  ל ו י  ה יי ל פ ע ר י ן: (רעדט געלאסן, געציילטע ווערטער).
לאמיר האפן, יידן, אז דעם גובערנאטארס ווערטער וועלן מקוים ווערן,
און עס וועט, אם ירצה השם, זיין שטיל, און אז מיר וועלן זיך, מיט גאטס
הילף, באגיין היינטיקן פסח אן א פאגראם.
    
ר א ב י נ ע ר  ק א ל וו א ר ס ק י: (צום רב). איר זייט נאך אין
ספק, אז ס׳וועט זיין שטיל? אז נאטשאלסטווא וויל נישט, קאנט איר שוין
זיכער זיין. איך האב איבערגעלעבט נישט איין פאגראם, איז מיר שוין
באקענט די שטימונג נאכן חוש הריח.
    
ג ו ר א ר י ה: וויבאלד דער גובערנאטאר האט געזאגט מיט דעם
לשון: „בודטיע ספאקאיני!״ ― מעג מען שוין זיין רויק.
ש ע ר ע ש ע וו י צ ק י: זייער קארעקט! „פריניאטי מיערי״ ―
 האט ער געזאגט. זייער קארעקט! זייער קארעקט!
    
ב ע ר נ ש ט יי ן: „אי ניע וואזבוזשדאיטיע דרוגיך״ ― האט ער
 צוגעלייגט.
    
מ א נ א ס ע וו י ט ש: (מיט א דריבנע געלעכטערל). כע־כע, דער
פשט איז, הייסט עס, אז מיר זאלן נישט מאכן אף זיך אליין קיין פאגראם,
 כע־כע־כע!
    
ר א ב י נ ע ר  ק א ל וו א ר ס ק י: זאגט דאס נישט. א גובערנא־
 טאר דארף זיין נייטראל... איך בין שוין ראבינער באלד דרייסיק יאר. מיר
 האבן שוין דא געהאט אלערליי גובערנאטארן.
    
ג ו ר א ר י ה: איר דארפט זיין צופרידן, וואס מיר האבן איצט
אזא גובערנאטאר. א דימענט פון א גוי!
    
ש ע ר ע ש ע וו י צ ק י: זייער קארעקט! זייער קארעקט! די האנט
געגעבן איטלעכן, געבעטן זיצן. „סאדיטיעס, אבראם באריסאוויטש״ ―
האט ער געזאגט צו מיר... זייער קארעקט! זייער קארעקט!
    
ב ע ר נ ש ט יי ן: קומט אים דערפאר אויך א דאנק? שוין גענוג
טרויעריק, מאלט אייך, דער פאקט אליין, אז יידן דארפן גיין מיט א דעפוטאציע צום גובערנאטאר, אז סע קומט אונטער א יום־טוב, און בעטן
שטיצע פאר זייערע ברידער...
    
מ א נ א ס ע וו י ט ש: כע־כע! און ס׳איז גענוג אז־אך־און־אז־וויי,
אז יידן פרייען זיך דערמיט, וואס דער גובערנאטאר טרייסט זיי מיט אזעלכע ווערטער, ווי„בודטיע ספאקאיני״, „פריניאטי מיערי״, כע־כע! מיר
קאנען, הייסט עס, שלאפן רויק ― מע וועט אונדז נישט באפאלן, ווי אין
מלחמה־צייט, און מע וועט אונדז נישט אויסשעכטן מיט ווייב און קינדער לכבוד דעם הייליקן יום־טוב, כע־כע־כע!
    
ר ב  ל ו י  ה יי ל פ ע ר י ן: (זיפצט). וואס זאל מען טאן, אז
מיר לעבן אין אזא ביטערער צייט? אין היינטיקער צייט, אז מע קאן אונדז
באשולדיקן אין אזא מיאוסער זאך, ווי מיט הונדערטער יארן פריער, איז
נישטא וואס צו ריידן, און מיר דארפן זאגן: „גם זו לטובה!״...
    
ג ו ר א ר י ה: גם זו לטובה! גם זו לטובה!
    
ש ע ר ע ש ע וו י צ ק י: זייער קארעקט! זייער קארעקט! און ווי
געפעלט אייך דאס, וואס דער גובערנאטאר האט זיך נאכגעפרעגט אף די
שניאורסאנס? „אבראם באריסאוויטש, זאגט ער צו מיר, טשטא ווי זנא־יעטע פרא שניאורסאנאוו?״...
    
ב ע ר נ ש ט יי ן: נישט אזוי, און נישט אייך אליין האט ער געפרעגט. דאס האט ער בא אונדז אלעמען געפרעגט: וואס ווייסן מיר צו
זאגן וועגן איינעם א שניאורסאן?
    
מ א נ א ס ע וו י ט ש: כע־כע! א צדיק שניאורסאן, האט ער געזאגט. א „צדיק״ און א „חאסידימעץ״. מיט דעם לשון און מיט די ווערטער, כע־כע!
ר א ב י נ ע ר  ק א ל וו א ר ס ק י: „חאסידימעץ״? –– איך
 געדענק גארנישט, ער זאל זאגן אזא ווארט.
    
ש ע ר ע ש ע וו י צ ק י: געזאגט, געזאגט! זייער קארעקט! זייער
 קארעקט!
    
ר ב  ל ו י  ה יי ל פ ע ר י ן: וואס זאלט איר קלערן? גאט האט
 אנגערוקט א כמארע אף זיי, א מין פינצטערניש אין מיטן העלן טאג, און
 האט זיי מבלבל געווען זייערע מוחות, אז זיי זאלן גלייבן אין אזעלכע
 ווילדע נארישקייטן. דאס איז א שטראף פאר זיי אליין, נישט פאר אונדז,
 ווארעם אז ס׳וועט קומען די צייט, ס׳וועט זיי ליכטיק ווערן אין די אויגן,
 וועלן זיי זיך שעמען דעמאלט פאר זיך אליין... און דעריבער דארפן מיר
 זאגן נאך א מאל: „גם זו לטובה!״... (דער עולם הייבט־אן געזעגענען
זיך). נו, האט זשע מיר א גוטן יום־טוב, און זאגט אן אלע יידן די גוטע
 בשורה, אז פון א פאגראם זיינען מיר יעדנפאלס געזיכערט... איך, פון
 מיין זייט, וועל הייסן אויסרופן וועגן דעם היינט נאך אין אלע שולן.
    
ר א ב י נ ע ר  ק א ל וו א ר ס ק י: און איך וועל עס דערמאנען
 מארגן אין מיין „ריעטש״... א גוטן יום־טוב.
    
ר ב  ל ו י  ה יי ל פ ע ר י ן: איך ווינטש אייך אלעמען א
 כשרן פסח, א פריילעכן יום־טוב.
    
א ל ע: א גוטן יום־טוב! א פריילעכן יום־טוב! א גליקלעכן יום־
 טוב! (דער רב באגלייט זיי ארויס ביז דער טיר. זיי גייען־אפ. נאך זייער
אוועקגאנג זעצט זיך רב לוי היילפערן אוועק צום שרייב־טיש און
 ווארפט־אן אף דער גיך א צעטל, טוט א קלונג מיט א גלעקל, וואס שטייט
אפן טינטער, און עס קומט־אריין ד ע ר  ש ם ש , אנגעטאן ריין, אין
א הויכן שווארצן קאפעלוש, בלייבט שטיין מיט גרויס הכנעה בא דער
טיר).
    
ר ב  ל ו י  ה יי ל פ ע ר י ן: היינט, באלד נאך מעריב, זאל
אויסגערופן ווערן אין אלע שולן, בתי־מדרשים און מנינים די דאזיקע
ווערטער (לייענט פונעם אנגעשריבענעם צעטל): „מען איז מכריז ומודיע
אינעם נאמען פונעם גובערנאטאר, אז אלע רייד וועגן א פאגראם אף יידן
היינטיקן פסח זיינען אויסגעטראכט. עס זיינען אנגענומען געווארן אלע
מיטלען, און מע בעט, אז יידן זאלן זיך האלטן רויק״... (גיט־איבער דעם
שמש דאס צעטל. דער שמש גייט־אפ. רב לוי היילפערין שטייט־אויף,
גלייכט זיך אויס, זיפצנדיק. עס עפנט זיך אויף א האלבע טיר און עס
באווייזט זיך ווידער דער שמש).
    
ד ע ד ש מ ט: א קריסט איז געקומען –– וויל זיך זען.
    
ר ב  ל ו י  ה יי ל פ ע ר י ן: זאל עס אריינקומען. (עס קומט אריין
א י וו א נ א וו , דער, וואס גילט אלס שניאורסאן. דער שמש מאכט־צו
נאך אים די טיר, ווערט פארשווונדן).
    
א י וו א נ א וו: (טוט־אויס דאס היטל, בלייבט שטיין אין פארלעגנהייט, באטראכט א וויילע דעם רב. קענטיק, אז ער שלאגט זיך מיט
 דעך דעה. ענדלעך גייט ער צו, שטעלט זיך פאר). איוואנאוו.
    
ר ב  ל ו י  ה יי ל פ ע ר י ן: (שטייט־אויף, ציט אים אויס די
 האנט, נעמט אים פריינטלעך אויף. רעדט א שיין רוסיש.) זייער אנגע־
 נעם! זיצט. (ווייזט אים אף א שטול. זעצט זיך אליין אויך אף א שטול
אקעגן אים). מיט וואס קאן איך דינען?... איר רייכערט? (שטעלט אים
אונטער א פושקע פאפיראסן).
    
א י וו א נ א וו: (באדאנקט). איך בין צו אייך געקומען, ראבבי, זיך
באראטן, ווי מיט א פארשטייער פונעם יידישן פאלק, פונעם יידישן
גלויבן... צום אנהייב האב איך מיך געוואקלט, כמעט ווי געשראקן...
כאטש געהערט האב איך פון אייך א סך גוטס... דאך ― דעם ערשטן מאל
אף מיין לעבן בא א יידישן ראבבי... נאר אז איך האב אייך דערזען, ―
דערלויבט מיר צו זאגן עס אייך אין די אויגן, –– האט איר מיט אייער
אויסזען, מיטן ערשטן קוק, מיך אינגאנצן אוועקגעקויפט, און איך זע־ארויס, אז מיט אייך קאן מען ריידן גאנץ אפנטלעך.
    
ר ב  ל ו י  ה יי ל פ ע ר י ן: (מיט א שמייכל). איך דאנק אייך
זייער פאר אזא אנגענעמער מיינונג וועגן מיר... איר קאנט דא זאגן אלץ,
וואס איר האט צו זאגן.
    
א י וו א נ א וו: איך וועל זיין קורץ, ווי ווייט מעגלעך. איך בין
א קריסט, און דורך א צופאל געפין איך זיך צווישן יידן. איך האב זיך
באקענט מיט א יידיש מיידל און האב זיך פארליבט אין איר... און איך
מיין, דאס הייסט, איך ווייס, אז זי מיך האט אויך ליב, און ס׳איז קיין
אנדער אפהאלט נישט פאראן, אויסער איין זאך: וואס זי איז א יידישע,
און איך בין א קריסט... זי זאל אננעמען קריסטנטום ― דאס קאן נישט
זיין פאר קיין פאל אין דער וועלט. אין דעם בין איך איבערצייגט, ווארעם זי איז צו א הייסע פאטריאטן פאר איר פאלק, און איך אנערקען,
אז פון מיין זייט וואלט דאס געווען א פארברעכן, איך זאל זי צווינגען
דערצו. אירע עלטערן וואלטן דאס נישט איבערגעטראגן. נו, איז געבליבן בא מיר, אזוי ווי איך האב זי זייער שטארק ליב, און קיין אנדער
אויסוועג איז נישטא, ― האב איך מיך פעסט אנטשלאסן, ― כאטש מיינע
עלטערן וועלן זיין קעגן דעם, שטארק קעגן דעם, –– איך זאל אריבערגיין... דאס הייסט, איך זאל אננעמען יידישקייט... וואס וועט איר זאגן
דערויף? (אפגעזאגט, פילט זיך איוואנאוו, ווי ס׳איז אים אראפ א בארג
פון די פלייצעס).
    
ר ב  ל ו י  ה יי ל פ ע ר י ן: (געזעסן די גאנצע צייט אנגעשפארט אף דער לינקער האנט און מיט דער רעכטער געבלעטערט אן אפענעם ספר, האט אפגעאטעמט, פארמאכט דעם ספר, אוועקגעשטעלט די
אויגן אפן גאסט מיט א ביטער שמייכל). איך פרעג אייך נישט, ווער איר
זייט און וואס איר זייט. איך פרעג נישט, ווער איז דאס מיידל, וואס איר
האט אזוי ליב. אזעלכע זאכן האלט מען, געוויינלעך, בסוד... איך קאן
אייך אבער, יונגערמאן, ליידער, מיט קיין זאך נישט העלפן און קיין שום
עצה נישט געבן. איך קאן אייך נאר זאגן איין זאך: איך באדויער אייך
פונעם גאנצן הארצן. איך האב אף אייך רחמנות.
    
א י וו א נ א וו: (איבערראשט). רחמנות?... (ווישט זיך דעם שווייס).
    
ר ב  ל ו י  ה יי ל פ ע ר י ן: נעבעך א רחמנות אף אייך. א
גאטס רחמנות!
    
א י וו א נ א וו: איך פארשטיי אייך נישט...
    
ר ב  ל ו י  ה יי ל פ ע ר י ן: אט וועל איך עס אייך דערקלערן.
בארעכנט אייך נאר גוט: זיבן מיליאן אומגליקלעכע, רעכטלאזיקע, פארהאסטע, געיאגטע און געפלאגטע שטיפקינדער פלאנטען זיך ארום אינעם
דאזיקן גרויסן לאנד, זיינען אומעטום איבעריק און איטלעכן גרויס אין
די אויגן. מע זיצט און מע ברעכט זיך די מוחות, מע קליגט זיך און מע
טראכט און מע קאן גארנישט צוטראכטן, ווי ארום זייערער פטור צו ווערן,
― ווילט איר, א גליקלעכער מענטש, א פרייער, אריבערגיין צו אט די
דאזיקע זיבן מיליאן אומגליקלעכע? איר ווילט זיין, אפנים, דער ערשטער
פונעם אכטן מיליאן?... (פויזע). איך זע, איר ווונדערט זיך, וואס איר
הערט פון מיר, א רב, אזעלכע רייד? פאר אייך, פאר א קריסט, איז עס
טאקע א ווונדער. אייערע גייסטלעכע פארשטייער טוען נישט אזוי, בעת
עס קומט א פרעמדער צו זיי אננעמען זייער גלויבן. אדרבה, בא זיי
ווערט עס גאר פאררעכנט פאר א מצווה צוציען אין זייער לאגער וואס
מער פרעמדע... מיר, יידן, אבער קאנען זיך אזא לוקסוס נישט דערלויבן.
אונדזער וועלט איז ענג און פינצטער, דאס לעבן פול פיין און נויט, ―
ווי אזוי־זשע האבן מיר דאס רעכט צוריידן די פרעמדע, די פרייע און
גליקלעכע מענטשן, זיי זאלן אריבערגיין צו אונדז?... נאך פון אמאל אן,
פון גאר די אלטע צייטן, האט אונדזער תורה אונדז אנגעזאגט, אז מיר
זאלן זיין געהיט פון אנצונעמען גרים. יעדער גר, יעדער פרעמדער הייסט
עס, וואס קומט צו גיין צו אונדז פון אן אנדער וועלט און וויל זיך אנשליסן אן אונדזער פאלק, ― דארפן מיר אים פריער ווארענען, עפענען די
אויגן, ער זאל זיך גוט ארומקוקן, וווהין ער גייט, ער זאל זיך גוט באטראכטן, וואס ער טוט, ער זאל וויסן און געדענקען, א ז  ס ׳ א י ז
ש וו ע ר  צ ו ז יי ן א י י ד !...
    
א י וו א נ א וו: אנטשולדיקט. די דאזיקע ווערטער: „ס׳איז
שווער צו זיין א ייד״ האב איך געהערט שוין וויפל מאל, און עס קאן זיין
― איך גיב־צו, ― אז ס׳איז נישט גרינג צו זיין א ייד. האב איך אבער
אייך געזאגט שוין דעם מאטיוו, פ א ר וו א ס איך גיי דאס טאן.
עס איז קיין אנדער אויסוועג נישטא.
    
ר ב  ל ו י  ה יי ל פ ע ר י ן: צו א שוואכער מאטיוו אף צו מאכן
אזא ערנסטן שריט!
    
א י וו א נ א וו: אנטשולדיקט, ראבבי. ליבע איז, נאך אייער מיינונג, א שוואכער מאטיוו?
ר ב  ל ו י  ה יי ל פ ע ר י ן: ליבע איז א הייליק געפיל, נאר א
שוואכער מאטיוו אף צו מאכן אזא שריט. ברעכן א גלויבן קאן מען נאר
בא אן אינעווייניקסטן קריזיס, ווען איך הער אויף צו גלייבן אין דעם און
הייב־אן צו גלייבן אין אן אנדערן, ― אבער נישט צוליב דערגרייכן א
געוויסן ציל, עס מעג זיין אפילו ווי שיין. מיר, צום ביישפיל, באדויערן
אונדזערע משומדים אלץ איינס, צי זיי האבן זיך געטויפט צוליב פראווא־זשיטעלסטווא, צוליב א דיפלאם, צוליב פרנסה, אדער צוליב א מיידל...
פארשטייט זיך, אז אייער מאטיוו איז פיינער, די פסיכאלאגיע איז אן איידעלערע; אבער דער קאמפראמיס בלייבט א קאמפראמיס. עס איז געמאכט
געווארן א שטיקל געשעפט מיט גאט, א מין „ביזנעס״, ווי די אמעריקאנער רופן עס אן...
    
א י וו א נ א וו: עס האנדלט זיך דא, אייגנטלעך, נישט וועגן
גלויבן... דא רעדט זיך נישט וועגן גאט...
    
ר ב  ל ו י  ה יי ל פ ע ר י ן: איך ווייס. איך רייד אויך נישט
פון גלויבן. אין גלויבן איז מען בכלל היינטיקע צייטן שוואכלעך. סיי
בא אונדז, סיי בא אייך... איך רייד פונעם פאלק, פון דער אומה רייד איך.
איר וועט דאך נישט וועלן איינריידן זיך אליין, אז איר, אלס געבוירענער
קריסט און אויפגעצויגענער צווישן קריסטן, בא היינטיקע ביטערע צייטן
פון ראסנהאס, ווען מענטשן זיינען וועלף, ― אז איר האט ליב א יידן, אז
בא אייך איז א ייד און נישט א ייד אלץ איינס...
    
א י וו א נ א וו: (ענטוזיאסטיש). בא מיר איז אלץ איינס! איך
ווייס, אז איך האב ליב אט דאס מיידל מיט מיין גאנצן וועזן –– און
איך וויל נישט וויסן פון קיין זאך!...
    
ר ב  ל ו י  ה יי ל פ ע ר י ן: (מיט א שמייכל). נו־יא, איך גלייב
אייך זייער גערן און איך פיל אייך מיט מיט מיין גאנצן הארצן... איך דארף
אייך אבער זאגן, יונגערמאן, פאראן בא אונדז א שפריכווארט, אפילו
אביסל א באנאלס, נאר אן אמתדיק ווארט: „ווי קאנסטו ליב האבן דאס
ווייב, אז דו האסט נישט ליב איר משפחה?״... אונדזער משפחה איז, ליידער, נאך קיינמאל אזוי נישט פארהאסט געווען פון אלעמען, ווי אין דער
לעצטער צייט. נאט זעט, בא וואס עס האלט, אף וואס מיר זיינען אריבער!
(נעמט א רוסיש בלאט פון טיש און ווייזט אים). זעט, וואס מע שרייבט
וועגן אונדז! (ווייזט אים אין בלאט).
    
א י וו א נ א וו: (טוט א קוק, לייענט הויך). „בלוט פאר בלוט!״...
(לייגט־אוועק דאס בלאט מיט פאראכטונג). דאס האב איך געלייענט נאך
נעכטן... נו, ווער ווייסט דאס נישט, אז די גאנצע דיעלא פונעם ריטואל־מארד איז א פאנטאזיע, א שווינדל, א גראב שטיקל ארבעט?
    
ר ב  ל ו י  ה יי ל פ ע ר י ן: (מיט צופרידנקייט). דאס זאגט
איר? עס איז זייער אנגענעם צו הערן פון א קריסט אזעלכע ווערטער.
וואס זאגן אבער אנדערע קריסטן? אט זיינען מיר געווען נאר־וואס באם
גובערנאטאר א דעפוטאציע, איך און נאך עטלעכע פארשטייער פון דער
היגער יידישער געמיינדע. נו, האט מען געשמועסט אלץ וועגן דעם רי־טואל־מארד, אדער וועגן דעם „שווינדל״, ווי איר רופט עס אן... בא אייך
איז דאס א שווינדל, און בא זיי איז דאס א גאנצער עסק, א פראצעס. איר
האט באדארפט הערן, מיט וואס פאר אן ערנסט דער גובערנאטאר, א
געבילדעטער אינטעליגענטער מאן, האט אונדז געשטעלט נאיווע פראגן
איינע נאך דער אנדערער און נאכגעפרעגט זיך אלץ אף איינעם א שניאורסאן, צי קענען מיר אים נישט? א שניאורסאן פעלט זיי צום פראצעס.
    
א י וו א נ א וו: (פאראינטערעסירט). טאקע ערנסט? צו וואס באדארפן זיי א שניאורסאן?
    
ר ב  ל ו י  ה יי ל פ ע ר י ן: בכדי ס׳זאל זיין מער „ריטואל״.
די שניאורסאנס, פארשטייט איר מיך, קומען ארויס פון...
    
א י וו א נ א וו: פון די ליבאוויטשער „צאדדיקעס״... זוכט מען,
הייסט עס, דעם „צאדדיק״ שניאורסאן?
    
ר ב  ל ו י  ה יי ל פ ע ר י ן: (מיט א שמייכל). פון אייערע ווערטער קאן מען ארויסזען, אז איר פארקערט מיט יידן און האט זיך אנגעזאפט מיט ווערטער... אלזא, זוכט מען א שניאורסאן אף צו באשולדיקן
אים אין ריטואל־מארד. א שאד! איר זייט א קריסט, וועט איר דאס גארנישט קאנען פארשטיין, ווי ווייט לעכערלעך און שמערצלעך דאס איז צו
הערן, אז מענטשן זוכן צו באשולדיקן אין אזא מיאוסן פארברעכן די
אייניקלעך פון יענעם גרויסן לאדיער רב, רב שניאור־זלמן, וואס זיי, די
זוכער, זיינען, כלעבן, נישט ווערט צו דערמאנען דעם נאמען זיינעם...
    
א י וו א נ א וו: דאס זייט איר גערעכט. יעדער ערלעכער קריסט
וועט אייך נאכגעבן, אז איר האט רעכט. נאר, גאספאדין ראווין, איך
בעט אייך הונדערט מאל פארצייונג, וואס איך דערלויב מיר צו באמערקן
אייך איין זאך: וויבאלד אז איר זייט אזוי שטאלץ אף אייערע גרויסע
מענטשן, –– ווי אזוי גייט איר דאס מיט דעפוטאציעס און דערנידעריקט
זיך פאר יענע, וועלכע באשמוצן אזוי מיאוס אייערע גרויסע?
    
ר ב  ל ו י  ה יי ל פ ע ר י ן: (האלב פארמאכט די אויגן, רעדט
מיט א איראניש שמייכל). און ווי אזוי וואלט איר געטאן?
    
א י וו א נ א וו: איך זאל זיין אף אייער ארט, וואלט איך נישט
געגאנגען צום גובערנאטאר, ער זאל מיר העלפן פון א יידישן פאגראם...
    
רב  ל ו י  ה יי ל פ ע ר י ן: (צעלאכט זיך). ערשטנס, נישט פון
א י י ד י ש ן  פאגראם, נאר פון א  ק ר י ס ט ל ע כ ן. יידן האבן
דערווייל נאך קיינמאל קיין פאגראם נישט געמאכט...
    
א י וו א נ א וו: פארדאן. איך האב מיך נישט גוט אויסגעדריקט.
איך זאג, אז ווען איך זאל זיין א ייד, וואלט איך מיך געשעמט קניען פאר
די, וואס מאכן אף מיר פאגראמען...
    
ר ב  ל ו י  ה יי ל פ ע ר י ן: (א ביסל מיט פארדראס). און ווען
איך זאל זיין א קריסט, וואלט איך מיך נאך מער געשעמט, אז יידן זאלן
קומען צו מיר מיך בעטן, איך זאל זיי נישט באפאלן אין דעם פייערלעכסטן
און אין דעם פריילעכסטן פון זייערע ימים־טובים, נישט מאכן א תל
פון זייער האב און גאב און נישט בארירן זייערע פרויען און קינדער...
(אין אויפרעגונג אויפגעשטאנען און געמאכט א פאר טריט הין און צוריק).
    
א י וו א נ א וו: (נאך אן אומאנגענעמער פויזע). אנטשולדיקט,
געערטער ראבבי, נישט דאס האב איך געמיינט... איך האב געוואלט זאגן,
אז ווען איך זאל זיין א ייד, וואלט איך געזוכט הילף בא זיך אליין... איר
זייט א פאלק פון זיבן מיליאן, ווי איר זאגט, און א פאלק מיט אזא פארגאנגענהייט, מיט אזא קולטור, ― ווי דערלאזט איר, מע זאל אייך אזוי
טרעטן מיט די פיס? (מיט היץ). א! איך וואלט זיי באוויזן, אז א מענטש
קאן אליין באשטיין פאר זיך! איך האב קיין מורא נישט פאר פאגראמען!
    
ר ב  ל ו י  ה יי ל פ ע ר י ן: געוויס! ווייל איר זייט א קריסט.
און אז איר זאלט זיין א ייד, אן רעכט צו וווינען, אן רעכט צו לערנען,
אן רעכט צו רירן זיך פון דאנען אהין, אן רעכט צו שיצן זיך אפילו,
אז יענער פאלט אף אייך אן אין מיטן העלן טאג אומבאשטראפט, און איר
זאלט, אזוי ווי מיר, למשל, פרווון אפליגן דריי טעג מיט דריי נעכט פארשטעקט ערגעץ אף א בוידעם, אדער אין א פינצטערן קעלער, אן ברויט
און אן וואסער, און איר זאלט הערן דאס פארשטיקטע געוויין פון אומשולדיקע קינדערלעך, ― אוי, בין איך זיכער, אז איר וואלט דעמאלט
געזונגען אן אנדער לידל!... (פויזע). ניין, יונגערמאן! וועדליק איך פארשטיי אייך, איז נישט  א י ר  דארפט נעמען אף זיך אזא שווערע ארבעט
צו זיין א ייד. מיר, אז מיר טראגן אונדזער שווערן גלות אזוי פיל הונדערטער יארן, ― ווייסן מיר צוליב וואס: צוליב אונדזער אלטער תורה.
צוליב דער תורה קאנען מיר זיך לאזן אי טרעטן מיט די פיס, אי לאזן זיך
ברענען אף פייערן. אבער איר? צוליב א מיידל?... ניין, נישט כדאי! נישט
כדאי! טוט דאס נישט!... (מאכט א באוועגונג אף אויפשטיין).
    
א י וו א נ א וו: (שטייט־אויף). איר מאכט מיר שווער דאס הארץ,
געערטער ראבבי, איר האלט מיך אפ, איר שרעקט מיך.
    
ר ב  ל ו י  ה יי ל פ ע ר י ן: איך שרעק אייך נישט. איך זאג
אייך נאר דאס, וואס איך מיין. א ייד  וו ע ר ן  קאן מען נישט. אום א
ייד צו ווערן, באדארף מען פריער דורכמאכן דעם גאנצן יידישן גלות.
מיט דער מאמעס מילך באדארף מען איינזייגן אין זיך דאס קאנען ביישטיין דעם נסיון פון צו זיין א ייד... פאלגט מיך, איר לייגט אייך פריער
גוט איבער, וואס פאר אן ערנסטן שריט איר גייט מאכן, און פרעגט זיך
אליין, וואס וועט זיין מיט אייך נאכדעם, שפעטער, אויב אייער ליבשאפט
צום מיידל וועט אפגעקילט ווערן? צי וועט איר קיין חרטה נישט האבן?
 און צי וועט איר קאנען אויסהאלטן אלע רדיפות און יאגענישן און אלע
 גזירות רעות, וואס האגלען אף אונדזערע קעפ?...
    
א י וו א נ א וו: (מיט א זיפץ). אפשר זייט איר גערעכט. איך דאנק
 אייך זייער פאר אייער אפנהארציקייט. נאר איך מוז אייך זאגן, נישט ווי
 פאר א פרעמדן, נאר ווי פאר א פריינט, אז בא מיר איז דאס א באשטימטע
זאך... (ענערגיש). אזוי מוז דאס זיין און אנדערש קאן עס נישט זיין,
 ווייל קיין אנדער אויסוועג איז נישטא. איך האב ליב דאס מיידל ― און
 זי מוז זיין מיינע! (גיט דעם רב די האנט).
    
ר ב  ל ו י  ה יי ל פ ע ר י ן: (דריקט אים די האנט). נו, זאל
 אייך גאט העלפן, ווי איר ווינטשט אייך אליין. איר האט מיך געפרעגט,
 האב איך אייך געזאגט דאס, וואס מיין געוויסן און מיין פארשטאנד האבן
 מיר דיקטירט. און ווייטער –– ווי איר פארשטייט. גייט געזונט און זייט
 מצליח. (איוואנאוו פארנייגט זיך טיף, גייט־אפ. רב לוי היילפערין מאכט־צו
 די אפענע ספרים, וואס אפן טיש, און טראגט זיי איבער איינציקווייז אין
 ספרים־שראנק. ― נאך א קורצער פויזע עפנט זיך א האלבע טיר און עס
 באווייזט זיך ווידער א מאל דער שמש).
    
ד ע ר ש מ ש: א ייד פרעגט זיך נאך, צי קאן ער זיך זען.
 שפירא הייסט ער.
    
ר ב  ל ו י  ה יי ל פ ע ר י ן: זאל ער אריינקומען. (עס קומט־
 אריין דוויד שפירא. דער רב גייט אים אקעגן).
    
ד וו י ד  ש פ י ר א: גוט מארגן, רבי! (פארנייגט זיך מיט גרויס
 דרך־ארץ).
    
ר ב  ל ו י  ה יי ל פ ע ר י ן: (גיט אים די האנט, פריינטלעך).
וואס וועט איר זאגן גוטס? זיצט. (זעצט זיך אוועק).
    
ד וו י ד  ש פ י ר א: (קוויינקלט זיך, בלייבט שטיין). גוטס
פרעגט איר, רבי? ווו האט איר היינטיקע צייטן גוטס? (זיפצט, זעצט זיך
אוועק). איך ווייס נישט, אויב איר קענט מיך... נאר אז איך וועל אייך
זאגן, ווער איך בין, וועט איר שוין אוודאי וויסן. מיין נאמען איז דוויד
שפירא. פון די אמתע שפיראס... (קוקט, וואס פאר א ווירקונג עס מאכט
אפן רב, ווארט א וויילע און רעדט ווייטער). פון די סלאוויטער שפיראס
בין איך. (דער רב זיצט אומגערירט. דוויד שפירא רעדט ווייטער). איך בין
געגאנגען פארביי, בין איך אריינגעקומען הערן, וואס הערט זיך מכח דער
דעפוטאציע, וואס איז געגאנגען היינט צום גובערנאטאר, און צי ס׳איז
אמת, וואס מע זאגט בא אונדז אף דער בערזע, ― איך בין אליין א בער־זיאנער, זאגט מען אף דער בערזע, אז דער גובערנאטאר זאל האבן בארויקט די דעפוטאציע און זאל האבן געזאגט, זאגט מען, אז מע קאן זיין
זיכער, אז קיין פאגראם וועט היינטיקן פסח נישט זיין.
    
ר ב  ל ו י  ה יי ל פ ע ר י ן: (מיט א גרינגן שמייכל). בא אייך
אף דער בערזע ווייסט מען תמיד פריער, וואס סע טוט זיך. נאך נישטא
קיין שעה זינט מיר זיינען אויפגענומען געווארן באם גובערנאטאר ―
און די בערזע ווייס שוין.
    
ד וו י ד  ש פ י ר א: (פילט זיך עטוואס פרייער). איר שפילט
זיך מיט דער בערזע? בא אונדז אף דער בערזע האט מען נאך געוווסט
נעכטן, וואס דער גובערנאטאר וועט אייך היינט זאגן... אבער ס׳איז אמת,
אז ער האט אייך בארויקט?
ר ב  ל ו י  ה יי ל פ ע ר י ן: יא, ס׳איז אמת, ער האט אונדז
בארויקט. איך האב שוין אפילו באפוילן, מע זאל וועגן דעם אויסרופן
היינט אין אלע שולן. צו גאט א האפענונג, אז מיר וועלן האבן א רויקן
יום־טוב.
    
ד וו י ד  ש פ י ר א: דאנקען גאט. געלויבט השם יתברך! (פויזע.
קענטיק, אז ער האט עפעס צו זאגן. קוקט זיך אף די הענט. אנטשליסט זיך,
טוט פריער א הוסט־אפ אף א זייט). האט קיין פאראיבל נישט, רבי, איך
האב אגב צו אייך טאקע א שטיקל עסק אויך... דאס הייסט, נישט קיין
עסק, נאר א מין... א מין שאלה אזעלכע... דאס הייסט, איך בין נישט
געקומען פרעגן א שאלה, ווי א יידענע פרעגט, נאר גלאט אזוי עפעס א זאך
האב איך אייך געוואלט פרעגן, א מין עצה הייסט עס... די מעשה איז
אזוי. איך בין א היגער בעל־הבית, שפירא הייס איך, דוויד שפירא, פון
די אמתע שפיראס, איר פארשטייט צי ניין, פון די סלאוויטער... (פויזע.
קוקט, טאמער וועט דאס פארט א נעם־טאן דעם רב).
    
ר ב  ל ו י  ה יי ל פ ע ר י ן: (פריינטלעך). וואס־זשע האט איר
געוואלט פרעגן, אייגנטלעך?
    
ד וו י ד  ש פ י ר א: נישט פרעגן, נאר גלאט אזוי, בדרך עצה
זיך דורכריידן מיט אייך וועגן א זייטיקן ענין, אויב ס׳איז דערלויבט...
בין איך, הייסט עס, א היגער בעל־הבית, און עס קומען אריין צו מיר
פארשיידענע מענטשן, צום מיינסטן יונגעלייט, סטודענטן... איך האב
א באקאנטן קריסט, א סטודענט. בעט ער מיך, ער וויל זיצן מיט אונדז
באם סדר... האב איך געוואלט הערן פון אייך, רבי, אייער שיקול־הדעת,
צי איז כדאי, למשל, אז א קריסט זאל זיצן בא יידן גלייך מיט אלעמען
באם סדר, איר פארשטייט צי ניין, אלס גאסט?...
    
ר ב  ל ו י  ה יי ל פ ע ר י ן: פאר וואס נישט? אדרבה! (מיט
א שמייכל). זאל ער זען, וואס מיר טוען מיט זייער קריסטלעך בלוט אף
פסח...
    
ד וו י ד  ש פ י ר א: (אויפגעלעבט). מיינע ווערטער! כא־כא!
פונקט דאס אייגענע טענה איך מיט מיין ווייב: לאזן זיי זען! לאזן זיי
וויסן! עס קאן צונוץ קומען אמאל. דער גוי איז בטבע, איר פארשטייט
צי ניין, א גאנץ וווילער גוי... א דעיסטוויטעלני סטאטסקי סאוועטניקס א
 זון... כאטש אפילו זייער פראסט בא זיך! אבער טאקע פראסט, וואס
פראסט הייסט! בא אונדז איז ער א גאנצער בן־בית און אינטערעסירט
זיך מיט אלצדינג, וואס איז שייך צו יידישקייט. בעט ער זיך בא מיר,
 אזוי ווי היינט איז בא אונדז פסח, וויל ער זיין מיט אונדז אינאיינעם
 באם סדר. ער וויל זען, זאגט ער, ווי אזוי עס קומט־פאר בא אונדז, זאגט
ער, די פאסקע? נו, ווי זאגט מען אים אפעט? ער קאן דאך מיינען טאקע
באמת מי יודע וואס... טענהט אבער מיין ווייב איינס... צו וואס טויג דיר
א גוי, א איוואנאוו, צום סדר?
ר ב  ל ו י  ה יי ל פ ע ר י ן: (מיט אינטערעס). ער הייסט איוואנאוו?
    
ד וו י ד  ש פ י ר א: איוואנאוו אליין איז ווינציק, הייסט ער נאך
איוואן איוואנאוויטש איוואנאוו.
    
ר ב  ל ו י  ה יי ל פ ע ר י ן: (געלאסן, נאך א קורצער פויזע).
האט איר נישט א טאכטער?
    
ד וו י ד  ש פ י ר א: נאך וואס פאר א טאכטער! א בת־יחידה,
און, דאנקען גאט, א געראטענע, א חכמה און א יפת־תואר ויפת־מראה,
ענדיקט היינטיקן נאך־פסח גימנאזיע. (פויזע. ווערט מיט א מאל אומרויק). וואס פרעגט איר עפעס, צי איך האב א טאכטער?
    
ר ב  ל ו י  ה יי ל פ ע ר י ן: (ענטפערט נישט, נאך א קורצער
פויזע). שוין לאנג, אז ער גייט־אריין צו אייך?
    
ד וו י ד  ש פ י ר א: ווער?
    
ר ב  ל ו י  ה יי ל פ ע ר י ן: אט דער קריסט איוואנאוו.
    
ד וו י ד  ש פ י ר א: פון תחילת ווינטער אן, אלע טאג כמעט. וואס
איז דען?... (פויזע). ער איז בא אונדז, ווי איך האב געזאגט שוין, א גאנצער בן־בית. ווארום גלאט אן אבי א וואסער א גוי וואלט איך נישט
אריינגעלאזט. נאר א דעיסטוויטעלני סטאטסקי סאוועטניקס א זון, איר
פארשטייט צי ניין, און אן אוהב־ישראל ― ווי אזוי מיינט איר? ― פאר
א יידן איז ער אייך די כפרה, סכנת־נפשות! און איז באקאנט מיט אלע
אונדזערע ימים־טובים, דינים און מנהגים. מיין ווייב זאגט בדרך ליצנות,
אז אט דער גוי וועט שוין באלד קאנען פסקענען שאלות...
    
ר ב  ל ו י  ה יי ל פ ע ר י ן: (שלאגט אים איבער). און ער קען
זיך מיט אייער טאכטער?
    
ד וו י ד  ש פ י ר א: ווער?
    
ר ב  ל ו י  ה יי ל פ ע ר י ן: אט דער קריסט איוואנאוו.
    
ד וו י ד  ש פ י ר א: איך זאג דאך אייך ― א בן־בית... (ווערט
ווידער אומרויק). אקעגן וואס פרעגט איר עס דען?
    
ר ב  ל ו י  ה יי ל פ ע ר י ן: (שטייט־אויף, גייט א פאר טריט
הין און צוריק פארטראכט, די הענט פארלייגט אהינטער, שטעלט זיך אפ,
גייט צו צו שפיראן, וועלכער איז אויך גלייך אויפגעשטאנען און ווארט
אף אן ענטפער, רעדט צו אים געלאסן). גיט אכטונג אף אייער טאכטער...
    
ד וו י ד  ש פ י ר א: (איבערראשט. כאפט־ארויס א פאטשיילע,
 ווישט זיך דעם שווייס, פלאנטעט מיט דער צונג). איך... איך פארשטיי
נישט, רבי, וואס... וואס איר זאגט... וואס הייסט, איך זאל אכטונג געבן?
 וואס געהער זיך אן אהער מיין טאכטער? וואס... וואס פאר א מחותן איז
ער מיט מיין טאכטער?...
    
ר ב  ל ו י  ה יי ל פ ע ר י ן: (ווייך). בארויקט אייך, זיצט.
(שפירא זעצט זיך אוועק, שטייט אבער באלד אויף, ווייל דער רב שטייט.
 זעצט זיך דער רב אוועק, און נאך אים שפירא). איך וואלט אייך אפילו
נישט באדארפט זאגן דאס, וואס מיר איז איבערגעגעבן געווארן בסוד...
 נאר אזוי ווי עס גייט דא, ווי איך זע, אין נפש, בין איך מיר מתיר
 אויסצוזאגן א פרעמדן סוד, און מסתמא וועט איר וויסן, ווי אזוי צו
 באגיין זיך, ס׳זאל נישט ארויסקומען, אז דער סוד איז ארויס פון דא־
 נען... אט דער קריסט איוואנאוו איז נארוואס געווען בא מיר.
    
ד וו י ד  ש פ י ר א: (העכסט איבערראשט). איוואן איוואנאוויטש?
 בא אייך? ווען איז ער געווען?
    
ר ב  ל ו י  ה יי ל פ ע ר י ן: נאר־וואס, מיט עטלעכע מינוט
פאר אייך.
    
ד וו י ד  ש פ י ר א: מיט עטלעכע מינוט פאר מיר? וואס האט
ער דא געטאן?
    
ר ב  ל ו י  ה יי ל פ ע ר י ן: געקומען זיך אן עצה האלטן, וואס
טוט מען? אזוי ווי אים איז געפעלן אייער טאכטער... ער איז פארליבט
אין איר און וויל זיך צוליב איר מגייר זיין...
    
ד וו י ד  ש פ י ר א: (שפרינגט־אויף, זעצט זיך אוועק צוריק,
כאפט־ארויס די פאטשיילע, ווישט זיך דעם שווייס. קאן נישט ארויסריידן
קיין ווארט).
    
ר ב  ל ו י  ה יי ל פ ע ר י ן: (בארויקט אים). איר באדארפט
זיך אזוי נישט אויפרעגן. איר באדארפט דאנקען גאט, וואס חלילה נישט
פארקערט... היינטיקע צייטן... היינטיקע קינדער... אדרבה... איר דארפט
עס נאר וויסן, בכדי איר זאלט זען וואס צו טאן...
    
ד וו י ד  ש פ י ר א: (קוים וואס ער קאן שוין ריידן). נו, געוויס, געוויס אזוי... איך דאנק אייך, רבי, איך דאנק אייך זייער און זייער!
(דריקט אים די האנט). איר האט מיר געעפנט די אויגן... דעם מוח געעפנט... א קלייניקייט?... אזא מעשה!.. אצינד איז שוין רעכט... אצינד
איז שוין פארענטפערט א סך קשיות... (שטייט־אויף, טוט זיך א פאטש
אין שטערן). אי־אי־אי, דוויד שפירא! דו מיינסט, ביסט א חכם? ביסט א
נאר! (אלע מאל העכער). ביסט א שוטה! א פרא־אדם ביסטו!... (זעצט זיך
אוועק צוריק). האט קיין פאראיבל נישט, רבי, איך בין אזוי איבערראשט,
עס האט מיר אזוי דערהרגעט מיין קאפ, אז איך ווייס גארנישט, וואס
איך רייד!... איר זאלט וויסן, וואס דא קומט־פאר! וואס פאר אן אומגליק!
ס׳איז הימל עפן זיך! צרות מיט צרות! (רייבט זיך דעם שטערן). ווי זאגט
איר: צער גדול בנים... (פויזע). איין טאכטער סך־הכל, און א געראטענע,
און שוין דא א חתן אויך, כמעט א חתן, מיט א רייכער באבע, מיט בראסלעטן, וואס איך בין נישט צופרידן, און מיין ווייב וויל דווקא יא דעם
שידוך, פארקערט, ס׳איז גאר א קריסט, א איוואנאוו, דעם חתנס א חבר
טאקע ― גאנצע פעק צו דערציילן, אט אזעלכע פעק! (באווייזט מיט ביידע
הענט). אן עבירה, ס׳איז ערב יום־טוב, איך נעם בא אייך צו צייט...
(שטייט־אויף, דער רב נאך אים). און אליין האב איך אויך א סך צו
טאן, באזארגן וויין אף ארבע כוסות, איר פארשטייט צי ניין, און נאך
כדומה אזעלכע ארבעט א סך... האט מיר א גוטן יום־טוב. איך דאנק
אייך זייער, רבי, פאר דעם, וואס איר האט מיר דא די אויגן געעפנט ―
איצט ווייס איך כאטש, ווו איך בין אין דער וועלט!... (געזעגנט זיך). א
גוטן יום־טוב!
    
ר ב  ל ו י  ה יי ל פ ע ר י ן: (באגלייט אים). א גוטן יום־טוב.
געדענקט נאר, וואס איר האט צו טאן. נישט געאיילט זיך, יעדע זאך
פריער גוט באטראכטן, איבערוועגן...
    
ד וו י ד  ש פ י ר א: געוויס, געוויס. א גוטן יום־טוב! (לאזט
זיך גיין און קערט זיך באלד אום צוריק. דאס פנים איז מיט א מאל בא
אים פארענדערט, ווי עלטער געווארן. דער שטערן געקנייטשט. כאפט זיך
באם קאפ). יא! וואס־זשע הייסט עס? האט קיין פאראיבל נישט, רבי, איך
נעם צו בא אייך נאך א מינוט צייט... איר זאגט, איך זאל וויסן, וואס
איך האב צו טאן... וואס, אייגנטלעך, איז דא צו טאן? און וואס, אשטייגער, האט איר אים אן עצה געגעבן, ער זאל טאן? איך מיין דעם קריסט,
איוואנאוון?...
    
ר ב  ל ו י  ה יי ל פ ע ר י ן: איך האב אים געזאגט דאס אייגענע, וואס איך זאג אייך: אז מע דארף זיך גוט באטראכטן...
    
ד וו י ד  ש פ י ר א: (מיט א מאל אויפגעקאכט). וואס הייסט
„באטראכטן״? וואס איז דא פאראן צו טראכטן? און אז ער וועט טראכטן
פון היינט ביז איבער א יאר, וועט אים שפירא אוועקגעבן זיין טאכטער?!
אט גיי איך אהיים און קער־איבער די שטוב מיטן קאפ אראפ, מיט די פיס
ארויף! וואס הייסט? ווי קאן איך דערלאזן אזא זאך, אז מיין קינד, דוויד
שפיראס א טאכטער... איר זאגט, ער איז א דעיסטוויטעלני סטאטסקי סא־וועטניקס א זון און ער וויל זיך צוליב איר מגייר זיין? און אז ער זאל
זיך זיבעצן מאל מגייר זיין? ניין, איך וועל דאס נישט דערלאזן! (וואס
ווייטער, אלץ מיט מער היץ). כל זמן איך לעב, וועט דאס נישט זיין!
איך וועל אים זאגן! איך וועל אים דערציילן, ווער די שפיראס זיינען!
איך בין א שפירא, איר פארשטייט צי ניין, א שפירא!...
    
ר ב  ל ו י  ה יי ל פ ע ר י ן: פונדעסטוועגן זאג איך אייך נאך א
מאל: נישט געאיילט. מע באדארף זיך פריער גוט באטראכטן... ס׳איז א
שווערע הלכה... היינטיקע קינדער... א ראמאן... ווער ווייסט, ווו עס האלט
בא זיי?... מע באדארף זיך גוט באטראכטן...
    
ד וו י ד  ש פ י ר א: (מיט היץ). וואס איז דא צו טראכטן! ס׳איז
קלאר, ווי דער טאג! אזוי ווי דער הימל קאן נישט קומען צו דער ערד!
מיין טאכטער קאן נישט חתונה האבן פאר א גוי, יענער מעג זיין מי יודע
ווער און מעג זיך זיבן און זיבעציק מאל מגייר זיין! זי קומט ארויס, איר
פארשטייט צי ניין, פון די אמתע שפיראס, פון די סלאוויטער... (מיט פארווורף, קוקט אפן רב שארף). איך האב אייך געזאגט שוין עטלעכע מאל,
פון וואסערע שפיראס איך בין, און איר –– גארנישט... איך זע, אז איר
הערט זיך נישט צו צו מיינע ווערטער!... די סלאוויטער האבן זיך געלאזט
טרייבן סקוואז סטראי, קנוטעווען האבן זיי זיך געלאזט! (נאך מיט מער
היץ). יארן־לאנג אויסגעזעסן אין די טורמעס ― און נישט פארלוירן זייער
שטאלץ פאר עשון! זאל איצטער אט דעם עשוס אן אייניקל האבן אן
השגה, אז שפיראס טאכטער זאל פאר אים חתונה האבן, און איך, דוויד
שפירא, זאל זיי פירן צו דער חופה?! (שלאגט זיך אין הארצן). סיידן איך
וועל פריער שטארבן! (כמעט מיט טרערן). און אפילו אז איך וועל שטארבן, וועלן נאך מיין טויט אויפשטיין פון די קברים די סלאוויטער, די גע־קנוטעוועטע, און וועלן נישט דערלאזן, אז אט א יענע גראבע האנט עשוס,
וואס האט אמאל אויפגעהויבן אף זיי די רוט, וואס האט פון זיי שטיקער
פלייש געריסן, זאל זיך צורירן צו זייערס אן אייניקל!...
    
רב  ל ו י  ה יי ל פ ע ר י ן: (גערירט, טראכט א וויילע). הערט־זשע
אויס, מיין ליבער שפירא. זיצט, זיצט נאך א וויילע. (זעצט אים אוועק און
זעצט זיך אליין אויך). אין אייערע ווערטער הערט זיך טאקע א קול פון
די אמתע סלאוויטער ― ווער ווייס דאס נישט די סלאוויטער? נאר לאמיר
קארשט באטראכטן אצינד די זאך פאוואלינקע ארום און ארום. מע טאר
נישט איילן זיך אזוי, ווי איך האב אייך געזאגט שוין, ― ס׳איז א שווערע
 הלכה!... מע דארף קודם זען, ווי אזוי זאל זיין דערוויילע מיט דעם קריסט,
מיט דעם איוואנאוון, וואס איר האט אים איינגעלאדן צוס סדר?...
    
ד וו י ד  ש פ י ר א: (נאך אויפגעטראגן). ווער האט אים איינגעלאדן? נישט איך האב אים איינגעלאדן ― ער האט זיך אליין איינגעלאדן, איינגעבעטן זיך! איצט זע איך שוין! איצט פארשטיי איך שוין!...
    
ר ב  ל ו י  ה יי ל פ ע ר י ן: איר האט דאך אים אבער צוגעזאגט
― איז פארפאלן. מוז ער שוין צום סדר בא אייך זיין. טארט איר אים
נישט אפזאגן. אזוי איז מיין מיינונג, לכל־הפחות ― מיין ראט.
    
ד וו י ד  ש פ י ר א: (קאכט זיך). סטייטש, רבי, וואס רעדט
איר? האט קיין פאראיבל נישט. נאר ווי קאן איך, שפירא, נאך דעם, ווי
דער גוי האט אזא השגה?... ס׳איז דאך הימלשרייענד! ס׳איז דאך...
    
ר ב  ל ו י  ה יי ל פ ע ר י ן: (שלאגט אים איבער). יא, איר
זייט פאלקאם גערעכט. נאר מע טאר נישט זיך גראב באגיין מיט א מענטשן,
ער מעג זיין ווער ער איז: א ייד, נישט א ייד ― א מענטש! און אן איידעלער מענטש, קענטיק... מענטשלעכקייט, גאסטפריינטלעכקייט איז אן
אלעמען א גרויסע זאך. ובפרט מיר, יידן, דארפן זיין מער געהיט, ווי אלע
אנדערע מענטשן. אט טאקע ווייל מיר זיינען בא זיי אין גלות און ווייל זיי
זאגן אף אונדז מי יודע וואס, באדארפן מיר זיי ווייזן, אז מיר זיינען נישט
ערגער, און אמאל אפשר נאך בעסער פון זיי. איר זייט דאך א שפירא,
באדארפט איר דאס פארשטיין... (שטייט־אויף).
    
ד וו י ד  ש פ י ר א: (אויך אויפגעשטאנען, א ביסל ווייכער).
געוויס פארשטיי איך, וואס איר מיינט. ווער רעדט פון ארויסטרייבן?
ארויסטרייבן וועל איך אים נישט. אזוי גראב בין איך אויך נישט. און אז
איך האב אים צוגעזאגט, איז צוגעזאגט. שפירא, אז ער זאגט א ווארט,
  
איז פארפאלן. נאר די פלענער זיינע וואס ער האט געבויט (ווידער אויפ־געקאכט), דאס, וואס דער גוי האט דארט געגראבן הינטער מיינע פלייצעס,
וועל איך צעשלאגן! דאס, וואס ער מיינט, וועט נישט זיין! (מיט פייער).
קיינמאל נישט און פאר קיין פאל נישט אין דער וועלט! דאס קאנט איר
אייך שוין פארלאזן אף מיר! דאס זאגט אייך דוויד שפירא, פון די אמתע
שפיראס, איר פארשטייט צי ניין, פון די סלאוויטער!... א גוטן יום־טוב
און א גוטן תמיד. (געזעגנט זיך מיטן רב. דער רב באגלייט אים צו דער
טיר).
  
ד ע ר פ א ר ה א נ ג פ א ל ט.
    
ענדע פונעם דריטן אקט.
(בא שפיראן איז שוין אלץ פסחדיק גרייט צום סדר. אויבנאן דאס הסב־בעט
― צוויי קישנס, מיט א ווייס ליילעך איבערגעדעקט. אפן הסב־בעט ליגן צוגעגרייט א ווייסער קיטל, א ווייסער זיידענער גארטל מיט א ווייסער זיידענער
יארמלקע, אן אלטע, שוין געלבלעך פון דער צייט, מיט זילבער באברעמט און
מיט א זיידענעם קאטעס אראפגעהאנגען. אפן טיש ליגן מצות, שטייען כוסות.
פון צוויי גרויסע גראפינקעס פינקלט ארויס דער וויין. באם אויבנאן שטייט די
קערה. אף דער קערה ליגן איז א געהעריקן סדר: א פליגעלע, א גערגעלע, אייער,
אפגעשיילטע קארטאפלעס, אנגעריבענער כריין (מרור), צעשטויסענע ניס מיט
עפל (חרוסת) און א קליין גלעזל מיט זאלצוואסער. עטלעכע הגדות, גרויסע און
 קליינע. ― אף דער סצענע באווייזט זיך פון דער זייטיקער טיר דוויד שפירא,
 א האלב־אנגעטאענער אין נייע מלבושים, מיט אן אויסגעפרעסט אייבערשט
 העמד, מיט שלייקעס, אן א קאלנער. ער איז שטארק צעטראגן).
    
ד וו י ד: (הויך). שרה! בעטי! סיאמקע! ווו זייט איר אלע? אויסגעשטארבן? (פון דער קיכטיר ווייזט זיך שרה שפירא, נאך אין די וואכעדיקע מלבושים, מיט א ניי הילצערן לעפל אין האנט.)
ש ר ה ש פ י ר א: וואס איז דארטן? וואס האסטו זיך צעשריגן,
ווי אף א פאזשאר?
ד וו י ד  ש פ י ר א: ווער האט דען געשריגן? גארנישט אנגעהויבן צו שרייען! האסט מיר צוגעגרייט א העמד –– ווו איז א קאלנער?
ש ר ה ש פ י ר א: דארט ווו דאס העמד, דארט איז דער קאלנער.
זוך, וועסטו געפינען, האסטו געהערט אביסל!
ד וו י ד  ש פ י ר א: ווו האב איך צייט צו זוכן? א שעה אז איך
זוך... (גייט־אפ צוריק).
ש ר ה ש פ י ר א: א שעה אז ער זוכט! (גייט־אפ אין קיך. ―
אין א האלבער מינוט ארום קומט־ארויס ווידער דוויד שפירא, שוין מיט
א קאלנער, נאר אן א שניפס. ער שפיליעט דעם קאלנער. דער קאלנער וויל
זיך נישט פארשפיליען. דאס מאכט אים נאך מער נערוועז).
ד וו י ד  ש פ י ר א: שרה! שרה!...
ש ר ה ש פ י ר א: (קומט נאך א מאל ארויס פון קיך, שוין אן
א לעפל). וואס איז שוין ווידער?
ד וו י ד  ש פ י ר א: (שפיליענדיק דעם קאלנער). האסט מיר צוגעגרייט א העמד מיט א קאלנער ― ווו איז א שניפסל?
    
ש ר ה ש פ י ר א: וואס טוט זיך עס מיט דיר? דארט ליגט אלצדינג. דארט ליגט דאס שניפסל. אפילו דעם צילינדער האב איך דיר דארט
צוגעגרייט. וואס ביסטו אזוי צעטראגן, דוויד? ביסט מיר עפעס זייער
צעפלאכטן!
    
ד וו י ד  ש פ י ר א: (הערט נישט אויף צו טאן מיטן קאלנער).
מע קאן זיין צעפלאכטן, אז מע האט עפעס צו ריידן מיט א ווייב א נייטיקע זאך ― און מע קאן נישט!
    
ש ר ה ש פ י ר א: וואס הייסט מע קאן נישט? (גייט־צו צו
אים. אומרויק). א נייטיקע זאך? וואס האסטו נישט געזאגט ביז אהער?
    
ד וו י ד  ש פ י ר א: (נאך אלץ נישט פארטיק מיטן קאלנער).
ווי האב איך געקאנט ביז אהער, אז ס׳איז ערב יום־טוב? וויין אף ארבע
כוסות האט מען באדארפט ברענגען? און ארומוואשן זיך דארף מען
אויך? און אנטאן זיך אויך? (פויזע). ס׳איז א מיאוסער עסק, שרה, זייער
א מיאוסער עסק! (קוקט זיך ארום, רעדט שטיל). איך בין געווען באם רב,
בא רב לוי היילפערין...
    
ש ר ה ש פ י ר א: (שטארק אומרויק). וואס האסטו געטאן באם
רב פלוצים ערב פסח?
    
ד וו י ד  ש פ י ר א: ששש!... (קוקט זיך ארום). נאר נישט געפילדערט, וועל איך דיר דערציילן אלצדינג. (קוים פארשפיליעט דעם
קאלנער). די רגע קום איך ארויס... (גייט־אפ צו זיך. שרה בלייבט אליין).
    
ש ר ה ש פ י ר א: וואס טוט זיך עס מיט אים?... „געווען באם
רב״... „א מיאוסער עסק״... זאל איך אזוי וויסן בייז, אויב איך הייב אן
פארשטיין, וואס ער מיינט... (עס קומט ארויס דוויד שפירא, שוין אינגאנצן
אנגעטאן, מיטן צילינדער אין האנט, שרה גייט אים אקעגן, אומגעדולדיק).
גאט איז מיט דיר, דוויד, דערצייל שוין, וואס האט זיך געטראפן? וואס פאר
א מיאוסער עסק?
    
ד וו י ד  ש פ י ר א: (נעמט ארויס די פאטשיילע און גלעט דעם
צילינדער. קוקט זיך ארום). איצט איז נישטא קיינער? פריער נישט געקאנט ריידן מיט דיר. אז מע דרייט זיך ארום, טא דער, טא יענער.
(שטיל). ווו זיינען די קינדער?
    
ש ר ה ש פ י ר א: (אויך שטיל). די קינדער טוען זיך אן. זיי
וועלן באלד ארויסקומען. דערצייל שוין גיכער. צי נישט די עצמות!
    
ד וו י ד  ש פ י ר א: הארך נאר אויס, שרה, נאר איך בעט דיך,
ס׳זאל זיין שטיל... ס׳א שלעכטע מעשה מיט אונדזער בעטין... נישט מיט
בעטין, נאר מיט אונדזער קווארטיראנטס חבר. איך מיין, מיט אונדזער
איוואן איוואנאוויטשן...
    
ש ר ה ש פ י ר א: (ברעכט די הענט). וויי איז מיר! וואס איז
שוין?
ד וו י ד  ש פ י ר א: האב צייט –– אט דערצייל איך דאך דיר!...
איך בין געווען באם רב, בא רב לוי היילפערין...
    
ש ר ה ש פ י ר א: וואס האסטו געטאן בא רב לוי היילפערין?
    
ד וו י ד  ש פ י ר א: גלאט אזוי אריינגעגאנגען. און אגב ― א
פרעג טאן אים, צי ס׳איז נישקשה, אז א קריסט, איוואן איוואנאוויטשן
האב איך געמיינט, זאל זיצן מיט אונדז באם סדר?
    
ש ר ה ש פ י ר א: (הויך). האט ער געזאגט מסתמא, אז ניין?
מיינע רייד! וואס האב איך דיר געזאגט?
    
ד וו י ד  ש פ י ר א: ששש!... אקוראט פארקערט! נאר נישט דאס
― האב צייט, כאפ נישט איינס פאר דאס אנדערע! הקיצור, ווער איך
געווויר באם רב א שיינע זאך... (קוקט זיך ארום). אז אונדזער קריסט, איוואן איוואנאוויטש מיין איך, איז מיט פינף מינוט פריער פאר מיר אויך
געווען באם רב, בא רב לוי היילפערין, און אויך מכח אן עצה האלטן זיך.
    
ש ר ה ש פ י ר א: אן עצה האלטן זיך? אז וואס?
    
ד וו י ד  ש פ י ר א: (קוקט זיך ארום. גאנץ שטיל). אז ער וויל
זיך מגייר זיין... איוואן איוואנאוויטש, הייסט עס, וויל זיך מגייר זיין.
    
ש ר ה ש פ י ר א: (הויך). איוואן איוואנאוויטש? מגייר זיין?
וואס׳ט זיך מיר געחלומט!... משוגע געווארן?
    
ד וו י ד  ש פ י ר א: ששש! ווארט־אויס! וועסט הערן, צוליב
וואס! עס האט מיך אזוי אויפגעטראגן, אז איך האב געמיינט, איך וועל
עס נישט אויסהאלטן, אז איך וועל דארט די אפאפאלעקציע באקומען! ער
האט מיר דעם קאפ אראפגענומען, און איך האב מיר גאר קיין ארט נישט
געקאנט געפינען!
    
ש ר ה ש פ י ר א: (פארשטייט נאך נישט). צוליב וואס־זשע
וויל ער עס טאן דער משוגענער גוי?
    
ד וו י ד  ש פ י ר א: (קוקט זיך ארום, רעדט נאך שטילער).
צוליב דעם וויל ער זיך מגייר זיין, ווייל ער איז פארליבט, זאגט ער, אין...
אין... אין אונדזער בעטין, און וויל, זאגט ער, מיט... מיט... מיט... מיט
איר האבן חופה וקידושין... נו? הערט זיך אזעלכס?
    
ש ר ה ש פ י ר א: (א פליעסק מיט די הענט, שרייט־אויס אף א
קול). אוי, א דונער האט מיך דערשלאגן! אוי, איך וועל דאס נישט אויסהאלטן! (ברעכט די הענט, טראגט זיי צו צום הארצן). איך האב אבער
געוווסט, אז דא איז עפעס! דאס הארץ האט מיר אבער געזאגט, אז ס׳איז
נישט גלאט, אז דער גוי פלאנטעט זיך מיר דא נישט אומזיסט... אלע
בייזע, וויסטע, פינצטערע חלומות! נא דיר גאר א קריסט! א איוואן איוואנאוויטש! און ווער האט אים פארנאדעט, אז נישט דו?
    
ד וו י ד  ש פ י ר א: איך?
    
ש ר ה ש פ י ר א: ווער דען ― איך? בא מיר וואלט ער שוין
לאנג געעפנט מיטן קאפ די טיר! האסטו זיך אנגעקלעפט אין אים, אז ער
האט א יידיש פנים מיט א יידישער נאז!
ד וו י ד  ש פ י ר א: א יידישע נאז ― דאס איז געווען דיינע
ווערטער. איך האב נאר געזאגט, אז ער האט א יידישע נשמה... נאר נישט
דאס איז דער עיקר אצינד. איצט באדארף מען צוטראכטן עפעס אן עצה, ווי
אזוי ווערט מען זיינער פטור?
    
ש ר ה ש פ י ר א: וואס פאר עצות דארף מען זוכן? מע דארף
אים געבן דעם וועג ― און שוין!
    
ד וו י ד  ש פ י ר א: (מיט שרעק, רעדט שטיל). זאל גאט היטן!
וואס רעדסטו? מע באדארף זיך באטראכטן פריער...
    
ש ר ה ש פ י ר א: וואס איז דא צו טראכטן, האסטו געהערט
אביסל? (הויך). מע באדארף אים (צעצויגן) ארויסטרייבן! ארויסיאגן!
    
ד וו י ד  ש פ י ר א: (שטיל). ששש!... נאר נישט געיאגט און
נאר נישט געטריבן! זאל דיך גאט היטן, שרה, פון דאנען אהין אן מיר!
דו הערסט, וואס איך זאג? ס׳וועט זיך טאן חושך! וועסט פארקאכן א
קאשע! וועסט אונדז מאכן אומגליקלעך אלעמען! דו פארשטייסט גארנישט, וואס דא טוט זיך! דא איז א ראמאן ― ווייסטו כאטש, וואס דאס
הייסט? (קוקט זיך ארום, רעדט נאך שטילער). דאס איז בא זיי אן אפגערעדטע זאך פון פריער!
    
ש ר ה ש פ י ר א: (פארברעכט די הענט). וויי איז מיר! און
וואס איז מיט שניאורסאנען?
    
ד וו י ד  ש פ י ר א: אפנים, א נעכטיקער טאג?
    
ש ר ה ש פ י ר א: וואס רעדסטו, דוויד? און וואס איז מיטן
שידוך?
    
ש ר ה ש פ י ר א: און דאס, וואס ער האט איר געוואלט שענקען
א בראנזעליעט? און דאס, וואס ער שרייבט אלע מאל בריוו צו דער בא־בושקע?...
    
ד וו י ד  ש פ י ר א: (א פאר מאל שפאנט ער ארום און בלייבט
שטיין). ס׳איז דיר אן אקציע מיט איר! מיר האט זיך אויפגעקאכט דאס
גאנצע בלוט, אז איך האב דערהערט אזא מעשה, און זי רעדט גאר פון
בראנזעליעטן מיט באבושקעס! איך בין שיער משוגע געווארן נאר פון דעם
געדאנק אליין, אז עשו קאן גאר האבן א השגה אף די סלאוויטערס אן
אייניקל, און איר ליגט אין זינען בראנזעליעטן! באבושקעס קריכן איר
אין קאפ אריין!
    
ש ר ה ש פ י ר א: וואס־זשע האט זי געשוויגן ביז אהער?
    
ד וו י ד  ש פ י ר א: (שטעלט זיך אפ, טייט איר מיט א פינגער.
דאס דארפסטו פרעגן בא איר! דערויף ביסטו א מאמע!
    
ש ר ה ש פ י ר א: (ברעכט די הענט). וויי איז מיר! ווינד איז
מיר! פארפינצטערט בין איך געווארן!
    
ד וו י ד  ש פ י ר א: איצט איז נישט קיין צייט פון ברעכן
די הענט און פון גוואלדעווען. איצט דארף מען עפעס צוטראכטן, דו פארשטייסט צי ניין, געפינען עפעס אן עצה. אבער שטיל, מיט שכל און מיט
א גאנג, נישט פי־פו־פא, גלאט אין דער וועלט אריין, און אן גוואלדן, אן
פילדערייען! דער רב, רב לוי היילפערין, איז גערעכט. ס׳איז, זאגט ער, א
שווערע הלכה! ס׳איז אן איידעלע מאטעריע, זאגט ער... כ׳האב שוין גענוג
געטראכט דעם גאנצן טאג! (כאפט זיך באם קאפ). דער קאפ ווערט מיר
אקערשט נישט צעפאלן אף שטיקלעך! (פויזע). דערווייל איז יום־טוב און
מע דארף גיין דאוונען. (קוקט זיך ארום). דא וועט קומען דער קריסט...
אים געגעבן דאס ווארט ― פארפאלן! וואס וועט ער טראכטן, אז מע וועט
אים איצט אפזאגן פונעם סדר? רב לוי היילפערין זאגט אויך דאס אייגענע: א מויל, זאגט ער, איז נישט קיין כאלעווע. ובפרט, זאגט ער, בא
שפיראן... קודם כל, זאגט ער, איז מענטשלעכקייט... א מענטש! דו פארשטייסט, צי ניין? דער עיקר ― דו זאלסט זיך נאר נישט אריינמישן דערווייל. דו לאז עס איבער אינגאנצן אף מיר! לאזן נאר איבערגיין די סדרים
פריער, די ערשטע טעג יום־טוב, וועל איך שוין מיט אים ריידן, וועל איך
שוין טאן אלצדינג ― קאנסט שוין זיין זיכער, אז בא מיר וועט ער אליין
אוועק. (מיט פייער). ער וועט בא מיר אוועק ווו דער ליבער שבת־קודש
גייט־אוועק! ער וועט אפילו נישט וויסן, פאר וואס און פאר ווען! זיי זיכער! דאס וועט נישט זיין, אז דוויד שפיראס טאכטער, וואס קומט־ארויס
פון די סלאוויטער... (עס קומט אן ס י א מ ק ע ,  אן אויסגעצוואגענער.
אנגעטאן יום־טובדיק אין זיין אוניפארם, מיט א ווייס קעלנערל, האלט א
גרויסן מחזור אונטערן ארעם).
    
ס י א מ ק ע: (טראגט־צו דעם פאטער דעם מחזור). טאטע, אט
דאס איז דער מחזור, וואס דו דארפסט?
    
ד וו י ד  ש פ י ר א: (עפנט־אויף דעם טאוול, לייענט). „מחזור
לראש־השנה ויום־הכפורים״... געטראפן, ווי א בלינד פערד אין גרוב
אריין! (גיט אים אפ). דארט, אף דער קאמאדע, גיי, ליגט אן אנדער
מחזור! שטייט אנגעשריבן מיט גרויסע אותיות: „מחזור לשלש רגלים״...
יארן! שפיראס א יינגעלע זאל נישט וויסן קיין חילוק פון א מחזור ביז
א מחזור... (סיאמקע לויפט צוריק נאכן מחזור. דוויד שפירא צום ווייב).
איך בעט דיך נאך א מאל, שרה, ווי גאט איז דיר ליב! ווי אין אן אויג א
שטאך! ס׳איז א שווערע הלכה, אן איידעלע מאטעריע... מע באדארף דא
זיין זייער־זייער פארזיכטיק! (עס קומט־אן סיאמקע מיטן מחזור).
    
ס י א מ ק ע: (עפנט־אויף, ווייזט דעם פאטער מיטן פינגער, לייענט אף א קול, צעצויגן). „מח ־ זור ־ ל ־ ש ־ לש ־ רג ־ ל ־ ים״...
    
ד וו י ד  ש פ י ר א: (נעמט דאס קינד פארן אויערל). רגלים,
נישט רגלים! נישט געדאכט זאלסטו ווערן ― א בר־מצווה־בחורל און
קומט ארויס פון די סלאוויטער!... קום אין שול אריין! (טוט אן דעם צילינדער. צום ווייב). געדענק זשע, שרה, וואס איך האב דיר געזאגט
(שטיל, טראגט־צו א פינגער צום מויל). ווי גאט איז דיר ליב! ווי אין אן
אויג א שטאך!... (גייט־אפ מיט סיאמקען אין שול אריין. ― עס קומט־ארויס פון איר צימער ב ע ט י. שרה שפירא ווארפט א זייטיקן קוק
אף דער טאכטער, נעמט זיך איבערשטעלן די כוסות).
    
ב ע ט י: (אנגעטאן יום־טובדיק, שיין פארקעמט. שטעלט זיך אוועק
אקעגן שפיגל, מאכט צו־רעכט די פריזורקע. צו דער מוטער). מאמע!
געפעלט דיר די פריזורקע? האסט דאך ליב, אז איך גיי אזוי פארקעמט.
הא? מאמע? (שרה שפירא זעט איר פנים דורכן שפיגל, ענטפערט נישט.
בעטין ווונדערט עס. זי דרייט זיך אויס צו דער מוטער). פאר וואס ענטפערסטו נישט, מאמע? און וואס ביסטו אזוי פארצארנט? צוליבן יום־טוב?
    
ש ר ה ש פ י ר א: (טוט איר ארבעט). אז מע האט אזא טאכטער, ווי דו, קאן מען זיין פארצארנט.
    
ב ע ט י: (גייט־צו נאענט צו דער מוטער). וואס איז שוין, מאמע?
וואס פאר א נייס?
    
ש ר ה ש פ י ר א: פאר וועמען ס׳איז אן אלטס, פאר מיר איז
דאס א נייס... (הערט־אויף איבערשטעלן די כוסות). איך האב גארנישט געוווסט, טאכטער, אז בא דיר איז דא אזעלכע פארבארגענישן מיט אזעלכע
סודות... איך האב זיך קיינמאל נישט געריכט אף דיר, אז דו זאלסט זיין
אזא פארביסענע און אפטאן אונדז אזא זאך...
    
ב ע ט י: (איבערראשט). וואס פאר סודות? וואס פאר א פארביסענע? און וואס פאר זאכן האב איך אפגעטאן?
    
ש ר ה ש פ י ר א: דער טאטע איז אויס מענטש. ער וועט
דאס, זאגט ער, נישט אויסהאלטן! און איך וועל מסתמא אויך שטארבן
פאר דער צייט... (באהאלט דאס פנים אין פארטעך, וויינט).
    
ב ע ט י: (דערשראקן, נעמט זי ארום). מאמוניו! גאט איז מיט
דיר! וואס קומט דא פאר? איך ווייס גארנישט פון וואס צו זאגן!
    
ש ר ה ש פ י ר א: (הייבט אויף די פארוויינטע אויגן, באטראכט
די טאכטער). אנו, קוק מיר גלייך אין די אויגן אריין! ווי קאנסטו זאגן
אזעלכס? ווי קאנסטו עס אפלייקענען מיר, א מאמע, אין די אויגן?...
(פויזע). וואס האט געטאן דער גוי באם רב?
    
ב ע ט י: (שטוינט). וואסער גוי? בא וועלכן רב?
    
ש ר ה ש פ י ר א: זע נאר, ווי גלייך זי קוקט מיר אין פנים
אריין! (פויזע, שטרענג). זאג נאר, וואס האט געטאן איוואן איוואנאוויטש
באם רב, רב לוי היילפערין?
    
ב ע ט י: (שטארק איבערראשט, ווערט רויט). איוואן איוואנאוויטש
באם רב? בא היילפערין? וואס האט ער דארטן געטאן?
    
ש ר ה ש פ י ר א: איך מיין, אז דו ווייסט עס בעסער פון
מיר און פריער פון מיר... קוק זי נאר אן, ווי זי טאפט ווערטער! נעבעך
א רחמנות! זי ווייסט גארנישט פון דער גוטער בשורה, אז דער גוי איוואן
איוואנאוויטש וויל ווערן אויס גוי!...
    
ב ע ט י: (אויפגעשיינט). איוואן איוואנאוויטש וויל ווערן א ייד?
    
ש ר ה ש פ י ר א: א גדולה אף דער באבע! און א שיינדעלע
פאר אונדז אלעמען! און דאס איז דאך אינגאנצן צוליב דיר, ווארעם ער
איז דאך נאך דיר די כפרה ― דאס האב איך שוין לאנג ארויסגעזען,
און דו האסט עס אוודאי גוט געוווסט, ― און נאך דעם אלעמען האסטו א
פאטעפאלנאסט מיר קוקן גלייך אין די אויגן אריין און איינריידן מיך, אז
דו ווייסט נישט פון וואס צו זאגן?!
    
ב ע ט י: (כאפט זיך באם הארצן). מאמע! איך שווער דיר בא מיין
לעבן, אז די געשיכטע מיטן רב, מיט היילפערין, הער איך דאס ערשטע
מאל פון דיר!...
    
ש ר ה ש פ י ר א: (מיט גיפט). אזוי? ס׳איז גארנישט קיין
אפגערעדטע זאך בא דיר מיטן גוי פון פריער? דער רב רב לוי היילפע־רין איז דאך מסתמא א ליגנער? אדער דער טאטע האט דאס אוודאי פונעם קאפ אויסגעטראכט?
    
ב ע ט י: (אויפגערעגט). מיר דאכט, מאמע, אז מיך קענסטו אויך
נישט פאר אזא גרויסע ליגנערן. איך האב אייך ביז אהער נאך מיט קיין
זאך נישט געליגנערט! (מיט הארץ). אז איך שווער דיר בא מיין לעבן,
אז איך הער עס ערשט פון דיר, גלייבסטו מיר נישט און הערסט נישט
אויף מיך צו באווארפן מיט שטעכווערטלעך!...
    
ש ר ה ש פ י ר א: מיט שטעכווערטלעך? עס קאן שוין גוט
שטעכן און ברעכן מיינע שונאים, אז מע דערמאנט זיך, אז דו האסט
גענומען בידים און האסט צעשלאגן אזא גליק! איך רייד שוין נישט פון
דער באבושקע ― איך רייד פונעם קרן: אזא גאלדענער בחור, א טאטנס
א קינד, א פאמיליאנט, קומט־ארויס פון אזא משפחה!...
    
ב ע ט י: (שוין גאר אויפגערעגט, צעשרייט זיך). אבער וואס
ווילט איר האבן פון מיין לעבן? וואס האט איר זיך אלע אנגעזעצט אף
מיר? אלע אף מיר! אלע אף מיר!... (פאלט אף א שטול, באהאלט דאס
פנים אין די הענט, וויינט שטילערהייט. ― עס דערהערט זיך א קלונג.
שרה שפירא לויפט עפענען און קומט באלד ארויף צוריק).
    
ב ע ט י: (הייבט־אויף דאס פארוויינטע פנים). ווער איז?
    
ש ר ה ש פ י ר א: (בייז). דער גר.
    
ב ע ט י: וואסער גר?
    
ש ר ה ש פ י ר א: דיין איוואן איוואנאוויטש! (בעטי כאפט זיך
 אויף, ווישט זיך אויס די אויגן, מאכט א באוועגונג אוועקצוגיין, נאר
 בלייבט שטיין. שרה שפירא גייט־אפ אין דער טיר, פון וואנען איר מאן
 איז פריער ארויסגעקומען, רעדט בעת מעשה צו דער טאכטער). איך גיי
 זיך דערווייל אנטאן און בענטשן ליכט. (עס קומט־אן שניאורסאן, וואס
 גילט אלס איוואנאוו, שוין נישט אין סטודענטישער אוניפארם, נאר אין א
 שווארצן אנצוג, אין וועלכן עס זעט זיך נאך מער רעליעף ארויס זיין
 סעמיטישער טיפ. די האר, אנגעפארפומירט מיט פעטן, זעען־אויס נאך
    
מער שווארץ און נאך מער געגרייזלט, ווי אלע מאל).
ש נ י א ו ר ס א ן: (אויפגעלייגט, צו בעטין, גיט איר די האנט).
אייער פאטער איז געווען אזוי ליבנסווירדיק און האט מיר דערלויבט
בייצווווינען מיט אייך די צערעמאניע פון אייער יום־טוב... (קוקט זיך
ארום). ווו איז ער? מסתמא נאך אין שול? א שאד, וואס ער האט נישט
געוואלט מיך מיטנעמען אויך אין שול. דאס וועט שוין זיין, זאגט ער, צו
פעט... (בעטי זעצט זיך, בעט אים אויך זיצן. זי איז צעטראגן). וואס איז
עפעס אייער מוטער אזוי בייז אף מיר? זי האט מיר נישט געענטפערט אף
מיין גוטן־אוונט, און אף מיין גראטולירן זי מיטן פייערטאג האט זי עפעס
א מורקע געגעבן און איז אנטלאפן געווארן... (פויזע). און איר, בערטא
דאווידאוונא, אויב איך האב קיין טעות נישט, זייט מיר עפעס אויך נישט
אזוי, ווי אלע מאל... (בייגט זיך צו צו איר נאענט). וואס איז געשען,
בערטא דאווידאוונא? וואס קוקט איר אף מיר מיט אזעלכע אויגן?
    
ב ע ט י: (קוקט אים גלייך אין די אויגן. רעדט שטיל. דאס קול
ציטערט). איר האט מיר פארשאפט, איוואן איוואנאוויטש, גרויסע, גרויסע אומאנגענעמלעכקייטן! (פון יענער זייט טיר באווייזט זיך שרה שפירא,
א האלב־אויסגעטאענע, און ווינקט צו דער טאכטער מיט די הענט, גיט
איר צייכנס, זי זאל נישט ריידן. בעטי זעט דאס, און שניאורסאן, וואס
זיצט מיטן פנים צו בעטין און מיטן רוקן צו דער טיר, זעט דאס נישט).
    
ש נ י א ו ר ס א ן: (צו בעטין). איך? אייך? אומאנגענעמלעכקייטן? מיט וואס, צום ביישפיל?
    
ב ע ט י: (ענטפערט נישט באלד). מיט אייער וויזיט באם רב...
    
ש נ י א ו ר ס א ן: (שטוינט). וואסער וויזיט? בא וועלכן רב?
(שרה שפירא באווייזט זיך נאך א מאל, רופט מיט ענערגישע צייכנס בעטין צו זיך. בעטי זעט דאס, רירט זיך נישט פון ארט).
    
ב ע ט י: (צעמישט פון דעם, וואס די מוטער שטערט זי). יא, יא...
וואס פרעגט איר מיך איבער עטלעכע מאל? צו וואס אפלייקענען פון מיר?
פון מיר!... (פויזע. ― רעדט שטיל, אויפגערעגט). איר זייט געווען באם
רב זיך באראטן וועגן אזא וויכטיקן שריט, וואס איר גייט טאן... צוליב...
צוליב מיר... און בא מיר האט איר גארנישט געפונען פאר נייטיק צו
פרעגן?!... וואס זאל דאס באטייטן?... וואס קוקט איר מיך אן? וואס
מאכט איר זיך ווי איבערראשט?... איר וועט דאך נישט אפלייקענען, אז איר
זייט געווען באם רב? היילפערין רופט מען אים...
    
ש נ י א ו ר ס א ן: (שטוינט). איך? באם רב? בא היילפערין?
איך הער דעם דאזיקן נאמען דעם ערשטן מאל פון אייך אצינד! איך שווער
אייך בא מיין ערן־ווארט! (שרה הערט נישט אויף צו רופן די טאכטער
מיט צייכנס).
    
ב ע ט י: (שוין גאר צעמישט). אצינד ווייס איך שוין ווידער נישט,
וואס דא קומט פאר... וואס טוט זיך דא ארום מיר?... אז איך וועל נישט
אראפ פונעם זינען, וועט טאקע זיין א ווונדער!... (כאפט זיך באם קאפ).
ש ר ה ש פ י ר א: (מיינט, אז די טאכטער האט נישט געזען,
אדער נישט פארשטאנען, אירע צייכנס, רופט זי הויך). קום נאר אהער,
בעטי, אף א וויילע –– איך דארף דיך האבן! נו־זשע! גיכער! דער טאטע
וועט באלד קומען פון שול, און איך דארף נאך ליכט בענטשן, האסטו געהערט א ביסל! (בעטי הייבט זיך אויף אן חשק, גייט צו דער מוטער).
    
ש נ י א ו ר ס א ן: (אן איבערראשטער, שפאנט־אום עטלעכע מאל
הין און הער, שטעלט זיך אפ, לייגט־צו א פינגער צום שטערן. נאך א קורצער פויזע). אאא?... איצט פארשטיי איך שוין!... (ווייזט אף יענער זייט
טיר ווו זיין חברס צימער געפינט זיך). אט דא ליגט דער הונט באגראבן!... (לאזט זיך אהין, הערט זיך איין, קלאפט־אן אין דער טיר. אין
דעם קומט־אן פון פאדערצימער דער אמתער איוואנאוו, וואס גילט אלס
שניאורסאן, יום־טובדיק אנגעטאן, מיט א פריש געראזירט פנים און מיט
א גרויסן בוקעט בלומען אין האנט. דער אמתער שניאורסאן גייט אים
אקעגן. זיי באגריסן זיך. שניאורסאן צום חבר). אן א קלונג?
    
א י וו א נ א וו: איך האב א שליסל. (באווייזט אים דעם שליסל.
לייגט־אוועק דעם בוקעט אפן טיש).
    
ש נ י א ו ר ס א ן: וואס פאר בלומען אין מיטן דרינען?
    
א י וו א נ א וו: לכבוד אייער פאסכא...
    
ש נ י א ו ר ס א ן: פאר וואס האסטו שוין נישט פארכאפט אין
איינוועגס א חמצדיקן טארט אויך? וואלט דיך שפיריכע ארויסגעווארפן
מיטן טארט און מיט די בלומען אינאיינעם...
    
א י וו א נ א וו: (לאכט). א כאמעץ ― דאס ווייס איך, אז מע טאר
נישט... (קוקט זיך ארום). איך זע, הערשקא, אז דו ביסט שטארק אויפגעלייגט לכבוד יום־טוב? דאס האב איך דיר צוגעהאלפן באם בעל־הבית, ער
זאל דיר דערלויבן צו זיין בא דער צערעמאניע פון אייער פאסכא.
    
ש נ י א ו ר ס א ן: אזוי? א שיינעם דאנק דיר דערפאר!
    
א י וו א נ א וו: (לאכט). א קאמישער מענטש אט דער שפירא!
ער האט זיך א מאל דריי מיט מיר באראטן, צי זאל ער דיר עס דערלויבן,
צי ניין? אט איז בא אים אויסגעקומען יא, און אט –– ניין. ער האט
אלץ געציטערט, טאמער זאגט ער דיר אפ, זאלסטו נישט איבערטראכטן
וועגן יידן גאט ווייסט וואס, כא־כא! (באטראכט דעם חבר אין זיין שווארצן
אנצוג). אינעם דאזיקן קאסטיום זעסטו אויס, הערשקא, ווי אן עכטער
סעמיט, טשארט וואזמי!
    
ש נ י א ו ר ס א ן: און דו, וואניא, זאלסט זיך אנטאן אין דריי
סעמיטישע קאסטיומען, וועסטו אלץ אויסזען, ווי א פאני, עס וועט דיר
אפילו נישט העלפן די לעקציעס, וואס דו גייסט נעמען בא אונדזער רב, בא
היילפערין...
    
א י וו א נ א וו: (איבערראשט). פון וואנען ווייסטו, אז איך בין
געווען באם רב?
    
ש נ י א ו ר ס א ן: (מיט גיפט). כא־כא פון וואנען איך ווייס?
איך ווייס אלצדינג ― האב איך דיר שוין לאנג געזאגט. איך ווייס אפילו,
וואס דו האסט בא אים געטאן...
    
א י וו א נ א וו: (קוקט־אראפ). צום ביישפיל?
    
ש נ י א ו ר ס א ן: (איראניש). ווי עס זעט אויס, האסטו זיך א
נעם געגעבן ווערן א ייד טאקע גארנישט אף קאטאוועס?
    
א י וו א נ א וו: (וויל זיין רויק). עס קאן גאנץ מעגלעך זיין.
    
ש נ י א ו ר ס א ן: און מסתמא אלץ צוליב יענעם געוויסן צוועק?...
    
א י וו א נ א וו: (ווי פריער). זעלבסטפארשטענדלעך.
    
ש נ י א ו ר ס א ן: (אלץ מיט דעם זעלבן גיפט). אזוי זיכער ביסטו
אין דיין זיג?
    
א י וו א נ א וו: אן צווייפל.
    
ש נ י א ו ר ס א ן: און וועגן שטערונגען טראכסטו גארנישט?
האסט קיין מורא פאר... קאנקורענטן, למשל?
    
א י וו א נ א וו: (הייבט־אויף די אויגן). קאנקורענטן?... אפשר
ביסטו דאס פון די קאנקורענטן? א־זוי?... איצט פארשטיי איך שוין, פאר
וואס דו ווייסט אזוי פיל...
    
ש נ י א ו ר ס א ן: נישט מער וויפל מיר איז נייטיק.
    
א י וו א נ א וו: אף צו טרייבן שפיאנאזש ארום מיר און אנצוהאלטן די קאנקורענציע?...
    
ש נ י א ו ר ס א ן: דו וועסט מיך נישט איבערשרעקן מיט קיין
ווערטער...
    
א י וו א נ א וו: איצט פארשטיי איך שוין, פאר וואס עס טוט דיר
אזוי וויי דער קאפ פאר מיר...
    
ש נ י א ו ר ס א ן: ווייל איך וויל נישט, זאלסט זיך מאכן צום
נאר... עס וועט דיר נישט העלפן קיין רב, קיין צען רבנים אויך ― זאג
איך דיר פריער!
    
א י וו א נ א וו: (שטארק אויפגערעגט. שוין אויך מיט גיפט). אלס
גוטער פריינט, נאטירלעך, זאגסטו דאך עס מיר... און איך בין געווען אזא
נאר און האב דיר טאקע געגלייבט ביז אהער... איך האב געמיינט, עס האט
זיך מיר געדאכט, אז עס גייט בא דיר טאקע פון דיין גוטפריינטשאפט.
איצט באווייזט זיך גאר ארויס אין דיר א קאנקורענט... און אפשר נאך א
„געפערלעכער״ קאנקורענט? כא־כא!...
    
ש נ י א ו ר ס א ן: (דרייסט). זאלסטו טאקע וויסן! און ס׳איז
זייער גוט, וואס דו ווייסט עס! די קארטן זיינען אפן, וועלן מיר, הייסט
עס, שפילן אן אפענעם זעקס־און־זעכציק!
    
א י וו א נ א וו: גוט. איך נעם־אן דעם קאמף!
    
ש נ י א ו ר ס א ן: (שטארק אויפגערעגט). אומזיסט לאכסטו אזוי,
וואניא. וועסט זיין צעשלאגן, ווי א...
א י וו א נ א וו: (נישט ווינציקער אויפגערעגט). מיר וועלן שוין
זען, ווער וועמען!... (עס קומט ארויס שרה שפירא, אנגעטאן יום־טובדיק,
זעט־אויס א סך יינגער און שענער ― גארנישט צו דערקענען. זי טראגט
צוויי זילבערנע לייכטער, מיט אנגעצונדענע בענטשליכט. נאך איר גייט בעטי
אויך מיט 2 זילבערנע לייכטער. די 4 לייכטער ווערן אוועקגעשטעלט אפן
טיש. ביידע חברים פלייסן זיך באגעגענען די דאמען מיט א שמייכעלע. שרה
שפירא ענטפערט דעם קווארטיראנט מיט א פריינטלעכן גוט יום־טוב. און
אף זיין חבר, אפן אמתן שניאוסאן, וואס גילט אלס איוואנאוו, וויל זי
אפילו קיין קוק נישט טאן. אקעגן אבער בעטי איז מער צוגעלאזט צום
אמתן שניאורסאן, ווי צום אמתן איוואנאוו. אלע פילן זיך נישט גוט. עס
נעמט אבער נישט קיין סך צייט, ווינציקער ווי א מינוט. עס קומט־אן דוויד
שפירא מיט א ברייטן גוט יום־טוב. נאך אים סיאמקע).
    
ד וו י ד  ש פ י ר א: (אף יידיש). גוט יום־טוב! גוט יום־טוב!
    
ס י א מ ק ע: (נאך אים). א גוט יום־טוב!
    
ש ר ה ש פ י ר א: גוט יום־טוב, גוט יאר!
    
ב ע ט י: גוט יום־טוב. (ביידע חברים פארנייגן זיך פארן בעל־הבית גאנץ העפלעך. –– נישט קוקנדיק אפן ברייטן „גוט יום־טוב״, זעט־אויס דוויד שפירא שטארק צערודערט. שרה און בעטי זיינען פארוויינט.
ביידע חברים זיינען אנגעדרודלט איינס אף דאס אנדערע. נאר איין
סיאמקע איז אויפגעלייגט, שפיגלט זיך אין דעם פינקלדיקן וויין, וואס אף
ארבע כוסות, און בלעטערט די הגדות, וואס ליגן אפן טיש).
    
ד וו י ד  ש פ י ר א: (וויל צעשלאגן די שטימונג, באטראכט דעם
טיש מיט דער קערה מיט אלע זאכן, פארקאטשעט די ארבל, רעדט ווי צו
זיך אליין). נו, איז שוין צוגעגרייט, הייסט עס, אלצדינג בא דיר? די קערה
מיט די מצות מיט די הגדות, און אליהו הנביאס כוס איז אויך דא? קאן
מען, הייסט עס, זיך נעמען צו דער ארבעט? (זיפצט). שוין לאנג אזא פסח
נישט געווען! אט די מימרות מיט די זאגעכצן, וואס אין שטאט, מיט די
פחדים פאר א פאגראם, מיט די דעפוטאציעס צום גובערנאטאר, און ועל
כולם –– אט דאס פעקל מיט דער דיעלא ― אלצדינג ארום און ארום...
(ווייזט מיט דער האנט ארום קאפ). אזא פסח זאל זיך שוין נישט אומקערן!...
    
ש ר ה ש פ י ר א: נישט כדאי פארן סדר צו דערמאנען... גאט
וועט העלפן, וועלן מיר עס, אם ירצה השם, איבערלעבן.
    
ד וו י ד  ש פ י ר א: געוויס וועלן מיר עס איבערלעבן! מיר וועלן
זיי אלע איבערלעבן!... מיר האבן איבערגעלעבט גרעסערע צרות, מיט
גרעסערע המנס, מיט א פרעה מלך מצרים... (טרעט־אפ פונעם טיש). נו?
קינדער! קודם כל (צום קווארטיראנט), זאגט אייער חבר, ער זאל זיך
מטריח זיין אקארשט אנטאן דאס היטל. באם סדר איז מען זיך נוהג בא
אונדז, מע זיצט אין היטלען. און איר אליין, הער שניאורסאן, זייט מוחל
אויך דאס אייגענע... דאס, ווייניקסטנס, וואלט אזא ייד, ווי איר, וואס קומט־ארויס פון די ליבאוויטשער שניאורסאנס, כלעבן, געמעגט וויסן... (ביידע
חברים גייען אפ אין פאדערצימער, יעדער נאך זיין היטל, און קומען ביידע
צו גיין אנגעטאן אין די היטלען. אין דער זעלבער צייט טוט אן דוויד שפי־רא אויבן, אף דער קאפאטע, דעם צוגעגרייטן ווייסן קיטל מיט די ברייטע
ארבל און די ווייסע פארגעלבטע, מיט זילבער באברעמטע, יארמעלקע
מיטן קאטעס, און האלט בא ארומגארטלען זיך מיטן ווייסן אלטן זיידענעם
גארטל. די אריינגעקומענע חברים גרופירן זיך ארום בעטין, באטראכטן
פון דער ווייטן שפיראן אין זיינע ווייסע בגדים).
    
א י וו א נ א וו: (צו בעטין). אייער פאטער זעט אויס ווי א פאס־טאר, ווי אן ארכיעריי...
    
ש נ י א ו ר ס א ן: (אויך צו בעטין). גיכער ― ווי א כהן גדול
אינעם אלטן בית־המקדש...
    
ד וו י ד  ש פ י ר א: (רופט־צו צו זיך מיטן פינגער דעם קווארטיראנט, דעם אמתן איוואנאוו). פאני שניאורסאן! זייט־זשע מוחל! (ער גייט
צו צו שפיראן, און דער אמתער שניאורסאן, וואס גילט אלס איוואנאוו,
בלייבט שטיין מיט בעטין פון יענער זייט טיש) זעט איר אט דאס א?
(ווייזט אף דער יארמעלקע און אפן גארטל). דאס האב איך א ירושה פון
מיין עלטער־עלטער־זיידן, פון די סלאוויטער... פון יענע סלאוויטער, וואס
אט דעם עשוס (באווייזט מיט די אויגן פון דער ווייטן אף שניאורסאנען,
וואס גילט אלס איוואנאוו) –– אט דעם עשוס עלטער־עלטער־זיידע האט
אמאל געמישפט מיט קנוט...
    
ש ר ה ש פ י ר א: (צום מאן, אף יידיש). צו־וואס דערמאנען
איצט אזעלכע זאכן און דברן פארן ערל אזעלכע רייד?
    
ד וו י ד  ש פ י ר א: (צום ווייב, אויך אף יידיש, ווייזנדיק מיט
די אויגן אף שניאורסאנען). זעסט דאך, ווי עס ארט אים, דעם גר־צדק,
ווי דער פאראיאריקער שניי...
    
ב ע ט י: (אויפגעטראגן פון פריער און פון דעם, וואס פאטער און
מוטער ווארפן זיך דורך מיט יידישע רייד, ווענדט זיך מיט אן אויסגעמוטשעט שמייכל צו שניאורסאנען. זי וויל אים ארויסבאווייזן מער
פריינטלעכקייט איבער דעם, וואס איר פאטער איז פלוצעם צו אים געווארן אזוי קאלט און רעדט כסדר נאר מיטן קווארטיראנט). אייך, איוואן
איוואנאוויטש, באדארף זיך אויסווייזן מאדנע (באווייזט אים אפן טיש)
אט דער גאנצער פאראד מיט דער גאנצער צערעמאניע...
    
ש נ י א ו ר ס א ן: (וואס שטייט נאענט צו בעטין און הערט זיך
צו מיט אן אויער, וואס שפירא רעדט מיט זיין חבר, ענטפערט איר אויך
מיט א שמייכל און שטיל, אזוי אז נאר זי אליין זאל הערן). א סך מער
מאדנע ווייזט מיר אויס אט דאס, וואס אייער פאטער איז אף מיר אזוי אנגעשטויסן. און מער פון אלצדינג ארט מיך אט דאס, וואס איר אליין, בער־טא דאווידאוונא, זעט מיר אויס היינט אזוי טרויעריק... עס טוט מיר
וויי דאס הארץ קוקנדיק אף אייך... איך פארזיכער אייך, אז דא איז
פארגעקומען א מיספארשטענדעניש, וואס מיט דער צייט וועט זיך עס
ארויסבאווייזן...
    
ב ע ט י: (קוקט אפן פאטער און רעדט צו שניאורסאנען שטיל,
אזוי אז ער אליין זאל זי הערן). פאר מיר איז אלצדינג איין מיספארשטענדעניש... א רעטעניש פונעם אנהייב ביזן סוף... עס דרייט זיך מיר דער
קאפ, און אלץ זעט מיר אויס, ווי א חלום, ווי א פארדרייטער, פארפלאנטערטער חלום...
    
ד וו י ד  ש פ י ר א: (צו דער טאכטער, זעט פון דערווייטן, אז זי
רעדט עפעס מיטן קווארטיראנטס חבר. שטרענג). בעטי! וואס דערציילסטו
דארטן איוואן איוואנאוויטשן?
    
ב ע ט י: (צום פאטער, הויך). פונעם סדר ריידן מיר...
    
ד וו י ד  ש פ י ר א: א? דו מאכסט אים קלאר דעם סדר, ווי
אזוי עס קומט בא אונדז פאר? דאס טוסטו זייער גוט! דערקלער אים
שוין אלצדינג. און וואס האט איר זיך אוועקגעשטעלט אזוי ווייט? קומט
אהער אביסל נענטער! (בעטי און שניאורסאן גייען־צו נענטער צו שפיראן).
פאר וואס זאל ער נישט זען אלצדינג פון דער נאענט? (צום קווארטיראנט,
ווייזט אים אף דער קערה). אט זעט איר אט די קערה? (איוואנאוו, שניאורסאן און בעטי קוקן־אריין אלע דריי אין דער קערה). זאגט אים, פאני
שניאורסאן, זאגט אים, אייער חבר, –– איר וועט דאס אים בעסער קאנען
געבן צו פארשטיין, ― אז דאס אלצדינג איז א זכר פון מצרים. (באווייזט
אפן מרור). דאס, למשל, איז כריין... מרור ווערט דאס בא אונדז אנגערופן. די טייטש איז –– ביטערניש. א ווונק אפן וימררו ― וואס מע האט
אונדז פארביטערט דאס לעבן אין מצרים, נישט ערגער ווי מע פארביטערט
אונדז דאס לעבן איצט אויך... און דאס (ווייזט אפן חרוסת) איז בא אונדז
א „זכר לטיט״, וואס אונדזערע עלטערן האבן געקנאטן ליים און געמאכט
ציגל, איר פארשטייט צי ניין, פאר פיתום מיט רעמסס... (די דריי קוקן־אריין אינעם חרוסת, און מער פון אלעמען קוקט טאקע אריין איוואנאוו,
דער וואס גילט אלס שניאורסאן). איר מיינט, ס׳איז טאקע ליים? ניין, עס
כאפט נאר דעם אפבליק, עס זעט־אויס ווי ליים, רויטע ליים. בסך־הכל איז
עס צעריבענער עפל מיט צעשלאגענע ניס. און דאס, וואס ס׳איז באגאסן
מיט רויטן, זאלט איר זיך נישט שרעקן ― ס׳איז חלילה נישט קיין בלוט...
ס׳איז וויין... (רעדט צום קווארטיראנט און קוקט אף זיין חבר). קוקט
אייך נאר גוט צו!... (אלע דריי קוקן, און מער פון אלע –– איוואנאוו, דער,
וואס גילט אלס שניאורסאן). „חרוסת״ ווערט דאס אנגערופן בא אונדז...
איר פארשטייט צי ניין, חרוסת!... נו, און דאס איז א פליגעלע מיט א
גערגעלע פון א הון ― א זכר פונעם „קרבן־פסח״, וואס איז געווען אמאל
בא יידן... אבער נאר א זכר, מער נישט אז א זכר, איר פארשטייט צי ניין!
ווארעם קיין קרבנות איז שוין בא אונדז היינט נישטא. א סוף! שוין העכער צוויי טויזנט יאר אז ס׳איז נישטא בא אונדז קיין שום קרבנות, קיין
סימן נישט!.... אצינד, אז איר זייט שוין א ביסל קלאר געווארן אין די
אלע זאכן, מעגן מיר זיך שוין נעמען אפריכטן דעם סדר, ווי מיר האבן
עס בירושה פון אונדזערע עלטער־עלטער־זיידעס. איך וועל מיך באזעצן
אויבנאן, אט אף א דעם הסב־בעט (טוט זיך א זעץ־אריין אין די אויסגעבעטע קישנס און מאסטעט זיך איין), ווי א מלך, צו באווייזן, אז מיר
זיינען א פאלק פון מלכים, פון פרייע מענטשן, נישט פון קנעכט, פארקויפטע, ווי אמאל, צו פרעה מלך מצרים... און איר זעצט זיך נאר אויס
אלע ארום טיש, נענטער צום מלך... אט אזוי... (אלע זעצן זיך אויס ארום
טיש. שרה שפירא ― אין דער רעכטער האנט פונעם מאן. פון דער לינקער
האנט זעצט זיך בעטי. נעבן איר –– דער קווארטיראנט. אקעגן –– דעם
קווארטיראנטס חבר מיט סיאמקען. דוויד שפירא האט פאר זיך אן אלטע
הגדה. שרה שפירא ― א גראבן ,,קרבן־מנחה״. צו בעטין אין דער הגדה
קוקט־אריין דער קווארטיראנט, וואס גילט אלס שניאורסאן. צו סיאמקען
אין זיין קליין הגדלה קוקט־אריין דעם קווארטיראנטס חבר, וואס גילט
אלס איוואנאוו. דוויד שפירא עפנט אויף די אלטע הגדה, באווייזט זי דעם
קווארטיראנט איוואנאוון). זעט איר אט די אלטע הגדה? דאס איז בא מיר
אויך א ירושה פון די סלאוויטער... (מישט־אויף דאס שער־בלאט). טאקע
נעבעך פון זייער אייגענער דרוק, „דפוס סלאוויטא״ ― געדרוקט אין סלא־וויטע... (זיפצט). עך־עך־עך! די הגדה זאל קאנען ריידן, וואלט זי געהאט
וואס צו דערציילן... אצינד הייבן מיר אן! (נעמט א קאראפין מיט וויין און
הייבט־אן צו גיסן אין די כוסות, רעדט דערווייל צי סיאמקען). ווי מיינסטו, זונעניו, וועסט זיך מיר נישט פארפלאנטען, דו שקאץ איינער, אין
די פיר קשיות, ווי פאראיארן אין דער צייט?
    
ס י א מ ק ע: (לאכט). זאל גאט היטן! איך קען זיי אף אויסווייניק, ווי א וואסער!
    
ש ר ה ש פ י ר א: (קוועלט, שעפטשעט). מיר פאר דיין פיסק!
(שפירא האט נאך נישט אנגעפילט קיין צוויי כוסות, דערהערט זיך א
שארפער און א לאנגער קלונג. אלע טוען א ציטער־אויף אף די ערטער).
    
ד וו י ד  ש פ י ר א: (שטעלט אוועק דעם וויין). וואס איז דאס?
פלוצעם גאר אין מיטן דרינען? ווער קאן דאס זיין?
    
ש ר ה ש פ י ר א: (טויט). דער קלונג, האב איך מורא, שמעקט
מיט פאליציע... סיאמעניו, זיי זיך מטריח. (נאך איידער זי זאגט דאס
ארויס איז שוין סיאמקע אף די פיס. ער לויפט־אראפ עפענען. אלעמענס
אויגן זיינען געווענדט צו דער טיר. עס נעסט נישט קיין האלבע מינוט,
איז שוין סיאמקע דא צוריק אן איבערגעשראקענער).
    
ס י א מ ק ע: זשאנדארן מיט נאדזיראטעלעס אן א שיער, און
אונדזער דווארניק אויך מיט זיי!...
ד וו י ד  ש פ י ר א: (טויט). אן אבלאווע? פסח צום סדר?! דאס
טרעפט מיר דעם ערשטן מאל אף מיין לעבן!... (עס עפנט זיך די טיר און
עס קומען־אריין א גאנצע כאליאסטרע זשאנדארמען, נאדזיראטעלעס, גע־היימפאליציסטן, און א גוי א דווארניק מיט א בלעכל אפן היטל, אף
וועלכן סע שטייט אנגעשריבן אף רוסיש: „דווארניק״, און מיט א
גרויסן בוך אונטערן ארעם. דער עלטסטער צעשטעלט די זשאנדארן מיט
די נאדזיראטעלעס, בא יעדער טיר א זשאנדארם מיט א נאדזיראטעל, און
אליין גייט ער צו מיט צוויי נאדזיראטעלעס צום טיש. דוויד שפירא וויל
אויפשטיין אקעגן די געסט).
    
ד ע ר  ע ל ט ס ט ע ר: (הייבט אויף די האנט). ווסיע נא מיעס־טאך ― אלע זאלן בלייבן זיצן אף זייערע ערטער! (צו דוויד שפיראן).
ווער איז דא דער כאזיאאין?
    
ד וו י ד  ש פ י ר א: (קוים וואס ער קאן ארויסריידן א ווארט,
נאר רעדט מיט שטאלץ). דער כאזיאאין, דער בעל־הבית –– דאס בין איך.
    
ד ע ר  ע ל ט ס ט ע ר: אייער נאמען?
    
ד וו י ד  ש פ י ר א: סלאוווטסקי מיעשטשאנין דאוויד שליאמאוו
שאפירא. שא־פי־רא.
    
ד ע ר  ע ל ט ס ט ע ר: (ווייזט אף שרהן). און דאס איז?
    
ד וו י ד  ש פ י ר א: מיין ווייב סארא יצחק־לייבאווא שאפירא.
(ווייזט אף בעטין און אף סיאמקען). און דאס זיינען מיינע קינדער בער־טא און סאלאמאן.
    
ד ע ר  ע ל ט ס ט ע ר: בערטא און סאלאמאן... און ווער איז
אט דער? (ווייזט אף שניאורסאנען, וואס גילט אלס איוואנאוו).
    
ד וו י ד  ש פ י ר א: דאס איז א גאסט בא אונדז. א קריסט. איוואן איוואנאוויטש איוואנאוו. א דעיסטוויטעלני סטאטסקי סאוויעטניקס
א זון...
    
ד ע ר  ע ל ט ס ט ע ר: (קוקט זיך איבער מיט זיינע חברה־לייט).
א קריסטיאנין? א פראוואסלאוונעי? איוואן איוואנאוויטש איוואנאוו? ווי
קומט אהער א קריסטיאנין? אף א יידישן מאלצייט? אין א יידישן
פראזדניק?
    
ד וו י ד  ש פ י ר א: (הייבט־אן קומען צו זיך, רעדט גיך). דער
 קריסט איז, אייגנטלעך, נישט אונדזער גאסט, נאר דער גאסט פון אונד־
 זער קווארטיראנט. מיר האבן א קווארטיראנט א דאנטיסט. (ווייזט אף איוואנאוו, וואס גילט אלס שניאורסאן). דאס הייסט, זיין וואלט ער בא־
 דארפט זיין א סטודענט, נאר איזן איז ער א דאנטיסט, איבער די פרא־
 צעסן און איבער די זשערעבעס, וואס מע האט היינט צוגעטראכט אין
 אוניווערזיטעט, אזוי ווי, למשל, צום פריזיוו אז מע גייט...
    
ד ע ר  ע ל ט ס ט ע ר: (א מאך מיט דער האנט). דאס איז נישט
 אינטערעסנע! איר זאגט מיר בעסער אן אנדער זאך, ליבער מענטש. בא
אייך דארף דא זיין איינער א ייד, פון די שניאורסאנס... ווו איז ער ערגעץ?... (קוקט זיך ארום).
    
ד וו י ד  ש פ י ר א: (קוקט זיך איבער מיטן ווייב, דערשראקן,
רעדט שטיל, אף יידיש). א גוט יום־טוב! קעצעלע האט אבער געזאגט, אז
מע זוכט אים מיט ליכט!...
    
ש ר ה ש פ י ר א: (ברעכט די הענט, שטיל. וויי איז מיר, וואס
זשע וועט זיין?
    
ד ע ר  ע ל ט ס ט ע ר: (צו דוויד שפירא, צעציט די ווערטער).
בא דיר געפינט זיך א ייד שני־אור־סאן. וועסט זיך בא מיר נישט אויסדרייען! אט באלד וועלן מיר זען. (צום דווארניק). דווארניק, סטופאי סיודא!
(דער דווארניק מיטן בלעכל און מיטן בוך גייט־צו צום עלטסטן. דער
עלטסטער נעמט בא אים דאס בוך, עפנט דאס אויף, זוכט, באווייזט מיטן
פינגער שפיראן). אט איז די פאדווארנע קניגא, און אט שטייט פארשריבן
שווארץ אף ווייס, אז... (אלע פאליציסטן בייגן זיך אן, קוקן־אריין אין בוך.
דער דווארניק מיטן בלעכל בייגט זיך אויך אן איבערן עלטסטן און קוקט
אויך אין בוך אריין. דער עלטסטער הייבט־אויף דעם קאפ, דערזעט דעם
דווארניקס פיזיאנאמיע, טוט א הוק אף אים). פשאל!... (דער דווארניק
שפרינגט־אפ, דער עלטסטער זעצט־פאר. אט דא שטייט פארשריבן, הייסט
עס, אז בא אייך וווינט איינער א שקלאווסקי מיעשטשאנין מיטן נאמען
הערש מאוושאוו שניאורסאן. ווו איז ער? (קוקט טריומפירנד אף שפיראן.
דוויד שפירא קוקט אפן ווייב, און איידער ער באווייזט צו זאגן א ווארט,
רופט זיך אפ פון זיין ארט, נישט אויפשטייענדיק, דער אמתער איוואנאוו,
וואס גילט אלס שניאורסאן).
    
א י וו א נ א וו: (רויק און הויך). שניאורסאן ― דאס בין איך.
    
ד ע ר  ע ל ט ס ט ע ר: (קוקט זיך איין אין איוואנאוון). איר זייט
דאס דער שניאורסאן? (קוקט זיך איבער פארווונדערט מיט זיינע חברה־לייט. איינער נעמט־ארויס א קליין עלעקטריש לאמטערנדל, טוט א שטעל־אן דאס ליכט גלייך אף איוואנאוון. אלע באטראכטן אים פארווונדערט. ―
דער עלטסטער צו שפיראן). ניין, גאספאדין שפירא! איר זייט מיר צו א
קלוגער ייד! איר באווייזט אונדז דעם אמתן שניאורסאן, פון יענע, פון די
ליבאוויטשער...
    
ד וו י ד  ש פ י ר א: (קוקט אפן ווייב, צענעמט די הענט). וואס
וויל ער פון מיין לעבן?
    
א י וו א נ א וו: (נעמט־ארויס פון דער זייט־קעשענע א פאק פאפירן, ציט זיי אויס צום עלטסטן, רעדט מיט איראניע). איר גלייבט נישט,
אז איך בין שניאורסאן? אט האט איר מיינע דאקומענטן, וואס וועלן
אייך איבערצייגן, אז דאס בין איך דער „צאדדיק״ שניאורסאן, וואס איר
זוכט אים און וואס איר דארפט אים אזוי נייטיק האבן צו אייער אומגע־לומפערט־געקינצלטן פראצעס, מיט וועלכן איר מאכט זיך לעכערלעך פאר
דער גאנצער וועלט...
    
ד ע ר  ע ל ט ס ט ע ר: (אויפגערעגט, צו איוואנאוון). קאק ווי
סמעיעטיע ― ווי וואגט איר צו ריידן מיט פאליציע מיט אזא שפראך?!
    
א י וו א נ א וו: (מיט פייער). דערפאר, ווייל איר און די, וואס
האבן אייך געשיקט אהער, ווייסט ניט, וואס איר טוט! אין אייער פארבלענדעניש דעקט איר צו מיט שאנד דאס גאנצע לאנד אונדזערס...
    
ד ע ר  ע ל ט ס ט ע ר: (אויסער זיך פאר כעס, צו איוואנאוון).
ניע ראזסוזשדאט!... (צו די קאלעגן). ז יי ע ר  לאנד!... (קוקט זיך איבער מיט א איראניש געלעכטער מיט זיינע חברה־לייט, וואס שטוינען,
הערנדיק פון א יידן אזעלכע ווערטער).
    
א י וו א נ א וו: נו־יא! אונדזער אלעמענס לאנד, נישט נאר
אייערס!
    
ד ע ר  ע ל ט ס ט ע ר: (א טופ מיטן פוס). מאלטשאט, זשיד
פראקליאטעי!... אט הייס איך, מע זאל דיך נעמען, וועסטו בא מיר אנדערש ריידן!... (אלע ווערן פארגליווערט פאר שרעק, אויסער איוואנאוו
און זיין חבר, דער אמתער שניאורסאן).
    
ש נ י א ו ר ס א ן: (כאפט זיך אויף פון זיין ארט, טוט א צי די
הענט צום עלטסטן). פארדאן! (באווייזט אפן חבר). לאזט אים צורו. ער
איז נישט שניאורסאן. דער אמתער שניאורסאן ― דאס בין איך! (אלע
קוקן אף שניאורסאנען. די היימישע מיינען, ער איז אראפ פונעם זינען.
דער נאדזיראטעל שטעלט־אן אף שניאורסאנען דאס לאמטערנדל. אלע
קוקן זיך איין אין זיין פנים, קנייטשן מיט די פלייצעס, פארשטייען נישט,
וואס דא קומט־פאר).
    
ד וו י ד  ש פ י ר א: (צום ווייב, אף יידיש). וואס איז דאס פאר
אן אנשטעל, איך בעט דיך?
    
ש ר ה ש פ י ר א: אלע בייזע וויסטע חלומות!...
    
ש נ י א ו ר ס א ן: (באלויכטן פונעם לאמטערנדל, צו פאליציע).
קוקט, קוקט זיך צו גוט!... מיר דאכט, אז מע קאן דאס ארויסזען אין דער
פינצטער אויך, ווער פון אונדז ביידע איז דא דער אמתער שניאורסאן...
א צדיק, אדער נישט קיין צדיק ― נאר דער אמתער שניאורסאן –– דאס
בין איך!
    
א י וו א נ א וו: (פון זיין ארט). ניין, איך! וואס הערט איר אים?
ער שפאסט, ער טרייבט קאטאוועס. אט זיינען מיינע פאפירן...
    
ש נ י א ו ר ס א ן: (צו איוואנאוון). וואניא! גענוג! איצט גייט
נישט מער קיין קאטאוועס. די זאך איז צו ערנסט. (צום עלטסטן). פאפירן
האב איך אויך! (נעמט אויך ארויס פאפירן פון קעשענע). די פאפירן
זיינען אבער גארנישט. די פאפירן זיינען געביטענע. די פאפירן, וואס מיין
חבר האלט, –– דאס זיינען, אייגנטלעך, גאר מיינע דאקומענטן. און אט די
פאפירן, וואס בא מיר אין האנט, ― דאס זיינען די דאקומענטן פון מיין
חבר איוואן איוואנאוויטש איוואנאוו. אין דעם איז די גאנצע געשיכטע.
איך קאן זי אייך דערציילן אין דריי ווערטער. זייט אזוי גוט! (ציט־אויס
צום עלטסטן די פאפירן. דער נאדזיראטעל שטעלט־אן נאך א מאל דאס
לאמטערנדל אף ביידע יונגעלייט, קוקט זיך איבער פילדייטיק מיט זיינע
קאלעגן. דער עלטסטער נעמט־צו בא ביידע חברים די פאפירן און קוקט
אין זיי אריין אינאיינעם מיט זיינע קאלעגן. דערזען, אז פאליציע שטודירט
די פאפירן, גייט־צו ווידער א מאל דער דווארניק מיטן בלעכל און שטעקט
אריין זיין נאז אויך).
    
ד ע ר  ע ל ט ס ט ע ר: (טוט א דריי־אויס דעם קאפ צום דווארניק און א הוק אף אים). פשאל!... (דער דווארניק שפרינגט־אפ. ― אין
דער זעלבער צייט קומט פאר א געשפרעך אין יידיש צווישן שניאורסאנען,
דוויד שפירא, שרה שפירא און בעטי, וואס זיצט אקעגן שניאורסאנען אזוי
איבערראשט, אז זי האלט כמעט בא פאלן אין חלשות).
    
ש נ י א ו ר ס א ן: (צו בעטין, אף יידיש). זייט נאר רויק, בערטא
דאווידאוונא, דא וועט זיך באלד דערקלערן דאס רעטעניש, ווי איר רופט
דאס, און איר וועט פארשטיין אלצדינג... (צו דוויד שפירא, אויך אף
יידיש). און איר זאלט גאר קיין מורא נישט האבן, רב דוויד, איך בין דאס
טאקע דער אמתער שניאורסאן, וואס זיי דארפן האבן צום רומל, נאר איך
הער זיי, ווי די קאץ!
    
ד וו י ד  ש פ י ר א: (צום ווייב). דו הערסט, שרה? ער רעדט
דאך יידיש!
    
ש ר ה ש פ י ר א: נסים פון גאט ― א ייד רעדט יידיש!
    
ד וו י ד  ש פ י ר א: האב איך נישט געזאגט די גאנצע צייט,
אז ער האט א יידישע נאז?
    
ש ר ה ש פ י ר א: דאס האב  א י ך  געזאגט, אז ער האט
א יידישע נאז.
    
ד וו י ד  ש פ י ר א: און איך וואס האב געזאגט?
    
ש ר ה ש פ י ר א: דו האסט געזאגט: א יידישע נשמה.
    
ד וו י ד  ש פ י ר א: גוט. לאז זיין א נשמה... ווער־זשע פון די
צוויי איז געווען באם רב, בא רב לוי היילפערין?
    
ש ר ה ש פ י ר א: איך פארשטיי דא גארנישט... און די בא־בושקע וועמענס איז?
    
ד ע ר  ע ל ט ס ט ע ר: (איבערגעקוקט ביידנס פאפירן, איבערגעגעבן זיי איינעם פון די נאדזיראטעלעס, ווענדט זיך צו דוויד שפירא און
צו שרה שפירא. שטרענג). און איר זאלט דא מיר גאר נישט איבערריידן
זיך אף אייער זשידאווסקי דיאלעקט: גער־גער־גער! פא־רוססקי זאלט איר
ריידן! אלע פא־רוססקי! (צו זיינע קאלעגן). סטראננא! א מאדנע געשיכטע!
דא קומט־פאר עפעס א שווינדל! א יידישע מאכענאציע!
ש נ י א ו ר ס א ן: (פון זיין ארט). קיין שום שווינדל! קיין שום
מאכענאציעס! דא איז געווען –– איך וועל עס אייך דערקלערן אין צוויי־דריי ווערטער –– דא איז פארגעקומען א פראסטער וועט צווישן צוויי
חברים, וואס האבן נאר־וואס געענדיקט גימנאזיע. איך, שניאורסאן דער
ייד, האב געענדיקט מיט א גאלדענעם מעדאל, און מיין חבר, אט דער
קריסט איוואנאוו, האט קוים־קוים געענדיקט. נו, האבן מיר געהאלטן א
וועט. איך האב געזאגט, אז ס׳איז שווערער צו זיין א ייד, און מיין חבר
האט געזאגט, אז ס׳איז נישט אזוי שרעקלעך. האבן מיר זיך ― פאראיארן ענדע מיי איז דאס געווען –– געביטן מיט די דאקומענטן און געקומען צו פארן אהער, אין אוניווערזיטעט. איך מיט זיין שוואכן אטעסטאט
מיט סאמע דרייען, אלס איוואנאוו, און ער מיט מיין גלענצנדן אטעסטאט
פון סאמע פינפן און מיט א גאלדענעם מעדאל, אלס שניאורסאן. זעלבסטפארשטענדלעך, אז מיך האט מען באלד צוגענומען אין אוניווערזיטעט,
און אים האט מען געוויזן די טיר, ווארעם איידער מיר זיינען געקומען
אהער, איז שוין דא געווען צוגעגרייט א צירקוליאר וועגן ציען זשערעבעס. נו, האט ער זיך צוגעשריבן צו א דאנטיסט און איז אויסגעריסן
געווארן מיט זיין פראוואזשיטעלסטווא אף וואס די וועלט שטייט ― ער
ווייסט שוין דעם טעם, ווי גרינג ס׳איז צו זיין א ייד! נאר אזוי ווי מיר
האבן זיך דאס ווארט געגעבן, ס׳זאל זיין א סוד ביז דאס יאר וועט זיך
ענדיקן, האבן מיר ביידע געהאלטן ווארט. און מיר וואלטן דאס ווארט
נישט געבראכן איצט אויך, ביז ענדע מיי. האט זיך אבער איצט געטראפן
אזא צופאל, וואס קיינער האט נישט געקאנט פארויסזען, באטראכט איך
מיך פריי פון מיין ווארט. דא גייט דאך אין גערעכטיקייט ― איר זוכט
מיט ליכט א שניאורסאן, וואס האט א שייכות צום געוויסן ריטואל־פרא־צעס, און איך בין דאך דער אמתער שניאורסאן, ― ווי קאן איך דערלאזן, אז פאר א יידן שניאורסאן זאל ליידן א קריסט איוואנאוו? ווי אזוי
וועט איר באשולדיקן אייערן א קריסט, אן איוואנאוו, א זון פון א דעיסט־וויטעלני סטאטסקי סאוועטניק, אז ער באנוצט אייער קריסטלעך בלוט אף
פסח? אז באשולדיקן ― וועט איר שוין באשולדיקן  מ י ך ,  דעם
אמתן שניאורסאן, וואס איך געהער מיך אזוי אן מיט אייער ריטואל־פראצעס און מיט ריטואל בכלל, פונקט אזוי ווי עס געהער זיך אן אהער
מיין חבר איוואן איוואנאוויטש איוואנאוו! (ווייזט אף זיין חבר).
    
א י וו א נ א וו: (צו שניאורסאנען). האסט אראפגעריסן פון אונדז
ביידן די מאסקע פאר דער צייט, הערשקא. פארפאלן! נאר ס׳איז א שאד
וואס דו האסט דאס געטאן. וואלט איך געווען שניאורסאן ביזן סוף, וואלט
דאס מיר געמאכט פארגעניגן צו זיצן אף דיין ארט אפן באשולדיקונגס־בענקל. איך וואלט זיי באוויזן (ווייזט מיטן פינגער אף אלע פאליציסטן
מיטן דווארניק אינאיינעם), אט די א, וואס האבן מיך געזויגן א גאנצן
  
ווינטער, ווי נאריש און ווי לעכערלעך ס׳איז די גאנצע געשיכטע זייערע
מיטן ריטואל!... איך וואלט זיי באוויזן, אט א די א...
    
ד ע ר  ע ל ט ס ט ע ר: (צו ביידע חברים). וואס האט איר זיך
אוועקגעשטעלט פרעדיקן אט א דא א?! (איוואנאוו וויל ענדיקן, דער עלטסטער טוט א טופ מיטן פוס אף אים). מאלטשאט! איך וועל אייך ביידן
דאס מויל פארשליסן! איך וועל אייך ביידן הייסן נעמען אהין!...
    
א י וו א נ א וו: דאס וויל איך טאקע!
    
ד ע ר  ע ל ט ס ט ע ר: (מלא רציחה. צו די נאדזיראטעלעס).
ביידע זאלט איר זיי נעמען און אפפירן! ווער פון זיי איז דער אמתער
שניאורסאן ― דאס וועט מען שוין דארטן דערגיין ― טאם ראזבערוט!
מארש!... (ביידע נאדזיראטעלעס לאזן זיך צו די צוויי חברים. די איבעריקע חברה רינגלען זיי ארום. אלע, וואס ארום טיש, קוקן זיך איבער.
אף זייערע פנימער איז אנגעצייכנט ווונדער, קאנפוז, איבערראשונג און
שרעק).
    
ד וו י ד  ש פ י ר א: (אף יידיש). חידושים ונפלאות –– ממש
יציאת מצרים!
    
ש ר ה ש פ י ר א: (ברעכט די הענט). וויי איז מיר! וואס טוט
זיך דא?...
    
ב ע ט י: מאמע! ס׳איז מיר נישט גוט! (פארווארפט דעם קאפ
אפן שטול).
    
ש ר ה ש פ י ר א: (לאזט זיך צו דער טאכטער). אוי, א דונער
האט מיך דערשלאגן! וואסער! וואסער!! (ביידע חברים ווילן זיך א ווארף
טאן נאך וואסער. די נאדזיראטעלעס מיט די זשאנדארמען האלטן זיי אפ.
סיאמקע ציטערט און וויינט שטיל.
    
ד וו י ד  ש פ י ר א: (שטייט־אויף, לאזט זיך צו דער טאכטער
מיט זיין אנגעגאסענעם כוס מיט וויין. נעם, טאכטער, א קאפעלע וויין,
נעם! (גיסט איר מיט ציטערדיקע הענט אין מויל אריין. אט אזוי. (צום
ווייב). ס׳איז גארנישט! ס׳איז גארנישט! ס׳וועט איבערגיין!... און אים
(ווייזט אף שניאורסאנען). וועט אויך גארנישט זיין. ס׳איז נישט דער
ערשטער בלבול. ס׳איז נישט ווערט א שאס פולווער... און דעם (ווייזט
אף איוואנאוון) וועט אוודאי גארנישט זיין! א דעיסטוויטעלני סטאטסקי
סאוועטניקס א זון!... (גלייכט זיך אויס ווי לאנג ער איז, רעדט הויך).
חידושים ונפלאות! יציאת מצרים! אזא מעשה טרעפט זיך (צעציט די
ווערטער) איין מאל אין צען טויזנט יאר! און נאר בא דוויד שפירא אין
שטוב!...
  
ד ע ר פ א ר ה א נ ג פ א ל ט.
  
ענדע פון פערטן אקט
(א דעבארקאדער פון אייזנבאן. ― עס דרייען זיך ארום אלערליי פאסאזשירן,
מיט און אן האנטגעפעק, ― א ג ל א ק , א זייגער, עטלעכע טאטשקעס,
וועגעלעך, מיט און אן באגאזש. –– טרעגערס מיט בלעכלעך אף די היטלען און
מיט נומערן. ― רעכטס, בא דער וואנט, דריי גלעזערנע טירן: ערשטע, צווייטע
און דריטע קלאס. אויפשריפטן אף רוסיש. אויך „בופעט״ אף רוסיש. –– לינקס.
בא דער אקעגן־וואנט, זעט זיך א לאנגער וואגאן, בלויע פארב, אנגעשריבן:
1טער קלאס. ― נעבן וואגאן ― אן אבערקאנדוקטאר מיט א פייפעלע אפן האלדז.
איין טיר פון וואגאן איז אפן. פון די פענצטער זעען זיך ארויס פנימער פון
פאסאזשירן, הערן און דאמען. –– אפן טירל פון וואגאן שטייט א י וו א ־
נ א וו , דער וואס האט ביז אהער געגילט אלס שניאורסאן, אנגעטאן אין א
קעסטלדיקער רייזעמיצע מיט א געלן רייזענטאש איבער די פלייצעס. אים זיינען ארויס באגלייטן און געפינען זיך נאענט צום וואגאן:  ד וו י ד  ש פ י־ר א , ש ר ה ש פ י ר א , און ס י א מ ק ע  נעבן זיי, זייער טאכטער  ב ע ט י ,  מיטן אמתן  ש נ י א ו ר ס א ן , וואס האט געגילט אלס
איוואנאוו. די ביידע שטייען געארעמט, זעען־אויס ווי א פארפאלק, נאר־וואס
נאך דער חתונה, אדער ווי חתן־כלה פאר דער חתונה. דאס איז צו זען פון דעם
תענוג, וואס פאטער און מוטער האבן, קוקנדיק אף זיי. דוויד שפירא ווייזט עס
ארויס דורך דעם, וואס ער ווינקט צו שרהן, זי זאל קוקן. שרה שפירא קוקט
אפן פארפאלק און קלייבט נחת. ― אויסער דער פאמיליע שפירא, זיינען
ארויסגעקומען באגלייטן איוואנאוון אלע זיינע באקאנטע:  ג ר י נ ס ב ע ר ג,
פ ר א ט ק י ן ,  ה ו ר וו י ט ש  און  ק ע צ ע ל ע: אויך די כאליאסטרע מיידלעך, וואס זיינען געווען בא בעטין אף די אימענינעס ― נענטער פון אלע צום אפרייזנדן איוואנאוו שטייט דאס פארפאלק, שניאורסאן און
בעטי. אלע דריי קוקן זיך איבער, קענטיק, זייער פרידלעך, מיט גוטפריינט־שאפט און מיט ליבשאפט ― אז דער פארהאנג הייבט זיך אויף, טוט דער אבער־קאנדוקטאר א פייף און א מאך מיט דער האנט ערגעץ ווייט ארויף ― קענטיק, צו די איבעריקע קאנדוקטארן, מע זאל זיין גרייט.  א י וו א נ א וו
 שפרינגט דעמאלט אראפ פונעם וואגאן, לאזט זיך צום פארפאלק).
    
א י וו א נ א וו: צום לעצטן מאל לאמיר זיך נאך א מאל געזעגענען!
(גיט זיין חבר שניאורסאנען די האנט).
ש נ י א ו ר ס א ן: פאר געזונט, וואניא, און פארגעס, פארגעס
אלצדינג, וואס געווען... און דאנק גאט, וואס דער שפאס, וואס דו ביסט
געווען זיין אויפטוער, האט זיך נישט אויסגעלאזט מיט קיין ערנסט...
    
א י וו א נ א וו: גאט צו דאנקען –– ווייס איך נישט פאר וואס,
נאר דיר בין איך יא שולדיק א דאנק פאר דער לעקציע, וואס דו האסט
מיר געגעבן. איך האב אין דעם פארלארענעם יאר א סך, א סך געלערנט...
און איך בעט דיך, הערשקא, זאלסט מיר שרייבן פון אויסלאנד, ווען איר
ביידע, דו און בערטא דאווידאוונא, וועט אהין פארן שטודירן. און לאמיר
אף אונדזער רוסישן שטייגער צעקושן זיך דריי מאל. (ביידע חברים נעמען־אראפ די היטלען און צעקושן זיך דריי מאל גאנץ געשמאק, כמעט מיט
טרערן אין די אויגן, דערנאך גייט־צו איוואנאוו צו בעטין, נעמט־אראפ
דאס היטל, דריקט איר די האנט לאנג און הייס.) זייט געזונט, בערטא
דאווידאוונא, און גליקלעך! דערמאנט מיך נישט צו בייזן! (טוט איר א
קוש די האנט).
    
ב ע ט י: און איר, איוואן איוואנאוויטש, פארגעסט נישט, אז
איר האט אונדז דאס ווארט געגעבן, אז מיר בלייבן שטענדיקע גוטע
פריינט. אף אייביק אף אייביק! (דריקט אים די האנט זייער ווארעם. –– דער
אבערקאנדוקטאר טוט א מאך מיט דער האנט צו איוואנאוון, ער זאל אריין
אין וואגאן, און טוט א פייף צום צווייטן מאל. איוואנאוו קושט בעטין די
האנט נאך א מאל און שפרינגט־אריין אין וואגאן, בלייבט שטיין אפן
זעלבן טירל, נעמט־אראפ דאס היטל, גריסט פריינטלעך צו אלעמען. אלע
גריסן מיט דער זעלבער פריינטלעכקייט צו אים, מאנצבילן מיט די היטלען,
פרויען מיט די טיכעלעך. אין דער דאזיקער צייט רעדט דוויד שפירא דאס
לעצטע ווארט, ארויסגעטראטן א פאר שריט).
    
ד וו י ד  ש פ י ר א: (מיטן קאפעלוש אין האנט). נאך א מאל
פארט געזונטערהייט, איוואן איוואנאוויטש, און לאזט זיי גריסן דארטן
אלע אייעריקע, און דערציילט זיי אלץ, וואס איר האט געזען און וואס איר
האט געהערט! לאזן זיי וויסן, אז ס׳איז גרינג פון א יידן צו ריידן, אדער
צו שרייבן, אפצולאכן, באשולדיקן, אויסטראכטן בילבולים, און נאך אזעלכע זאכן. נאר ז יי ן א ייד, איר פארשטייט צי ניין, איז נישט אזוי
גרינג! שווער צו זיין א ייד!... (דער אבערקאנדוקטאר פייפט צום דריטן
מאל. – דער פארהאנג פאלט).
  
ע נ ד ע.
  
געשריבן אין יאר 1914
א פאמיליענבילד אין פיר אקטן.
    
ט ב י ה  ד ע ר  מ י ל כ י ק ע ר .  א שטארקער ייד פון אריבער פופציק.
    
האנדלט מיט קעז און פוטער. אנגעטאן דארפיש. די קאפאטע אונטערגעשטעקט.
    
די פאות אונטערגעהאקט. אין בארד געציילטע גרויע האר. גוטע שמייכלענדיקע
    
אויגן.
ג א ל ד ע .  זיין ווייב. געווען א מאל א שיינע.
צ יי ט ל. זייער טאכטער. אן אויסגעגעבענע.
ח וו ה. זייער צווייטע טאכטער. א מיידל.
ש ל מ ה ל ע .  צייטלס קינד.
ש יי נ ד ע ל ע .  צייטלס קינד.
מ י ק י ט א ג א ל א ג א ן. א געוועזענער וואלאסטנאי שרייבער, איצט
א בעל־הגוף. א גוי א יאבעדניק.
ט ע ק ל א. זיין ווייב.
פ ע ד י א. זייער זון. טראגט לאנגע האר, א שווארץ העמדל, הויכע שטיוול ―
    
אלא גארקי.
ס ט א ר ש י נ א. א בכבודיקער גוי. האט ליב דעם טרונק.
ס ט א ר א ס ט א. א נידעריקער גויעץ, א גרויסער טרינקער.
ס א ט ס ק י. געווען אמאל א טשערעדניק, א גוי מיט רויטע האר.
א ו ר א ד נ י ק. א יונג מיט ביינער. שטרענג, ווי א גענעראל־גובערנאטאר.
ז א ז ו ל י א. א שרייבערל אין וואלאסט. א יונגער שייגעץ. געפוצטע שטיוול.
    
מעשה פאניטש.
    
גויים און גויעס, פארובקעס און שיקסעס מיט קארעלן און רויטע שיך.
אלע פיר אקטן שפילן זיך אפ אין דארף: די ערשטע דריי ― אין פארלויף פון איין
    
 זומער, דער לעצטער אקט ― אין א פאר יאר ארום.
(א דארפשטוב. ― א גראם חדר. ווייס־געשמירטע ווענט. דריי טירן: איינע ―
אנפאס, אין דרויסן ארויס: איינע רעכטס, אין קיך צו; איינע ― לינקס, אין
א צווייטן חדר אריין. צוגעקליבן פראסט, בעל־הבתיש, נאר ריין און זויבער. א
דעמבענער טיש מיט הילצערנע בענקלעך. פון שאפע קוקט ארויס א סאמאוואר,
א קופערנע קווארט, אן אלטמאדישער קאראפין מיט א קידוש־גלעזל פון פארביקן
קרישטאל, אויך א גראבע וואקסענע הבדלה. אף די ווענט ― בילדער אן רעמלעך פון עפעס א רב, פון רב משה מאנטעפיארע, פון דאקטער הערצל און פון
גראף טאלסטאי. אויך א יידישער וואנט־לוח. אן אלטמאדישער וואנטזייגער. ―
אין מיטן שטוב, אף א טאבורעט, זיצט ג א ל ד ע  איבער א הילצערנער
קאדושקע און שלאגט פוטער).
    
ג א ל ד ע: (דעקט־אויף די קאדושקע, קוקט־אריין, דעקט־צו צוריק).
א מעשה אן אן עק! מע שלאגט און מע שלאגט! מע שלאגט און מע
שלאגט! ― און קיין פוטער זעט מען נישט!... עס איז נאר אן עין־הרע
האט עמעצער געגעבן ― הלוואי איך זאל ליגן זאגן... (שלאגט ווייטער.
עס עפנט זיך די דרויסן־טיר און עס באווייזט זיך צ יי ט ל ,  איינגעהילט אין א שאל).
    
צ יי ט ל: (קוקט זיך ארום, בלייבט שטיין, זעט, אז מע באמערקט
זי נישט, טוט זי א הוסט מיט א שמייכל). ט׳מארגן, מאמע!
    
ג א ל ד ע: (הייבט־אויף דעם קאפ, דערזעט צייטלען, טוט זי א רוק־אוועק פון זיך די קאדושקע, כאפט זיך אויף). א ווייטיק איז דער מאמע
א גרוי־סער! א גאסט! צייטל! אט א גאסט! (כאפט זיך ארום מיט איר
קושן). וואס־זשע מאכסטו, טאכטער? טו זיך אויס! (וויקלט זי ארויס פון
דער שאל). און מאטל וואס טוט? און די קינדער וואס מאכן?
    
צ יי ט ל: אלע געזונט, דאנק גאט. ווו איז דער טאטע? און חווה
ווו איז? וואס מאכט זי?
    
ג א ל ד ע: דער טאטע, ווי אלע מאל, אין בויבעריק מיטן ביסל
מילכיקס. און חווה איז אין גארטן בא דער ארבעט ― האסט זי נישט
באגעגנט? איז וואס טוען די קינדערלעך דיינע ― זיי וואקסן? (ווארפט זיך
הין און הער). וועסט אפשר עסן?
צ יי ט ל: א דאנק, כ׳בין שוין א געגעסענע. (באטראכט די ווענט).
בא אייך איז אלץ ווי געווען... (שטעלט זיך אפ בא גראף טאלסטאיס בילד).
אט דאס איז בא אייך צוגעקומען. וועמענס פארטרעט איז דאס?
ג א ל ד ע: ווייס איך, עפעס א שלימזל א גראף, פון אירע לייט,
חווהס גראפן... וועסט אפשר טרינקען?
    
צ יי ט ל: א דאנק, איך בין שוין א געטרונקענע... א גראף זאגסטו
― וואס־זשע נייט ער בארוועס?
    
ג א ל ד ע: פרעג מיך עפעס גרינגערס! וואס איר קומט אויס! זי
ליגט מיר גוט אין הארצן, די שוועסטער דיינע!... זיץ, פאר וואס זיצסטו
נישט? (זעצן זיך ביידע אוועק צום טיש). זיי קערן שוין זיין גרויסע, די
קינדער דיינע, קיין עין־הרע נישט?
    
צ יי ט ל: און קלוג ― מיט סכנת־נפשות! דו פארסט, זאגן זיי,
צום זיידן ― לאז גריסן דער באבע!...
    
ג א ל ד ע: (ווערט צעגאנגען פאר נחת). מיר פאר זייערע
ביינדעלעך!
    
צ יי ט ל: און שיין ― זאלסט אנקוקן א שלמהלע! זאלסט זען א
שיינדעלע! אין זייערע פנימלעך נישט אריינצוקוקן!
    
ג א ל ד ע: (ווערט צעשמאלצן). טפו־טפו־טפו! געזונט און שטארק
זאלן זיי דיר זיין! (כאפט זיך אויף). טאמער וועסטו פארט עפעס נעמען
אין מויל אריין, צייטל־קרוין?
    
צ יי ט ל: (האלט זי אפ מיט דער האנט). מע דארף נישט, מאמע,
גארנישט... דו באקלאגסט זיך אף חווהן ― וואס איז מיט איר געשען?
    
ג א ל ד ע: גארנישט. וואס זאל זיין? א מיידל פון היינטיקע מייד־לעך... שוין צופיל היינטיק!... ווי זאגט דער טאטע: „אן אקס האט א
לאנגע צונג ― און קאן קיין שופר נישט בלאזן״... (זיפצט). שווייג איך
― איז מיר שלעכט. רעד איך ― איז נאך ערגער... איין שטיקל גליק, וואס
דער טאטע ווייס נאך נישט. ער זאל וויסן ― וואלט זיך געטאן חושך!
    
צ יי ט ל: (כאפט זיך אויף). דו שרעקסט מיך, מאמע!
    
ג א ל ד ע: (בארויקט זי). קינד! וואס שרעקסטו זיך? ס׳איז גארנישט! דו מיינסט חלילה עפעס ווייס איך וואס? א געלעכטער! נישט מער,
ס׳איז נישט שיין... עס פאסט נישט! פאר טביהס טאכטער פאסט נישט
אזא זאך... (זי קוקט זיך ארום, רעדט א ביסל שטילער). מיקיטע גאלאגאן
געדענקסטו נאך?
    
צ יי ט ל: אט דער, וואס איז געווען אמאל שרייבער אין וואלאסט?
    
ג א ל ד ע: אט־אט! אט דער א!
    
צ יי ט ל: נו?
    
ג א ל ד ע: און זיין זונדל געדענקסטו?
    
צ יי ט ל: כוועדקע? נו־נו?
302  ש ל ו ם   ע ל י כ ם
    
ג א ל ד ע: (בייגט זיך אן צו איר אפן אויער). איז זי מיט אים א
גאנצער רב שמעלקע...
    
צ יי ט ל: א גאנצער רב שמעלקע? דהיינו?
    
ג א ל ד ע: דהיינו... זי נעמט בא אים ביכלעך אף צו לייענען.
    
צ יי ט ל: אט דאס איז גאר?
    
ג א ל ד ע: וואס נאך ס׳טו געוואלט? זי זאל מיט אים גיין טאנצן?...
ס׳איז, מאל דיר, גענוג, אז מיין טאכטער שטייט־אפ שעהן־ווייז באם טיר
אדער באם טויער מיטן וואלאסטנאיס זונדל און מע רעדט און מע רעדט,
און מע רעדט און מע רעדט... פון וואס רעדט מען אזוי לאנג? און מיט א
גוי נאך?... דערציילן דעם טאטן ― האב איך מורא; קענסט דאך דעם
טאטן! און חווהן קענסטו דאך אויך! א שוועבעלע! און אן עקשנטע ―
דער טאטע מיט די ביינער!
    
צ יי ט ל: מאמע, דיר שטעלט זיך פאר שוין צו פיל! עס ווייזט
זיך דיר מער אויס, ווי ס׳איז...
    
ג א ל ד ע: אוי, צייטל, מיר ווייזט זיך שוין גארנישט אויס, הלוואי
איך זאל ליגן זאגן. נאר טאמער ווערט געווויר דער טאטע, איז ווינטש
איך מיר גארנישט אף דער וועלט צו זיין!... איך שלאף נישט קיין נעכט,
דער קאפ ווערט מיר שיער נישט צעשפאלטן! (פויזע). מילא, דאס, וואס
זי קען זיך מיט מיקיטקעס זונדל, איז נאך, ווי זאגסטו, א האלבע צרה.
איך פרעג אבער אן אנדער זאך: פון וואנען נעמט זיך איר באקאנטשאפט
מיטן גלח, די כפרה זאל ער זיין פאר איר מינדסטן נאגל?...
    
צ יי ט ל: מיט וועלכן גלח?
    
ג א ל ד ע: מיטן גלח פון אונדזער דארף, איינגעזונקען זאל ער
ווערן!
    
צ יי ט ל: פון וואנען ווייסטו? ווער האט דיר געזאגט?
    
ג א ל ד ע: מע דארף מיר זאגן? איך האב קיין אויגן נישט? איך
בין דאך א מאמע, האסטו געהערט אביסל, און א מאמע האט אויגן און
זעט אלצדינג!...
    
צ יי ט ל: וואס־זשע האסטו געזען אזעלכס?
    
 ג א ל ד ע: וואס איך האב געזען? הלוואי וואלט איך עס נישט
 געזען, וואס איך האב געזען... איך האב געזען אים דורכגיין פארביי אונד־
 זער גארטן, ארויסגיין זאל אים די נשמה! שטעלט ער זיך אפ, שטעלן זאל
 זיך אים דער ערשטער ביסן פאפעריק! און חווה, זיין זאל ער פאר איר
 די כפרה, איז געווען אקוראט אין גארטן. האב איך אליין געזען, איך זאל
 אזוי זען גוטס אין אייך אלעמען, און כ׳האב אליין געהערט, איך זאל אזוי
 הערן בשורות טובות מיט ישועות ונחמות, ווי זיי האבן זיך געגריסט...
    
צ יי ט ל: אט דאס איז אלץ?
    
ג א ל ד ע: וואס נאך האסטו געוואלט ― זיי זאלן זיך ארומכאפן
 קושן? וואלט איך עס כאטשבע געקאנט דערציילן דעם טאטן ― דערלאזט
מיך נישט דאס הארץ, ווארעם ער וועט עס נישט איבערטראגן, הלוואי איך
זאל ליגן זאגן, דער משוגענער טאטע אייערער, וואס פאר א קינד וועט ער
זיך מפקיר זיין, ובפרט נאך פאר חווהן ― אז יענע איז בא אים דאס
אויג אין קאפ!... אנומלטן איז זי עפעס געווען נישט מיט אלעמען, פארקילט זיך ― נו־נו, האסטו באדארפט זען, וואס דער ייד האט צעארבעט!
און ווער איז שולדיק אין דעם גאנצן אומגליק מיט חווהן, ווען נישט ער
אליין טאקע, דער אבי דיינער?
    
צ יי ט ל: דער טאטע? מיט וואס איז ער שולדיק?
    
ג א ל ד ע: מיט דעם, וואס ער קען צופיל... ער קען אליין א סך
און וויל, אז זיין טאכטער זאל זיין אזא קענערקע, ווי ער... ניין, שענער
פון אלץ איז, וואס ער אליין זאגט, אז ס׳שטייט געשריבן אין די הייליקע
ספרים, אז וויבאלד א הון הייבט־אן צו קרייען קוקאריקו, ווי א האן,
טראגט מען זי אוועק צום שוחט... (עס הערט זיך פון דרויסן חווהס קול,
עס הערט זיך אלע מאל נענטער).
    
ח וו ה: (זינגט א גוייש לידל מיט א באקאנטער מעלאדיע).
    
 און עס בלאזט, און עס דרייט,
    
 און א רעגנדל גייט.
    
 ווער־זשע וואלט מיך, אזא מיידל,
    
 ביז אהיים מיך באגלייט?
    
ג א ל ד ע: (צו צייטלען). א! חווהס קול. וואס זאגסטו אפן לידל?
    
ח וו ה: רופט א בחור זיך אפ,
    
 שפרינגט פון וועלדל ארויס:
    
 „ווארט א ביסל, שיינע מיידל,
    
 איך באגלייט דיך צו הויז!״...
(דאס לידל פארענדיקט זי שוין אין שטוב. דערזען צייטלען זיצן מיט דער
מוטער). זע־נאר ― צייטל, א גאסט! (לויפט־צו. צייטל שטייט־אויף. זיי
צעקושן זיך). ווי קומסטו אהער?
    
צ יי ט ל: ווי איך קום? מיט א פור.
    
ג א ל ד ע: זיך פארבענקט נאך דער מאמע, האט זי געדונגען
א גוי און איז געקומען.
    
צ יי ט ל: (באטראכט די שוועסטער). אויסגעוואקסן!...
    
ג א ל ד ע: קיין עין־הרע...
    
צ יי ט ל: און שיין געווארן ― א קראסאוויצע!
    
ח וו ה: (מאכט א גרימאסע). א קראסאוויצע? נאך ווייט, מאל
דיר!...
    
ג א ל ד ע: (צו צייטלען). זאלסט אנקוקן, אז זי טוט זיך אן ― א
פרינצעסן! א קייסערינע! (צו חווהן). הערסטו, חווה, האב איך נישט גע־וווסט, אז מיר האבן היינט א גאסט ― וואלט איך שוין געוווסט פון אלדאס גוטס!
ח וו ה: וואס איז? די קאץ האט זיך געוואשן? פונקען זיינען געפלויגן פון אויוון?
    
ג א ל ד ע: (צו צייטלען). שוין ― אט האסטו זי! באלד מאכט
זי דיר חוזק! אקוראט ווי דער טאטע אייערער! די עפעלעך פאלן נישט
ווייט פונעם בוימעלע.
    
ח וו ה: (לאכט). לאז מיך, מאמע, איכ׳ל דיר העלפן אויסשלאגן די
פוטער. (פארנעמט דער מוטערס ארט).
    
צ יי ט ל: (צו חווהן). וואס איז טאקע פאר א לאכן?
    
ג א ל ד ע: (צו צייטלען). ווייס איך, וואס הערסטו זי? דערצייל בעסער, וואס מאכט דיין מאטל? ער איז עפעס נישט מיט אלעמען?
    
צ יי ט ל: ניין. אזוי איז ער דווקא נישקשה. נאר עס מאכט זיך
צייטנווייז, קלאגט ער זיך אפן הארצן. טרינקט ער בא מיר טשאקעלאדע
מיט פוטער אלע טאג...
    
ג א ל ד ע: וואס־זשע? ער פילט עפעס חלילה אינעווייניק? צי
וואס?
    
צ יי ט ל: זאל גאט היטן! געזונט און שטארק. נאר דער הוסט...
אז ער הייבט־אן צו הוסטן ― הוסט ער און הוסט!
    
ג א ל ד ע: (ברעכט די הענט). אזוי? צום הוסט איז גוט שאלווי
מיט פאלדעראק, געקאכט אין סיראוועטקע, און אף באנאכט גוט ארומוויקלען דעם האלדז מיט אן איבערגעקערטער זאק...
    
ח וו ה: (שיסט־אויס א געלעכטער). כא־כא־כא! (גאלדע און צייטל
טוען זיך אזש א ווארף).
    
ג א ל ד ע: (צו חווהן). טפו אף די שונאימס קעפ! האסט דאך
אונדז איבערגעשראקן אף טויט ― הלוואי איך זאל ליגן זאגן! (צו צייטלען)
אט אזוי, ווי דו זעסט, איז אלע מאל. באלד עפעס וואס דו זאלסט נישט
זאגן ― איז כא־כא־כא! און עס וועט דיר נאר חוזק מאכן פון דער גאנצער וועלט! דער טאטע מיט די ביינער!
    
ח וו ה: קומט־אויס, אז ס׳א חסרון, וואס איך בין געראטן אינעם
טאטן? און בא מיר איז דאס א גדלות... (הערט נישט אויף צו שלאגן די
פוטער, זינגט אונטער דער נאז און צום טאקט):
    
 און עס בלאזט, און עס דרייט,
    
 און א רעגנדל גייט,
    
 ווער־זשע וואלט מיך, אזא מיידל,
    
 ביז אהיים מיך באגלייט?...
    
ג א ל ד ע: (צו חווהן). וואס־זשע, טאכטער? האסט שוין גאר
קיין אנדער לידל נישט געקאנט געפינען, נאר אט דאס, וואס אלע שיקסעס
זינגען?
צ יי ט ל: (וויל צערייבן). ווו איז דער טאטע? אזוי שפעט? (עס
עפנט זיך די דרויסן־טיר און עס קומט אריין ט ב י ה ).
ט ב י ה: (די פאלעס אונטערגעשטעקט, די בייטש אין גארטל, דאס
פנים פריילעך, שיינט). ווו איז דער טאטע? אט איז ער דא! הנה זה בא!
מאכט רש″י: טשארט לעדאשטשע נע וויזמע... (נעמט־ארויס די בייטש
פונעם גארטל, טוט זי א ווארף פון זיך אין ווינקל אריין, גייט־צו צו
צייטלען). א גאסט! וואס מאכסטו עפעס, צייטל? (צעקושט זיך). וואס
מאכט דיין ברויטגעבער?
    
צ יי ט ל: וואס זאל ער מאכן? ער ארבעט.
    
ט ב י ה: אבי ער האט ארבעט... מיר אלע ארבעטן, ווי אין פסוק
שטייט:  י ג י ע  כ פ י ך כ י  ת א כ ל ― אז דו וועסט ארבעטן,
וועסטו עסן, אנישט וועסטו לייגן די ציין אף די באנטענעס... און די קינדער וואס מאכן?
    
צ יי ט ל: וואס זאלן זיי מאכן? שפילן זיך. געבעטן מיך לאזן
גריסן דעם זיידן.
    
ט ב י ה: (קוועלט־אן). גאלדענע קינדער! בארליאנטענע קינדער!
איך האב זיי ליב, ווי אייגענע. אז די הייליקע תורה זאגט: כ ר ח ם  א ב
ע ל  ב נ י ם ,  איז דאס נישט אומזיסט. (ציילט די ווערטער).
כ־ר־ח־ם אב על ב־נים ― איר הערט ווערטער? (צו חווהן). דיר, חווהלע,
האב איך געבראכט א מתנה, וואס וועט זיין בא דיר אנגעלייגט. (לייגט־אריין די האנט אין בוזעם און ציט־ארויס פון דארט א בוך). איך זאל
דערציילן פון וואנען און ווי אזוי אט דער בוך קומט צו מיר ― איז נסים
ונפלאות, טאקע נאר יציאת־מצרים! נא! (גיט איבער דאס בוך צו חווהן).
דו וועסט עס נאכדעם לייענען און דערציילן מיר, וואס סע שטייט דארטן.
איך דארף עס וויסן, מחמת דער דאזיקער, וואס האט געמאכט אט דעם
בוך, איז טאקע מיינער א קונה. דאס הייסט, נישט ער, די מאמע זיינע איז
פון מיינע קונהטעס, גיט מיר פיין צו לייזן פאר קעז און פוטער, און האט
א זון, איז דאס א לאקש! (כאפט זיך באם בויך לאכנדיק). זינט גאט
האנדלט מיט לאקשן, איז נאך אזא לאקש נישט געבוירן!
    
ח וו ה: (וואס האט שוין געכאפט א קוק אין בוך אריין). דאס
זעט מען...
    
ט ב י ה: א פגירה וואלט איך מיך פריער געריכט אף דעם יאקל
בן פלעקל! שרייבט ער גאר ביכער, אט דער שמויגער! (ווערט שיער דערשטיקט פאר געעלכטער). אז ס׳איז דא געלט, הערט איר, איז דא אלצדינג. ווי זאגט די גמרא: א ס ק א ק ו ר ד ע   ד מ ס ק נ ת א
ד ק א ר נ א ס ע ד פ א ר ש מ א כ ט ע ,  מאכט רש″י: יאק פשענא
― טא אי דורען קאשו נאווארע... איך זאל האבן זיין מאמעס געלט, וואלט
איך ― עהע־הע! ― אנגעשריבן אט אזא בוך! (ווייזט מיט ביידע הענט,
וואס פאר א בוך ער וואלט אנגעשריבן).
    
ג א ל ד ע: דאס איז יא ― וועמען גאט גיט מיטן לעפל, און וועמען מיטן שעפל...
306  ש ל ו ם  ע ל י כ ם
    
ט ב י ה: (קוקט־אראפ צו זיך אף די שטיוול). גוט מארגן, געלי,
רעטעך טראג איך!... א משל, דעריבער גייען קאטשקעס בארוועס... (צום
ווייב). צו וואס טויג דיר, גאלדע־ברודער, משלים? אמער, האב איך דיר
געבראכט צו פירן נייס פון בויבעריק ― אט אזעלכע פעק! (ווייזט מיט די
הענט). א פולן וואגן!
    
ג א ל ד ע: אט דערפאר, אפנים, האסטו זיך היינט אזוי געזאמט,
טביה?
    
ט ב י ה: (שטעקט־אפ די פאלעס). אביסל דערפאר און אביסל נישט
דערפאר... ווייסט דאך, אז מע קומט קיין בויבעריק, ווערט מען פארפאלן,
ווי אין פסוק שטייט:  מ ש ו ט  ב א ר ץ  ו מ ת ה ל ך   ב ה ― טא
דער, טא יענער: „רב טביה, אהער! רב טביה אהין!״ ווי די שטיינער, וואס
האבן זיך געקריגט בא אברהם אבינו צוקאפנס... דער שרייט: „רב טביה,
קעז!״ דער שרייט: „רב טביה, פוטער!״ א רוח אין אייער פארנט און
מיטן אריין ― וואס וואלט איר געטאן, אז ס׳זאל קיין טביה גאר נישט
זיין? אויס טביה! געשטארבן טביה!
    
ג א ל ד ע: בייס דיר אפ די צונג, לאזן די שונאים שטארבן, האסטו געהערט אביסל!... גיי בעסער וואש דיך, וועסטו עפעס נעמען אין
מויל אריין. א גאנצן טאג נישט געגעסן, הלוואי זאל איך ליגן זאגן!
    
ט ב י ה: זעסטו, גאלדע־ברודער, וואס אמת איז אמת. ווי אין פרק
שטייט געשריבן: א ם  א י ן  ק מ ח  א י ן  ת ו ר ה ― אז מ׳עט
מכות עסן, וועט מען קדחת קענען... ווען האט מען צייט צו טראכטן וועגן
אכילה, אז דער קאפ איז אין דער אדמה, צו אלדע שווארצע יאר? טאג־איין
טאג־אויס איז מען פארטארעראמט און פארטראסקעט, הו־הא, פרנסה!...
און גיי פרעג דעם רבונו־של־עולם קשיות, למאי זאל טביה דער מילכיקער
הארעווען מער פאר אלעמען? פארפאלן! גאט האט שוין אזוי איין מאל
באשאפן זיין וועלטל, און קיין עצות באדארף ער נישט פון קיינעם! ווי
אין פסוק שטייט געשריבן: מ י  ב ר כ ב   ו מ י   ב ס ו ס י ם ― ווער
עס פארט, און ווער עס גייט צו־פוס... מסתמא דארף אזוי צו זיין, אז די
נגידים זאלן זיך נעבעך וואלגערן אין בויבעריק אף די דאטשעס, און
אנטאן זיך כל הפארגעניגנס וכל הוווילטאגן שבעולם, און דו, טביה, ביסט
נישט קליין אויפצושטיין גאנץ פרי, כלחוך השור, אז גאט אליין שלאפט
נאך, איינשפאנען דאס פערדל און אוועקפירן פון זייער כבוד וועגן דאס
גאנצע דאברע־מזל, פון קעז און פון פוטער און פון סמעטענע און פון
שאר ירקות, טאקע פון כל מאמינים שהוא, ווי אינעם הייליקן מחזור
שטייט געשריבן...
    
ג א ל ד ע: אבער מע ווייס, אז דו קענסט! גיי וואש דיך, וועסטו
עסן!
    
ט ב י ה: איך גיי, איך גיי! (לאזט זיך צום עמער מיט דער קווארט,
פארקאטשעט די ארבל, הערט נישט אויף דעם שמועס). דאס הייסט, איך
באקלאג מיך נישט, חס ושלום! טביה איז נישט פון די, וואס באקלאגן זיך
און וויינען אף „מי יחיה״, ווארעם ס׳איז דא יידן, וואס זיינען מיר מקנא.
אייך איז, קיין עין־הרע, גאנץ גוט, רב טביה, אזוי זאגן זיי. וואס ענטפערט
מען זיי דערויף? זאג איך: וואס קומט ארויס, זאג איך, אז איין יידן איז
גוט? אלע יעהופעצער נגידים, זאג איך, וואלט געמעגט זיין אזוי ווי מיר...
חוץ מיין שאדן... (וואשט זיך, ווישט די הענט מיט א גראבן האנטעך און
זאגט שטיל דעם „שאו־ידיכם״, זעצט זיך צום טיש, מאכט המוציא).
    
ג א ל ד ע: (צו די טעכטער) זעצט זיך צום טיש, קינדער, איכ׳ל
אריינטראגן עסן. (צייטל און חווה זעצן זיך צום טיש. גאלדע אפ אין קיך).
    
ט ב י ה: און רעד מיט זיי, מיט די היינטיקע, זאגן זיי, אז ס׳א
פאסקודנע וועלט, מע דארף זי איבערמאכן. כא־כא, שוטים! נאראנים!
ס׳א־נ־אומזיסטע ארבעט! ווארעם זי בעט אייך נישט, די וועלט, אז איר
זאלט זי איבערמאכן (קייעט). דער וואס האט זי געמאכט ― יענער זאל
זי איבערמאכן... ת ו ל ה  א ר ץ  ע ל  ב ל י מ ה ― שטייט געשריבן...
דער פשט איז: לאז זי זיך שטיין, ווי זי שטייט... צו וואס זאלט איר זיך
מישן אין פרעמדע עסקים? (עס קומט־אן גאלדע מיטן עסן). אט, למשל,
לאם איך מיך אריינמישן צו אייער מאמעס טעפ אין קיך אריין ― וואס
וועט זי מיר זאגן?
    
ג א ל ד ע: יום השישי פריפעטשיק ― קיין אנדער פארגלייכן
נישט געפונען? דערצייל בעסער נייס, זאגסטו, האסט גאנצע פעק. (זי
צעגיסט איטלעכן אין די טעלער דאס עסן, זעצט זיך דערנאך אליין אויך
אוועק באם עק טיש).
    
ט ב י ה: (עסנדיק). מענדל ווערעביווקער קענט איר? א ייד א
בעל־גוף, זיצט אין ווערעביווקע נאך פון פאר מתן־תורה אן... א סברה,
אז נאך זיין טאטע און זיין טאטנס טאטע, דאס הייסט זיין זיידע און זיין
עלטער־זיידע און זיין עלטער־עלטער־זיידע זיינען געווען ווערעביווקער,
ווי מיר זאגן אין דער הגדה (זינגט מיטן נוסח פון דער הגדה) ה ר י
א נ ו! ו ב נ י נ ו! ו ב נ י ב נ י נ ו!...
    
ג א ל ד ע: מע ווייס, אז דו קענסט, מע ווייס! דו זאג בעסער,
טביה, וואס׳ט זיך געטראפן מיט מענדל ווערעביווקער? האט זיך צעזונגען א ביסל!
    
ט ב י ה: האסט קיין צייט נישט? (קוקט ארויף). דאכט זיך, עס
רעגנט נישט. (עסט ווייטער). האט זיך געטראפן מיט אים אן אומגליק.
דהיינו? ער, מענדל הייסט עס, האט, נישט דא געדאכט, נישט פאר קיין
שום יידן געדאכט, זיין אייגנס זיבן טעכטער, ווי די בעכער, הויכע, געזונטע, קיין עין־הרע, קיין בייז אויג, ווי אין פסוק שטייט:  ו י ת ר ו צ צ ו
ה ב נ י ם ― די טעכטער זיינען אויסגעוואקסן. טעכטער האבן שוין אזא
טבע: באטאג עסן זיי, באנאכט וואקסן זיי...
    
ג א ל ד ע: זאלן זיי וואקסן געזונטערהייט ― א ביסל א זאג פון
א מענטשן, האסטו געהערט א ביסל?!
ט ב י ה: (לאזט עס דורך פארביי מיט א שמייכל). הקיצור, איז
זיך מיישב די עלטערע טאכטער מענדלס און זאגט דעם פסוק „אהבתי״,
דאס הייסט, זי פארליאפעט זיך אין א גוי, עפעס א שייגעץ פון ווערעביוו־קע טאקע, און שמדט זיך אוועק און האט כאסלערע פארן גוי, און ושם
נאמר ― רוף מיך קנאקניסל!... (נעמט זיך צוריק צום עסן).
    
ג א ל ד ע: (ברעכט די הענט). א ווייטיק איז דער מאמע אירער!...
(חווה האט באלד אויפגעהערט צו עסן. צייטל ברעכט די הענט, ווי די
מוטער).
    
צ יי ט ל: פון וואנען ווייסטו עס, טאטע?
    
ט ב י ה: פון וואנען איך ווייס? איך ווייס עס פונעם סאמע רעכטן
צאפן. פונעם גלח אליין ווייס איך עס, ימח שמו וזכרו! (הערט־אויף עסן).
איך ווייס נישט פאר וואס, נאר איך האב אים פיינט, אט דעם אטיעץ
אלעקסיי... דאס הייסט, האבן האב איך צו אים גארנישט, וואס איך
ווינטש אים ― מעג אים אנקומען כאטש האלב, נאר כ׳האב אים פיינט!...
דעם טאג, ווען איך באגעגן מיך מיט אים, ווייס איך פריער, אז ס׳וועט זיך
עפעס טרעפן... (צו חווהן). דו מעגסט עס אנרופן, חווה, פאנאטיזמע, און
כדומה, און איך זאג מיר מיינס, אז א גלח גייט־איבער דעם וועג ― איז
שלים־שלים־מזל... והראיה (צו אלעמען): וואס איז עפעס גראד היינט מיין
פערדל געפעלן געווארן זיך צעלאזן משוגענערווייז בארג־אראפ, און ויברח
יעקב ― פוץ מיטן וואגן אין דער בלאטע, און באץ א קריגל מיט צוויי
טעפלעך, פראוודע ― ליידיקע, ווארעם דאס איז שוין געווען צוריקוועגס,
ווייטער וואלט איך געקאנט האבן א גרויסן שאדן... און ווער איז שולדיק,
אז נישט דער גלח? ווי קומט אהער א גלח ― וועט איר הארכן. פארנדיק
אהינצווועגס מיט דעם גאנצן דאברע־מזל, פארטיפט אין מחשבות, ווי געוויינטלעך אפן ניכטערן הארצן, און דער וואלד איז שטיל, און די זון
שיינט ווי א מנורה, מחיה נפשות, ― איך טו א קוק: ער פארט מיר
אקעגן, מיט זיין געלער בריטשקע, און די בארד זיינע איז פונעם ווינט צעטיילט אף צווייען, און די בוימלדיקע אייגעלעך שמייכלען צו מיר פון דער
ווייטן. מאך איך מיך כלא ידע ― גלייך ווי איך זע נישט, ווי אין תהלים
שטייט געשריבן: ע ם  ח ס י ד  ת ת ח ס ד ― מע דארף וויסן מיט
א גוי ווי צו האנדלען... דערזען, אז איך זע אים נישט, טוט ער, דער גלח
ימח שמו, א זאג צו מיר: „טפרררו, טעוול, וואס מאכסטו גוטס?״ קאן מען
שוין אזוי גראב נישט זיין, און איך ענטפער אים: ,,טפרררו, באטיושקא,
וואס הערט זיך עפעס בא דיר?״... מאכט ער צו מיר: „דו זעסט־אויס,
טעוול, זייער גוט!״... טראכט איך מיר: „זאלץ דיר אין די אויגן, שטיינער דיר אין הארצן!׳״... און ענטפערן ענטפער איך אים: „דו זעסט־אויס,
פאטערל, נאך בעסער״... „ווייסטו, זאגט ער, טעוול, וואס אין ווערעביווקע
האט זיך געטראפן?״ זאג איך: „ניין, פאטערל, איך ווייס נישט, וואס אין
ווערעביווקע האט זיך געטראפן. קטונתי, זאג איך, ווער בין איך אזעלכער,
פ ו ן  צ וו יי  וו ע ל ט ן  309
איך זאל מטריח זיין, זאג איך, אזא הייליקן באטיושקא, ווי דו ביסט? נאר,
זאג איך, אויב איך האב געפונען, זאג איך, לייטזעליקייט אין דיינע אויגן,
וועסטו אפשר זיין, זאג איך, אזוי גוט און וועסט מיר דערציילן?״...
פוילט ער זיך נישט און נעמט און דערציילט מיר די גאנצע געשיכטע,
הייבט־אן נישט גלייך, נאר פון פצון־זייט, „נאש באך, וואש באך״, ווי
זיין שטייגער איז, און איך זע, עס קומט אים צו א שטיק געזונט, ימח
שמו וזכרו! ניין, הערט ווייטער, וואס א גלח קאן! דאס אליין איז אים
קארג, וואס מיר צאפט זיך בלוט, האט ער נאך אין זיך א פאטעפאלנאסט
פאר מיר צו בארימען זיך, אז ער האט א גרויסן חלק אין דעם דאזיקן
שטיקל ארבעט, און אז ער האט דאס באווארנט מענדל ווערעביווקערס
טאכטער!... ווער איך שוין גוט אין כעס און עס ווילט זיך מיר אים אפענטפערן מיט א משל און מיט א מדרש און מיט א פסוק, ווי טביה קען;
נאר איך האלט מיך איין ― וואס טויג מיר האבן צו טאן מיט א גלח?
    
ג א ל ד ע: זייער רעכט האסטו געטאן, טביה...
    
ט ב י ה: (צו די טעכטער). אט איז זי אויך מסכים! (צום ווייב).
וואס וואלסטו אבער געטאן, גאלדע־ברודער, ווען דו הערסט פון אים די
ווייטערדיקע דבורים?
    
ג א ל ד ע: וואס ווייטער?
    
ט ב י ה: וואס ווייטער אלץ בעסער. ווי זאגט מען דאס: „טיפער
אין וואלד, געדיכטער די ביימער״... איך אבער האב אים געלאזט רעדן. רעד
צעזעצטערהייט ― וואס ארט עס מיך, אז דו רעדסט?... נאר ער האט
פארשטאנען, אז עס פארדריסט מיך, זאלצט ער מיר אויף די ווונדן און
דערציילט, כלומרשט אזוי זיך, פארבייגייענדיק, וואס פאר א גליק מענדל
ווערעביווקערס טאכטער האט געמאכט. „מהכתיתי, זאג איך, לאז איר
גאט העלפן״... דערזען, אז ער קאן מיך נישט איינבייסן, טוט ער א זאג
צו מיר מיט זיין צוקערדיק שמייכעלע: „איך האב געוואלט, זאגט ער,
בא דיר, טעוול, עפעס פרעגן״. „פרעג, זאג איך, באטיושקא, איכ׳ל דיר,
זאג איך, אפענטפערן על ראשון ראשון״... טוט ער א גלעט די בארד
און א מאך צו מיר: „דו ביסט דאך, זאגט ער, טעוול, א ייד א חכם. ווי
וואלט געווען, למשל, ווען מיט דיר טרעפט זיך, זאגט ער, אזא מעשה?
ווען דיין טאכטער, זאגט ער, פארליבט זיך אין א אונדזעריקן און זי וויל,
זאגט ער, פאר אים חתונה האבן?״... „אה, נישט דערלעבן וועסטו דאס, דו
פאסקודנער פאפ!״, ― טראכט איך מיר אין הארצן און ענטפערן ענטפער
איך אים אזוי: „קטונתי, זאג איך, ווער בין איך, וואס איך זאל זוכה
זיין צו אזא כבוד? נאר, זאג איך, ווען מיט מיר, זאג איך, טרעפט זיך
אזא גליק, איז אדער לאם איך דאס נישט דערלעבן, אדער, זאג איך, מיין
קינד וואלט בעסער אריין אין דער ערד, אדער מיר ביידע, זאג איך, וואלטן
איינגענומען א מיתה משונה, ווי אין פסוק שטייט: ת מ ו ת  נ פ ש י
ע ם פ ל ש ת י ם!... און ווען אפילו, זאג איך, טביה זאל פארמאגן, זאג איך, צען טעכטער, וואלטן אלע צען, זאג איך, גיכער געמעגט
זיין די כפרה אין איין טאג, איידער איינע פון זיי, זאג איך, זאל אויסבייטן דאס רענדל!״... (בא די ווערטער טוט חווה א פאל צו צייטלן אף
די הענט).
    
צ יי ט ל: (כאפט זי אונטער). גאט איז מיט דיר, חווה!
    
ג א ל ד ע: א דונער האט מיך געטראפן! דאס קינד חלשט!
חווהניו! טאכטער מיינע! (בייגט זיך אן איבער איר). נשמה מיינע!...
    
ט ב י ה: (האט א ווארף געגעבן דאס לעפל, זיך אויפגעכאפט פון
טיש, ווי א משוגענער, די אויגן פול שרעק, די הענט טרייסלען זיך).
געחלשט?... ווו?... חווהלע?... לאזט מיך!... (בייגט זיך אן צו איר, גלייכט
זיך אויס צוריק און צעשרייט זיך). וואס־זשע שטייט איר, ווי די ליימענע
גולמס? וואסער גיט אהער! וואסער! ראטעוועט! (גאלדע לויפט נאך וואסער, צייטל האלט די שוועסטער). זי האט געחלשט!... בא די שלייפן באדארף מען זי קוועטשן!... אט אזוי!... (בייגט זיך אן ווידער צו חווהן,
קוועטשט איר דעם קאפ מיט ביידע הענט. חווה עפנט־אויף די אויגן,
קוקט זיך ארום אף אלע זייטן און הייבט זיך פאמעלעך אויף, טביהס
הארץ באוועגט זיך. זיין פנים שיינט).
    
ח וו ה: (מאכט זיך צורעכט די האר). וואס איז דא געווען?
    
ט ב י ה: (שוין גאר אן אנדער מענטש). גארנישט, קינד מיינס,
גארנישט! (גלעט זי איבערן קאפ).
    
ג א ל ד ע: (מיט א קווארט וואסער). נעם א קאפעלע וואסער! דיר
איז נישט גוט געווארן אף צו חלשן, הלוואי איך זאל ליגן זאגן!...
    
ט ב י ה: וואס חלשן? ווער חלשן? אטשאדעט געווארן!... (שטופט
אפ דאס ווייב מיט דער קווארט וואסער). צו וואס וואסער? מע דארף ניט
קיין וואסער! איר זעט דאך ― אטשאדעט! פארדרייט זיך דער קאפ ― נו,
איז איר נישט גוט געווארן! זע־נאר, וואס דא טוט זיך א ביסל! מאכט זיך
אמאל, א מענטשן דער קאפ טוט וויי... (צו חווהן). ווי אזוי איז דיר איצטער, חווהלע? איבערגעגאנגען? (גלייכט זיך אויס). נו, ווי דען? איך האב
דאך באלד געזאגט, אז ס׳איז גארנישט מיט גארנישט... איז דאך עס
אבער מיט ווייבער, נשים, נישט געדאכט זאלן זיי ווערן! א ביסל א טארעראם! א געפילדער! „זי חלשט!״... „ראטעוועט!״... ווער חלשט? וואס ראטעוועט? א שרפה ― מע זאל ראטעווען?... עך, ווייבער, ווייבער! (מיט
פאטאס). נישט אומזיסט האט אייך שלמה המלך אזוי נישט ליב געהאט!
נישט אומזיסט זאגט ער אין שיר־השירים אף אלע ווייבער, אז... אז... אז...
(טוט זיך א פאטש אין שטערן). ברוך מזכיר נשמות ― לאם איך מיך
דערמאנען, וואס ער זאגט אף אייך?... (מיט כעס). אז איר פארדולט מיר
מיין קאפ!!!....
    
 פ א ר ה א נ ג.
    
 ענדע פונעם ערשטן אקט.
(א גרויסער הויף. אף יענער זייט הויף ― א גארטן. פון ווייטן, רעכטס, זעט
מען ארויס די שטוב, א דארפישע געביידע מיט א פריזבע. לינקס ― א שטאל.
נאענט צו דער ראמפע ― א ברונעם מיט אלץ וואס געהערט צו א ברונעם, אף
שעפן וואסער. דער גארטן ענדיקט זיך מיט א געפלאכטענעם פלויט. ― מיט א
גראבאייזן אין די הענט שטייט חווה אנגעבויגן און פאלעט דעם גארטן. אנגעטאן איז זי ווי א דארפסמיידל: צוויי צעפ מיט רויטע סטענגעס, אן אויסגענייט מאלאראסיש העמד מיט ברייטע ארבל, א גרינער קארסאזש אף א קורץ
    
 שווארץ קליידל).
    
ח וו ה: (ארבעט מיטן גראבאייזן לאנגזאם און זינגט מעלאנכאליש זיס):
    
 ווינטן ווייען, אזש
    
 די ביימער ווע־
    
 רן אויסגעריסן.
    
 ס׳טוט מיין הארץ מיר
    
 וויי, נאר טרערן
    
 קאנען זיך
    
 נישט גיסן.
    
 אוי! איך פטר וויסט
    
 און פינצטער מיי־
    
 נע יונגע יארן!
    
 וואלט איך קאנען
    
 וויינען ביטער,
    
 וואלט מיר גרינג
    
 געווארן...
  
(זינגענדיק קומט זי צו אלע מאל נענטער צו דער ראמפע. ― פון יענער זייט
פלויט באווייזט זיך פ ע ד י א ג א ל א ג א ן. אף זיין שווארץ העמדל
― א פידזשאק. דאס היטל אף א זייט, אין האנט א ביכל. אנגעשפארט אן פלויט
פון יענער זייט, הערט ער זיך איין, ווי חווה זינגט).
פ ע ד י א: (אפלאדירט). בראווא! בראווא!
    
ח וו ה: (כאפט זיך באם הארצן). אוי, האסטו מיך דערשראקן,
פעדיא! (ווארפט אוועק דעם גראבאייזן, לאזט זיך צו אים).
    
פ ע ד י א: (לאכט). איך האב גארנישט געוווסט, אז דו ביסט אזא
איבערגעשראקענע... (שפאנט־אריבער פון דער זייט פלויט). און וואס איז
די מעשה, וואס דו זינגסט עפעס אזוי, אזוי... ווי אזוי זאל איך דיר זאגן?
עפעס הארצעדיק? אומעטיק?
    
ח וו ה: אומעטיק אפן הארצן, זינגט זיך אומעטיק...
    
פ ע ד י א: (גייט־צו צו איר נאענט, גיט איר די האנט). אומעטיק
אפן הארצן? (פארקוקט איר אין די אויגן). וואס איז דיר, הערצעלע מיינס?
טייבעלע מיינס? (וויל זי ארומנעמען, זי לאזט זיך נישט).
    
ח וו ה: דו פארגעסט, וואס מיר שטייט פאר? (זיפצט).
    
פ ע ד י א: נארישקייטן!
    
ח וו ה: בא דיר איז עס אפשר נארישקייטן... (דערזעט בא אים דאס
ביכל). דאס וואס איז?
    
פ ע ד י א: וואס כ׳האב דיר צוגעזאגט. מאקסים גארקי.
    
ח וו ה: (לעבעדיק). אך, גארקי!... (נעמט דאס ביכל, מישט־אויף,
דערזעט דאס בילד). דא איז דאס בילד א סך שענער!... ווי פראסט! ווי
איינפאך! אט דאס איז א מענטש! אט דאס איז א כאראקטער!... א דאנק.
(דריקט אים נאך א מאל די האנט, קוקט אפן פארטרעט, וואס אין ביכל,
און אף פעדיאן). ווייסט, אף וועמען ער איז פאכאזשע?
    
פ ע ד י א: אף וועמען?
    
ח וו ה: אף וועמען? פארשטייט זיך, אף דיר! (צעלאכט זיך).
    
פ ע ד י א: וואס־זשע לאכסטו?
    
ח וו ה: (טראגט אים אונטער דאס ביכל). נא זע! צוויי טראפן
וואסער!...
    
פ ע ד י א: (קוקט נישט אין ביכל, קוקט אף איר). ווי שיין דו
ביסט היינטיקן פרימארגן! ווי די זון ― אזוי שיינסטו! ווי דער הימל זיינען דיינע אויגן! און דער קאסטיום, האלקע מיינע, דער דאזיקער קאסטיום
ווי ער פאסט דיר! (באטראכט זי). אונדזער נאציאנאלער קאסטיום פון
מאלאראסיע! ווי שיין דו ביסט, עווא!...
    
ח וו ה: און ווי שיין דו האסט אויסגעלערנט זיך רעדן, פעדיא! ווי
פון א ביכל אקוראט!... (צעלאכט זיך ווידער).
    
פ ע ד י א: עפעס לאכסטו מיר היינט צופיל, האלעטשקע?
    
ח וו ה: ס׳איז מיר פריילעך ― לאך איך...
    
פ ע ד י א: אט ערשט איז דיר געווען אומעטיק, איצט ― שוין
פריילעך!...
    
ח וו ה: געווען פינצטער, אויפגעגאנגען די זון, געווארן ליכטיק...
(קוקט אים טיף אין די אויגן אריין).
פ ע ד י א: (קאן נישט בייקומען איר קוקן). א האלבע מלוכה פאר
א טרונק וואסער, טייבעלע מיינס!
    
ח וו ה: קום, איכ׳ל דיך אנטרינקען! (זיי לאזן זיך ביידע צום ברונעם.
חווה פריער, פעדיא נאך איר. געשיקט, בריהש, ווי אן אמת דארפיש מיידל,
כאפט זי דעם עמער, פארווארפט דעם שטריק אין ברונעם אריין, א טרייסל
אהער און אהין ― פארטיק אן עמער וואסער). האב איך ערלעך פארדינט
מיין האלבע מלוכה?
    
פ ע ד י א: (טרינקט זיך אן). א גאנצע מלוכה, קעניגן מיינע!...
ווייסטו, וואס איך בין געקומען? איך האב געוואלט מיט דיר עפעס רעדן,
עווא...
    
ח וו ה: (מיט אמאל איז פארשווונדן איר פריילעכקייט). עפעס
רעדן?... זיץ. (זעצט זיך אוועק אף די הילצערנע צאמרינעס פון ברונעם,
ווייזט אים אן ארט נעבן זיך).
    
פ ע ד י א: (זעצט זיך אוועק, נעמט־ארויס א פאפיראס). איך האב
זיך געוואלט זען מיטן באטיושקא, מיטן פאטער אלעקסיי, מיט אונדזער
גלח...
    
ח וו ה: (א מאך מיט דער האנט). נאר נישט וועגן דעם!...
    
פ ע ד י א: (פארווונדערט). פאר וואס עפעס, טייבעלע?
    
ח וו ה: אזוי... היינט נישט... נישט אויפגעלייגט...
    
פ ע ד י א: איך זע טאקע, אז דו ביסט נישט אויפגעלייגט...
(פאררייכערט דעם פאפיראס, זעט־אויס אומצופרידן. חווה באמערקט עס).
    
ח וו ה: דו פארגעסט, וואס מיר שטייט־פאר, פעדיא! מאכן אזא
שריט... אפגעזעגענען זיך מיט אלץ... מיט מיין גאנצן פארגאנגענעם, מיט
טאטע־מאמע און מיט אלע מייניקע אף שטענדיק...
    
פ ע ד י א: אף שטענדיק?
    
ח וו ה: אף אייביק!... דו קענסט נישט מיין טאטן, פעדיא! דאס
איז א מענטש מיט א כאראקטער! ער וועט מיך גיכער זען א טויטע, איידער
מוחל זיין מיר דעם שריט! קיינמאל נישט!
    
פ ע ד י א: קיינמאל נישט?
    
ח וו ה: קיינמאל נישט! כאטש ליב האט ער מיך ― נישטא נאך
אזא פאטער דער צווייטער!... (פויזע. רעדט מיט געבעט). וואס טוט מען,
פעדיא טייערער, וואס טוט מען, אז מיין טאטע זאל מיך פארשטיין און...
זאל מיר מוחל זיין? ווי אזוי מאכט מען?...
    
פ ע ד י א: (מאכט א אומפריינטלעכע מינע). דו זארגסט זיך פאר
דיין טאטן מער ווי פאר זיך. דו האסט אין זינען דיין טאטן מער ווי די
גאנצע וועלט...
    
ח וו ה: (פארדראסיק). און דו האסט אין זינען זיך מער ווי די
גאנצע וועלט, און אפילו מער ווי מיך...
    
פ ע ד י א: (אויפגעבראכט). א, ניין! זעסטו, דאס זאגסטו שוין
דורכויס נישט אמת ― און דו אליין ווייסט עס!... (מיט פייער). דו ווייסט
גאנץ גוט, אז די וועלט ― דאס ביסטו!... אז פאר דיר בין איך גרייט...
(פארווארפט דעם פאפיראס).
    
ח וו ה: (ענדיקט פאר אים). אין פייער און אין וואסער... ווי אין
די ביכלעך שטייט געשריבן... איך וואלט וועלן וויסן אט וואס, פעדיא.
איך וואלט וועלן וויסן, ווי וואלט געווען, ווען דו זאלסט דארפן מאכן
דעם שריט, וואס מיר שטייט־פאר?
    
פ ע ד י א: וואלט איך אים געמאכט און ווינציקער גערעדט, טייבעלע מיינס! איבעריקנס, צו וואס איז דער עקזאמען, עווא?... און איבערהויפט, וואס טוט זיך עס מיט דיר? אדער בא דיר איז עפעס ― וואס פארגעקומען, אדער איך האב דיך נישט געקענט?
    
ח וו ה: אזוי שפעט זיך ארומגעקוקט, אז דו קענסט מיך נישט?
    
פ ע ד י א: (האט זיך פארכאפט). איך זאג נישט, אז איך קען דיך
נישט ― ניין! איך זאג, אז איך ד ע ר ק ע ן  דיך נישט... און אן אלעמען, זע איך ארויס, עווא, אז דו ביסט היינט גלאט נישט אויפגעלייגט...
ווען איך ווייס, אז דו ביסט היינט אזא... (שטרעקט איר אויס די האנט).
זיי געזונט, עווא!
    
ח וו ה: (א לאז צו אים מיט ביידע הענט). פעדיא! מיין קאפריזנער העלד! גיי נישט אוועק! לאז מיך נישט אליין! איך נייטיק זיך אין א
גוט ווארט!... איך האב דעם גאנצן פרימארגן ארויסגעקוקט אף דיר!...
(אין פארצווייפלונג). איך האב מיט דיר אזוי פיל צו ריידן! אזוי פיל!
    
פ ע ד י א: (זעצט זיך אוועק צוריק). פאר וואס זשע רעדסטו נישט?
דו ווייסט, אז איך האב ליב הערן, ווי דו רעדסט, קעניגן מיינע!
    
ח וו ה: (ווערנד זי רעדט, שפילט זי זיך מיט אירע צעפ, צעפלעכט
זיי און פארפלעכט). דו ווייסט נישט, וואס איך טראג־איבער. פון איטלעכן
באזונדער! פון איטלעכן באזונדער!... מיינע היימישע קוקן מיר נאך,
היטן מיר די טריט... זיי שטויסן זיך, אז איך בין צו דיר... אז... עס ציט
מיך צו דיר!... מיין שוועסטער ― זי האט זיך דערלויבט מיר צו לייענען א
נאטאציע! די מאמע מיינע זאגט מיר גארנישט, נאר זי קוקט אף מיר און
זיפצט... הלוואי וואלט זי בעסער מיר שוין געזאגט, פירגעהאלטן, געשאלטן!... ווארעם יעדער זיפץ אירער רייסט־אויס בא מיר א שטיק הארץ!...
היינט די מלחמה, וואס מיר שטייט־פאר מיטן טאטן!... אים זאגן, אז איך
האב דיך ליב, אז איך קאן אן דיר נישט לעבן?... אט האב איך דיר, זעסטו,
אויסגעזאגט דעם גאנצן אמת...
    
פ ע ד י א: איך דאנק דיר, עווא! (נעמט איר האנט, וויל זי ארומנעמען אינגאנצן, זי לאזט זיך נישט). וואס איז מיט דיר, הארציקע?
    
ח וו ה: איך ווייס אליין נישט, וואס מיט מיר איז! זע איך דיך
נישט ― שטארב איך אוועק... דערזע איך דיך ― צינדט זיך אן אין מיר
א פייער ― נישט אף דיר, ניין! נאר אף יענע, וואס האבן אויסגעטראכט,
אז מענטשן זאלן זיין אפגעווייטערט איינס פון דאס אנדערע מיט זייער
גלויבן און מיט זייער...
    
פ ע ד י א: מיר באדארפן זיך אוועקשטעלן העכער פון די אלע
קינדערייען, וואס מענטשן האבן צוגעטראכט! (רוקט זיך צו). איך זאג דיר,
דו קעניגן פון מיין נשמה, אז ס׳נישטא די זאך אף דער וועלט, וואס זאל
שטיין אונדז אין וועג... בארויק דיך, עווא, פארגעס נישט, אז איך בין
מיט דיר אלע מאל און אומעטום, און אז דיין גליק (באגייסטערט) ―
דאס איז דער איינציקער צוועק פון מיין לעבן! צוליב דיר וועט מיר שיינען
אט די זון, זיך פארבן אט דער הימל, גרינען אט דאס גראז, בליען אט
די קווייטן... צוליב דיר וועט מיר די גאנצע וועלט זיך פארוואנדלען אין א
גן־עדן, און דו וועסט זיין פאר מיר די קעניגן פון דעם גן־עדן, און איך
וועל זיין דיין געטרייער קנעכט! איך וועל היטן דיינע טריט, דיין שלאף,
דיינע קאפריזן, קוקן אין דיינע אויגן. אין די שיינע קלארע אויגן דיינע!...
    
ח וו ה: (כאפט אים ארום אין עקסטאז מיט ביידע הענט ארום
האלדז). אוי! פעדיא! פעדיא! (לאזט אים אפ). דו מאכסט מיך קראנק!
דו מאכסט מיך משוגע! איך וועל אראפ פונעם זינען ― אזוי ליב האב
איך דיך! איך בין א פארפאלענע ― איך ווייס דאס, איך פיל, אז איך
גיי צו גרונט, נאר איך קאן מיך נישט בייקומען! איך גיי פארלוירן, איך
בין א פארלוירענע!... (באהאלט דאס פנים אין די הענט).
    
פ ע ד י א: א פארלוירענע? צו וואס זאלסטו עס זאגן, קריינדעלע,
אז דו ווייסט, אז ס׳איז נישט אזוי? צו וואס, הארציקע, אזעלכע ווערטער,
אז דו ווייסט אליין, אז דיין נשמה איז לויטער, ווי קרישטאל, און אליין
ביסטו ריין, ווי א מלאך? (נעמט־ארום איר טאליע, רעדט איר גלייך אין
אויער, קושט אירע צעפ). איך זע דיך א פריילעכע, א צופרידענע, א גליקלעכע, א, טייערע געטרייע עווא מיינע! דיין פנים שיינט, זע איך, אזוי ווי
די זון אין האלבן טאג... דיינע אויגן לויכטן, זע איך, ווי די שטערן אין
האלבע נאכט... פון גליק, פון ליבע... און גיך וועט דאס זיין, גאר־גאר גיך...
מיר׳ן נאך היינט זיין ביידע באם באטיושקא אלעקסיי...
    
ח וו ה: (האט זיך ארויסגעריסן פון זיינע ארעמס, גלייך אזוי ווי
א שלאנג האט זי א ביס געגבן, און איז שטיין געבליבן אף די פיס).
א, ניין! ניין! נישט היינט! היינט נישט!... איך וויל נישט! איך קאן נישט!
(פעדיא צו איר ― ער וויל זי ארומנעמען). לאז מיך! לאז מיך אפ! גענוג
גענוג אנגערעדט זיך! פעדיא, אנטלויף! פאלג מיך.― טראג זיך אפ!...
פארנאכט זעען מיר זיך נאך אמאל, ווידער אט א דא... גיי, פעדיא! גיי,
טייערער!
    
פ ע ד י א: (קאן נישט אוועקגיין, קוקט איר אין די אויגן, דריקט איר די
האנט, לאזט זיך גיין, קוקט זיך אום צוריק, מאכט צו איר מיטן היטל. זי שיקט אים
א קוש אין דער לופט, און נאך א קוש, און נאך א קוש. ― אומבאמערקט באווייזט זיך
פון דער ווייטן ט ב י ה ,  אין דער צייט, ווען פעדיא שפאנט־אריבער צוריק איבערן פלויט און חווה נעמט זיך צוריק צום גראבאייזן. ער קומט־אן מיטן עמער אין
האנט, די פאלעס אונטערגעשטעלט, גייט־צו צום ברונעם בעת פעדיא איז שוין פון יענער
זייט פלויט, שטעלט זיך אוועק פון אונטער דער האנט ארויס איינצוקוקן זיך אין
דער ווייטן, דערזעט די טאכטער מיטן גראבאייזן אין די הענט, באקלערט זיך פריער
וואס ער זאל טאן, נעמט זיך דערווייל צו דער ארבעט ― שעפן וואסער).
  
ט ב י ה: (גרייט אראפצולאזן דעם עמער אין ברונעם אריין, בלייבט
שטיין, רופט די טאכטער מיטן פינגער). אנו, קום נאר אהער, חווהלע! זיי־זשע מוחל...
    
ח וו ה: (גייט־צו מיטן גראבאייזן). וואס איז, טאטע? מיך רופסטו?
    
ט ב י ה: (ווייזט מיט דער האנט). ווער איז אט א יענער א אט
דארטן?
    
ח וו ה: (קוקט זיך איין). ווו?
    
ט ב י ה: (ווייזט איר ארויף, אהין, ווייט). אט א דארטן א, פון
יענער זייט פלויט... צי עס ווייזט זיך מיר אויסעט?
    
ח וו ה: עס ווייזט זיך דיר אויס.
    
ט ב י ה: (הערט נישט אויף איינצוקוקן זיך). איך וואלט אבער
געמעגט שווערן, אז ס׳א מענטש...
    
ח וו ה: (קוקט אויך אהין). יא, ס׳א מענטש.
    
ט ב י ה: און אויב כ׳האב קיין טעות נישט, דארף עס זיין כוועדקע
גאלאגאן, זאל מאריך ימים ונשים זיין... איז דאס ער?
    
ח וו ה: ער...
    
ט ב י ה: (מיטן פנים צו דער טאכטער). גייט ער נישט פון דאנען?
    
ח וו ה: (דרייסט, דעם פאטער אין די אויגן). פון דאנען...
    
ט ב י ה: צו וועמען האט ער עס באדארפט, דער קדיש?
    
ח וו ה: צו מיר.
    
ט ב י ה: צו דיר?
    
ח וו ה: צו מיר.
    
ט ב י ה: וואס־זשע האט ער געוואלט, דער תכשיט?
    
ח וו ה: וואס זאל ער וועלן?
    
ט ב י ה: איך מיין... מסתמא האט מען געשמועסט?
    
ח וו ה: געוויס האט מען געשמועסט.
    
ט ב י ה: פון וואס, למשל? אז פון געשעפט ― זיכער נישט, פון
פאליטיקע ― נישט, און פון ביכער אויך נישט...
    
ח וו ה: האסט נישט געטראפן, טאטע... מיר האבן אקוראט גערעדט וועגן ביכער... (ציט־ארויס פון קארסאזש דאס בוך, וואס פעדיא
האט איר איבערגעלאזט). אט דאס האט ער מיר געבראכט צו טראגן...
    
ט ב י ה: א ביכל? (נעמט און באטראכט דאס בוך). מהכתיתי.
ביכער דארף מען לייענען... פון ביכער ווייסט מען אלץ, וואס אף דער וועלט
טוט זיך, סיי אפן הימל, סיי אף דער ערד. נאר וואס דען? איין זאך פאר־
    
פ ו ן  צ וו יי  וו ע ל ט ן  317
 שטיי איך נישט: מיט ביכלעך קאן מען, דאכט מיר, טרעפן גלייך אין שטוב
 אריין. צו וואס שפאנען איבער א פלויט, ווי א יוון אין סוכה?... צי אפשר
 איז דאס אזא סחורה, וואס האט מורא פאר א גוט־אויג?... פון די גוטע
ביכלעך, וואס מע דארף זיך מיט זיי באהאלטן אפן בוידעם?
    
ח וו ה: (נעמט־צו דאס ביכל). ס׳איז דווקא א לעגאל ביכל און מע
מעג עס לייענען ― ס׳איז פון גארקין.
    
ט ב י ה: (מאכט־צו איין אויג). פון גארקען? ווער איז געווען דער
גארקע?
    
ח וו ה: מאקסים גארקי ― א שרייבער א רוסישער... דער צווייטער פון טאלסטאי, פונעם גראף טאלסטאי, וואס זיין פארטרעט הענגט
בא אונדז אף דער וואנט...
    
ט ב י ה: א? אט א יענער גראף טאלסטאי, וואס זאגט, אז מע
שטעקט דיר אפ א פאטש אין איין באק, זאלסטו זאגן יישר־כוח, דערלעבט
איבער א יאר ― און אונטערשטעלן די אנדערע באק?... און וואס דרשנט
ער, אט דער דאזיקער מאקסים דיינער? ווי אזוי הייסט ער ― גארקע?
    
ח וו ה: חוזק קאנסטו מאכן, טאטע, פון וועמען דו ווילסט, נאר
נישט פון אזעלכע מענטשן, ווי דער גראף טאלסטאי אדער גארקי... מאקסים גארקי איז א מענטש, וואס זיין נאמען לאזט זיך הערן ווייט, זיינע
ביכער ווערן איבערגעזעצט און געלייענט אומעטום. אלצדינג, וואס ער איז
דערגאנגען, איז ער דערגאנגען פון זיך אליין, אין ערגעץ נישט געלערנט...
א פראסטער מענטש, נאר א גרויסער מענטש... אט האסטו זיין פארטרעט.
(טראגט־צו דעם פאטער דאס ביכל, ווייזט אים אפן בילד).
    
ט ב י ה: (שטעלט־אוועק דעם עמער, ווישט־אפ די הענט אן דער
פאלע, נעמט דאס ביכל, קוקט אפן בילד מיט איין אויג צוגעמאכט, ווי א
מבין). פסס! א גדול! (שאקלט מיטן קאפ, פארבייסט א ליפ). טאקע גאר פון
די גדולים!... ווי אין פסוק שטייט:  ה י ד י ם   י ד י  ע ש ו ― א
פלייצע אביסל! נו־נו! ווי קאן גאר א ייד אזוי אויסוואקסן? ווו וועט זיך
בא יידן נעמען אזא פלייצע מיט אזעלכע ידים?... (פויזע). נאר ווייסטו,
וואס איך וועל דיר זאגן, טאכטער? מיר דאכט זיך, אז ער איז מיר עפעס
זייער קענטלעך! איך וואלט געמעגט שווערן, אז איך האב אים געזען,
אט דעם נפש!
    
ח וו ה: ווו האסטו אים געקאנט זען?
    
ט ב י ה: ווו ― געדענק איך שוין נישט אקוראט. נאר אויב איך
האב קיין טעות נישט, איז אדער בא דער באן טראגן זעק, אדער אין
וואלד שלעפן קלעצער...
    
ח וו ה: (נעמט־צו באם פאטער דאס ביכל, באהאלט עס צוריק אונטערן קארסאזש). קומט־אויס נאך דיינע רייד, אז טראגן זעק, אדער שלעפן קלעצער, איז א בזיון? און דו אליין, טאטע, פלעגסט נישט שלעפן קיין
קלעצער?...
318  ש ל ו ם   ע ל י כ ם
    
ט ב י ה: נישט היינט געדאכט, פאר וואס נישט? (לאזט־אראפ
מיטן שטריק דעם עמער אין ברונעם).
    
ח וו ה: און איצט הארעוועסטו נישט? און מיר אלע הארעווען ניט?
(קוקט ווי דער פאטער פארווארפט דעם שטריק מיטן עמער אין וואסער).
    
ט ב י ה: דאס איז א באזונדערע זאך, קינדעניו! דערויף איז פאראן א פסוק א בפירושער, פארשטייסטו מיך, אין דער תורה: ב ז י ע ת
א פ י ך ת א כ ל  ל ח ם ― דאס שטיקל ברויט דארף מען פארהארעווען,
אומזיסט גיט קיינער נישט... נאר וואס דען? נישט דאס האב איך דיר געוואלט זאגן... געוואלט האב איך פרעגן בא דיר, זאלסט מיר זאגן, וואס פאר
א באקאנטשאפטן פירט איר עס? און וואס פאר א מחותן איז מיט טביהס
טעכטער, אייגנטלעך, אזא כאם?
    
ח וו ה: (א טריט צוריק). פאר וואס קומט אים אזא נאמען? דו
קענסט אים?
    
ט ב י ה: (ציט די שטריק מיטן עמער פון ברונעם). וואס דען איז
ער? מר־בר־רב־אשיס אן אייניקל? רב כוועדקע ברב מיקיטע גאלאגאן ―
א קלייניקייט! אזא גוי א יאבעדניק, ווי מיקיטע, וואס קומט־ארויס פון
סאמע מיוחסים... דער זיידע טערענטי עליו השאלעכץ געווען א שיכור
הגדול הגיבור והנורא און געשלאגן דאס ווייב דריי מאל א וואך, און דער
עלטער־זיידע עליו הפאקרישקע איז געזעסן יומם וליל און אכטונג געגעבן
אף די חזירים...
    
ח וו ה: (פארדראסיק, נאר האלט זיך איין). דו אליין זאגסט וויפל
מאל, אז דער עיקר איז דער מענטש אליין, נישט דער ייחוס, פון וואנען
ער שטאמט... סע שטייט געשריבן, זאגסטו, אז אלע מענטשן קומען־ארויס
פון איין טאטן, און אז איין גאט האט זיי באשאפן, און קומט צו עפעס...
    
ט ב י ה: (שטעלט־אוועק דעם אנגעשעפטן עמער וואסער אף דער
הילצערנער צאמרינע פון ברונעם). ע, נארעלע, ווייסטו דאך גארנישט וואס
דו רעדסט. דאס איז עפעס א נ ד ע ר ש ,  און דאס איז וו י ד ע ר
עפעס אנדערש. בא גאט זיינען טאקע אלע אלץ איינע מיוחסים. נאר וואס
דען? וואס צו גאט איז צו גאט, און וואס צו לייטן איז צו לייטן, ווי דער
מדרש זאגט...
    
ח וו ה: (לאזט אים נישט ענדיקן). אף אלצדינג איז בא דיר פאראן, טאטע, אדער א מדרש, אדער א פסוק, אדער ווי אזוי נאך הייסט עס
דארט בא דיר... וואס פאר א פסוק וועסטו מיר אויסזוכן דערויף, וואס אט
האט גאט באשאפן אזא וועלט, אזא שיינע וועלט (ווייזט מיט די הענט ארום
זיך), און אזא גרויסע וועלט, און מענטשן קאנען זיך נישט איינטיילן. דער
זאגט: צוליב מיר האט גאט באשאפן די וועלט, און דער זאגט ― צוליב
אים. דער בארימט זיך, אז זיין גאט איז דער אמתער, און דער זאגט:
ניין, מיין גאט איז דער אמתער!...
    
ט ב י ה: (פארשטעלט זיך די אויערן). טע־טע־טע! פילאזאפיע!
פ ו ן  צ וו יי  וו ע ל ט ן  319
פידרעך! נעכטיקע טעג! אפן הימל א יאריד! הקיצור, נישט איך וועל דיך,
נישט דו וועסט מיך איבערשפארן, ווי אין חומש שטייט געשריבן: כ ל
ע ו ר ב  ל מ י נ ה ו ― איטלעכער וועט בלייבן בא זיין משוגעת... ווו־זשע האלטן מיר, ברוך מזכיר נשמות? יא! בא דעם האלטן מיר, אז פארן
רבונו־של־עולם זיינען אלע מענטשן גלייך. ל י  ה ש מ י ם  ו ל י
ה א ר ץ ― יידן און, להבדיל, גויים ― אלע גלייך. נאר דאס ווייסטו, אז
די תורה האט אונדז אנגעזאגט, אז מיר זאלן ליב האבן אלע מענטשן,
נאר עמלקן זאלן מיר געדענקען?!...
    
ח וו ה: אקעגן וואס זאגסטו דאס, טאטע?
    
ט ב י ה: אקעגן דעם, וואס איך זיץ צווישן גויים אזוי פיל יאר,
דער סטארשינא וועט פאר מיר קיין זאק בארשט נישט אוועקגעבן, און
דער סטאראסטא ― יענער איז נאך מיר גאר די כפרה. איא? פונדעסטוועגן, לאז גאט היטן בא א שימחה, איך מיין בא א פאגראם, ווייס איך
נישט אויב עס וועט זיך נישט פארוואלגערן בא זיי אין בוזעם א פאר
שטיינער פון מיינעטוועגן...
    
ח וו ה: צו וואס אזעלכע טרויעריקע געדאנקען?
    
ט ב י ה: איך האב מיך דערמאנט אן מענדל ווערעביווקער, וואס
פאר א סוף ער האט געהאט. (נעמט אן די טאכטער פאר א האנט). הארך
נאר אויס, חווה, וואס איך וועל בא דיר פרעגן...
    
ח וו ה: וואס וועסטו פרעגן?
    
ט ב י ה: נאר זאלסט מיר זאגן אקוראט, נישט ווי פאר א טאטן,
נאר ווי פאר א גוטן פריינט, וואס האט דיך ליב און זיין איינציקער
ווונטש איז דיך צו זען גליקלעך...
    
ח וו ה: (שטארק אומרויק). צו וואס אזא לאנגע פאררעדע?
    
ט ב י ה: (נעמט זיך בא דער בארד). ווי וואלט געווען, למשל, ווען
איך קום צו דיר און זאג דיר: טאכטער לעבן! טו פון מיינעטוועגן א זאך,
וואס דיר קאן דערפון נישט ארויסקומען קיין רעה און מיר וועט דאס
זיין די גרעסטע טובה ― וואלסטו עס מיר געטאן, צי ניין?
    
ח וו ה: געוויס יא...
    
ט ב י ה: און אז ס׳זאל זיך דיר מאכן טאן א זאך, וואס קאן
אוועקהרגענען דעם טאטן, וואלסטו דאס געטאן?
    
ח וו ה: געוויס נישט...
    
ט ב י ה: וויבאלד אזוי (פריילעך), היינט וואס האבן מיר נאך צו
שמועסן? וויבאלד אזוי, איז ל א א מ ר כ ל ו ם ― האט קלים גארנישט געזאגט!... נישט איך האב דיך געפרעגט, נישט דו האסט מיר געענטפערט... און ווי אין פסוק שטייט:  ו י ש כ ח ה ו ― מאכט רש″י:
„נע בולא ניקאלע או מיקאלע״... חבר ווי געוועזן!... (ציט איר אויס זיין
האנט. חווה נעמט בא אים די האנט מאשינאל. ער כאפט דעם עמער וואסער און לאזט זיך צו דער שטאל־צו. חווה איז געבליבן שטיין און קוקט
אים נאך, ביז ער ווערט פארשווונדן. זי לאזט זיך גיין גלייך ווי צו אים
און קערט זיך אבער אום צוריק).
  
ח וו ה: (א מאך מיט דער האנט, צו זיך אליין, אנטשלאסן). נו!
מיר׳ן נאך זעען!... (זי לאזט זיך צו דער שטוב צו).
    
 פ א ר ה א נ ג.
    
 ענדע פונעם צווייטן אקט.
    
 דריטער אקט
    
  ע ר ש ט   ב י ל ד.
    
(באם וואלאסטנאי שרייבער מיקיטא גאלאגאן אין הויף ― קאנטורן פון א
שטוב. עס דארף צו זיין פארענדערט פון דער דעקאראציע וואס אין צווייטן אקט
דערמיט, וואס אנשטאט דעם ברונעם קאן זיין אדער א בוים מיט א בענקל ארום
בוים, אדער א סטורדע היי מיט הראבלעס אנגעווארפן, אדער שטיינער, אדער
ליים־ציגל, ארום וועלכע מע קאן זיצן צוגעשפארט און רייכערן ליולקעס. ― די
דעקאראציע פונעם ערשטן בילד פון דריטן אקט באדארף זיין צונויפגעשטעלט
אזוי, אז ווי־נאר דאס בילד ענדיקט זיך, זאל דער צווייטער פארהאנג זיך אויפהייבן און דאס צווייטע בילד פון דריטן אקט זאל שוין קאנען אנפאנגען. און
אזוי ווי דאס צווייטע בילד פון דריטן אקט הייבט זיך אן שבת־צו־נאכטס, בא
שטארקער פינצטערניש, וועלן די איבעריקע אקסעסוארן פון דער פריערדיקער
דעקאראציע קאנען אומבאמערקט צוגענומען ווערן. ― דער הויף דארף זיין
מער אין דער פערספעקטיוו, ווי אין דער ווירקלעכקייט. אין דער פרעספעקטיוו
קאנען זיין ביימער, וועגן, רעדער און אויך, אויב מעגלעך, געמאלטע קי. ―
אפן גראז, אדער אף די שטיינער, אדער באם היי, זיצן צוגעשפארט דער בעל־הבית פונעם הויף,  מ י ק י ט א ג א ל א ג א ן ,  ד ע ר  ס ט א ר ־
ש י נ א מיטן ס ט א ר א ס ט א און מע רייכערט ליולקעס. אנגעטאן איז
מען יום־טובדיק, מיט רויטע, בלויע און גרינע גארטלען, מיט ווייסע און
גרויע שמויסענע היטלען, כאטש ס׳איז זומער. דער סטארשינא מיטן סטאראסטא
טראגן גרויסע בלעכלעך אפן הארצן. בא דער זייט שטייט, מיטן היטל אין איין
האנט און מיט א גרויסן שטעקן אין דער אנדערער האנט, דער ס א ט ס ק י ,
אויך מיט א בלעכל און מיט געלע האר אפן קאפ, קוקט מיט רעספעקט אפן
    
 סטארשינא מיטן סטאראסטא, ווארט אף זייער באפעל).
    
מ י ק י ט א ג א ל א ג א ן: צוויי מאל איז ער געווען בא מיר,
דער ייד. איין מאל נאך גאנץ פרי, באלד נאך דעם, ווי מיין ווייב האט
פארטריבן די קו אין טשערעדע, און דאס אנדערע מאל שוין נאך האלבן
טאג ― שוין ביידע געווען, אי ער, אי זי, זיין ווייב, הייסט דאס. מיך געבעטן, געוויינט, געחלשט, אין די הענט מיר געקושט, איך זאל זיי נאר
זאגן, ווו זייער כוואווא איז?
    
ס ט א ר ש י נ א: נו, און דו וואס?
    
מ י ק י ט א ג א ל א ג א ן: איך וואס? גארנישט! איך ווייס
נישט! פון וואנען זאל איך וויסן? און זיי ווידער א מאל און אבער א
מאל! פאלן מיר צו די פיס, קושן מיר די הענט און וויינען און קלאגן און
יאמערן... און ער, טעוול הייסט עס, ווייזט מיר אף גאט און אפן הייליקן
לעמפל ― איך זאל אים צולאזן צו זיין כוואוואן נאר אף צוויי מינוט,
נאר אף צוויי ווערטער!... טשעפע זיך אפ, קלעשטש! ייד איינגעגעסענער,
טפו!... (שפייט אויס).
    
ס ט א ר ש י נ א: און דו וואס?
    
מ י ק י ט א ג א ל א ג א ן: איך וואס? גארנישט! טשעפע
זיך אפ, זאג איך, קלעשטש וואס דו ביסט! איינגעגעסענער ייד, טפו!...
(שפייט־אויס). און דא ציטער איך, טאמער טוט ער א קוק אריין אין דער
צווייטער הארניצע ― דארט זיצט דאך אקוראט זיין כוואווא! וואס טוט
מען? זאג איך צו זיי: איר וועט אוועקגיין, זאג איך, מיט גוטן ― איז גוט,
אנישט, זאג איך, האבן מיר א זאקאן, זאג איך, און פא־זאקאנו קאן איך,
זאג איך, אראפברענגען דעם אוראדניק אהער!... מיינט איר, ער האט זיך
איבערגעשראקן? דריי אוראדניקעס, זאגט ער, און אפילו דער גובערנאטאר
אליין קאן אים אויך גארנישט טאן! ווארעם פאר זיין קינד קאן ער אנשפארן צום קייסער ― איר הערט ווערטער? צום קייסער!...
    
ס ט א ר ש י נ א: (צום בעל־הבית). און איך אף דיין ארט וואלט
נישט אזוי געטאן... טעוול איז פארט אן אייגענער מענטש... (צום סטא־ראסטא). האב איך רעכט, סטאראסטא? (שפייט־אויס).
    
ס ט א ר א ס ט א: (רייכערט). זייער גערעכט, האספאדין סטאר־שינא, טעוול איז אן אייגענער מענטש.
    
ס ט א ר ש י נ א: און א גוטער מענטש, כאטש ער איז א זשיד.
האב איך רעכט, סטאראסטא?
    
ס ט א ר א ס ט א: זייער גערעכט, האספאדין סטארשינא, טעוול
איז א גוטער מענטש, כאטש ער איז א זשיד.
    
מ י ק י ט א ג א ל א ג א ן: (צום סטארשינא). ווי אזוי־זשע
דען וואלסטו געטאן, האספאדין סטארשינא?
    
ס ט א ר ש י נ א: (רייכערט). איך ווי אזוי וואלט געטאן? איך
וואלט נישט געווארט, ביז ער׳ט קומען צו מיר, בעטן זיך און בוקן זיך...
כ׳וואלט געקומען צום יידן און וואלט אים געזאגט: הער נאר, טעוול, אזוי
און אזוי איז די מעשה. מיין זון כוועדאר און דיין טאכטער כוואווא האבן
זיך פאליובעט און זיי מוזן זיך נעמען. און אזוי ווי מיין זון איז א פראוואסלאוונער און דיין טאכטער נישט, באדארף דיין כוואווא אננעמען אונדזער פראוואסלאוויע... (שפייט־אויס). האב איך רעכט, סטאראסטא?
    
ס ט א ר א ס ט א: זייער גערעכט, האספאדין סטארשינא! כוואווא
מוז אננעמען אונדזער פראוואסלאוויע! (שפייט־אויס).
פ ו ן  צ וו יי  וו ע ל ט ן  323
    
מ י ק י ט א ג א ל א ג א ן: וואס פארא קלוגע קעפ איר זייט
ביידע! איר פארגעסט, אז טעוול איז א ייד און איז קלוגער פון אונדז
אלעמען. איידער מיר וואלטן זיך ארומגעקוקט, וואלט ער זיין טאכטער באשטאט און אזוי פארטאכטארעט, אז דער רוח אליין וואלט זי נישט געקאנט געפינען! ― דערציילן זיי מיר מעשיות! אומזיסט בין איך געווען א
וואלאסטנאי שרייבער גוטע פינף און דרייסיק יאר?
    
ס ט א ר ש י נ א: וואלסט נאך איצט אויך געווען א וואלאסטנאי
שרייבער, זאלסט נישט געווען גראבן, דערלאנגען און יאבעדען אף דער
הראמאדע... מיט א הראמאדע טאר מען זיך נישט זאטשעפען. האב איך
רעכט, סטאראסטא?
    
ס ט א ר א ס ט א: זייער גערעכט, האספאדין סטארשינא! מיט
הראמאדע טאר מען זיך נישט זאטשעפען!
    
מ י ק י ט א ג א ל א ג א ן: וואס איז מיט אייער הראמאדע?
אט דא, אין דעם קולאק (ווייזט א קולאק), איז בא מיר אייער הראמאדע!
    
ס ט א ר ש י נ א: רעד נאך א ביסל, וועסטו זיך בא מיר דעררעדן!... (צום סאטסקי). ע! סאטסקי! ווו ביסטו?
    
ס א ט ס ק י: (גייט־צו מיט גרויס רעספעקט). אט דא בין איך,
האספאדין סטארשינא!
    
ס ט א ר ש י נ א: אנו, טו־נאר א שפרונג צום באטיושקא בלא־האטשינע, וואס דויערט עס בא זיי אזוי לאנג? די זון האלט שוין ווייט
(קוקט ארויף). מע וועט שוין באלד קלינגען צו דער וועטשערני ― ביז
וואנען וועלן מיר דא זיצן? מיר האבן נאך צו טאן אין וואלאסט אויך
גענוג. האב איך רעכט, סטאראסטא?
    
ס ט א ר א ס ט א: זייער גערעכט, האספאדין סטארשינא, מיר
האבן נאך צו טאן און צו טאן!... (דער סאטסקי גייט־אפ. עס קומט ארויס
פון שטוב די בעל־הביתטע, ט ע ק ל א , אנגעטאן אין אירע יום־טובדיקע מלבושים, מיט דער גרינער זאפאסקע און רויטן קאקאשניק. זי הערט
שיער נישט אומגעוואלגערט פונעם סאטסקי, וואס האט זיך צעלאזט אזוי
האסטיק אפן באפעל פון זיין נאטשאלסטווע).
    
ט ע ק ל א: (שפייט־אויס, שילט דעם סאטסקי מיט דער תוכחה און
מיט א קוויטש). זאלסט גאר קיין גוטס נישט האבן, דו רויטער הונט! רוק
און לענד זאלסטו ברעכן אפן גלייכן וועג! (בייט־איבער דעם טאן, גייט־צו
זייער העפלעך, בוקט זיך נידעריק פריער צום סטארשינא, דערנאך צום
סטאראסטא, פארגעסט נישט גריסן דעם מאן אויך). געזונט זאלן זיין דער
האספאדין סטארשינא, דער האספאדין סטאראסטא און דער האספאדין
כאזיאאין! מע האט אייך געלאזט בעטן אין הארניצע אריין. עס דארף
באלד קומען דאס פארל פונעם באטיושקא דעם בלאהאטשינע, וועלן מיר
פון דאנען גיין אינאיינעם אין דער צערקווע, און דערוויילע וועט איר
כאטש נעמען צו גלעזלעך, לכבוד דעם הייליקן שבת...
    
ס ט א ר ש י נ א: (הייבט זיך אויף, גלייכט זיך אויס די ביינער).
דאס האט מען שוין לאנג באדארפט! ס׳איז הייס אין דרויסן און עס
טריקנט אין גארגל... האב איך רעכט, סטאראסטא?
    
ס ט א ר א ס ט א: (אויפגעלעבט). זייער גערעכט, האספאדין
סטארשינא, עס טריקנט אין גארגל. (פארהוסט זיך אזש. אלע גייען אפ צו
דער שטוב צו. עס דערהערט זיך פון דרויסן א רעש פון א צוגעפארענער
פור און א קול „טפררררו!״ דערנאך באווייזט זיך דאס פארל. חווה אנגעטאן ווי א כלה, מיט א הויכן קאקאשניק, אן אויסגענייט העמד, א סך
סטענגעס פון אלערליי קאלירן און רויטינקע שיכלעך אף די פיס. פעדיא
גאלאגאן ― מיט א בלום אין דער לאץ. דאס גרויע שמויסן־היטל פאסט
זיך אים זייער צום פנים מיט די שווארצע וואנצעס).
    
ח וו ה: (גייט אויף צו פריער, זעצט זיך צו אפן בענקעלע, וואס
נעבן בוים, פארווארפט דעם קאפ). אוף!... איך וויל אביסל אפרוען זיך
אט א דא. (עס רוקט זיך אן דער פארנאכט).
    
פ ע ד י א: (זעצט זיך נעבן איר). ביסט מיד?
    
ח וו ה: נישט מיד, נאר כ׳וויל אזוי א ביסל זיצן... (בייגט זיך צו
צו אים, שפארט־אן דעם קאפ אף זיין אקסל. פעדיא נעמט זי ארום, גלעט
זי. ― פון ווייטן דערהערט זיך א קלינגעריי אין די קלויסטער־גלעקער:
גלין־גלין־גלאן! גלין־גלין־גלאן! חווה טוט זיך א כאפ־אויף). פעדיא! לאז
מיך!
    
פ ע ד י א: (האלט זי צו). וואס איז מיט דיר, עווא?
    
ח וו ה: (בעט זיך). לאז מיך, פעדיא! לאז מיך, טייערער! איצט
איז נאך צייט!... (אין דרויסן ווערט פינצטערער און פינצטערער).
    
פ ע ד י א: וואס צייט? האסט חרטה? ווילסט מיך איבערלאזן
אליין? האסט אף מיר קיין קאפ רחמנות... איך בין בא דיר גארנישט...
(לאזט זי אפ).
    
ח וו ה: ניין, נישט דאס... דו פארשטייסט נישט. דאס איז איבער
מיינע כוחות!...
    
פ ע ד י א: וואס איז איבער דיינע כוח?
    
ח וו ה: (הערט זיך צו, ווי די גלעקער קלינגען). ווי פארשטייסטו
נישט? אט דאס א... אט די אלע צערעמאניעס... און דאס אפזאגן זיך פון
טאטע־מאמע, און פון אלץ... אך, פעדיא! וויפל נידערטרעכטיקייטן!..
    
פ ע ד י א: נארישקייטן! ווערטער בלויז...
    
ח וו ה: סאמע ליגן! ליגן און פאלשקייט!
    
פ ע ד י א: צוליב אזא הייליקן צוועק, ווי אונדזער ליבע... (עס
ווערט נאך פינצטערער).
    
ח וו ה: באגיין א פארברעכן?... הרגענען טאטע־מאמע?... (פון
שטוב באווייזט זיך טעקלא).
ט ע ק ל א: (דרייט־אויס דעם קאפ אין שטוב אריין). אט זיינען
זיי א!... (אפ אין שטוב צוריק. דאס פארל כאפט זיך אויף).
    
ח וו ה: (צו פעדיאן, גיט אים די האנט). קום, פעדיא, קום, איך בין
גרייט! (גייען־אפ ביידע אין שטוב אריין. פון דרויסן קומען־אן א גאנצע
כאליאסטרע פארובקעס און שיקסעס, אלע יום־טובדיק, אלע מיט בלומען
אין די לאצן און אין די היטלען. איינער פון די חברה סקריפעט אף א
פידל. דער אנדערער באראבאנעט אין א פייקל. די יינגערע פארובקעס
מיט די שיקסעס טאנצן און זינגען צו):
    
 טשאביטע, טשאביטע ווי מאאי!
    
 טשאם זשע ווי נע ראביטע, ווי מאאי?
(זיי גייען און טאנצן פארלעכווייז. עס ווערט אלע מאל פינצטערער און פינצטערער. דאס
טאנצן ווערט לאנגזאמער און דאס זינגען לאזט זיך אויס מיט א מינארנע טאן אויסגעצויגן:
    
 סאנצע ניזענקא,
    
 וועטשער בליזענקא.
ביז עס ווערט שטארק פינצטער, און אף דער בינע איז שוין נישטא קיינער. דעמאלט
ווערט פארשווונדן די דעקאראציע פונעם ערשטן בילד און עס דערשיינט די דעקאראציע פונעם צווייטן בילד פונעם זעלבן אקט, וועלכער גייט אומאונטערגעבראכן).
    
  צ וו יי ט   ב י ל ד.
  
(בא טביהן אין שטוב די זעלבע דעקאראציע, וואס אין ערשטן אקט. ― שבת־צו־נאכטס דער טיש איז נאך געדעקט שבתדיק, מיט א ווייס טישטעך. צוויי
מעשענע לייכטער מיט די אויסגעברענטע בענטשליכט. צוויי קוילעטשן, איבערגעדעקט מיט א האנטיכל מיט רויטע פרענזעלעך. עס הערשט א סומנע פינצטערניש. די שאטנס קלעטערן אף די ווענט. עס הענגט אף אלץ א מרה־שחורהדיקע
שטילקייט. עס הערט זיך שארף דער טיק־טאק פונעם אלטפרענקישן זייגער,
וואס אף דער וואנט. ― פון דער דרויסן־טיר קומט־אן ג א ל ד ע  פארוויקלט אין א שאל, קוים וואס מע דערקענט זי אין דער פינצטערניש).
  
ג א ל ד ע: (שטייט א וויילע, טוט־אויס די שאל, זיפצט, רעדט צו
זיך אליין). פארשפילט א קינד! פארזינדיקט!... מע לויפט ארום זי זוכן...
דעם נעכטיקן טאג זוכט מען... פארפאלן!.. גלייך ווי געשטארבן... ערגער
ווי געשטארבן, הלוואי איך זאל ליגן זאגן.... ווי טראגט מען איבער דעם
ווייטיק? דעם בזיון?... (פויזע. פארברעכט די הענט). גאטעניו, גאטעניו!
אדער גיב מיר אפ מיין קינד, אדער נעם מיך צו!... (טוט א קוק אין
פענצטער ארויס). א דונער איז מיר! שוין שטאק־נאכט ― צייט מאכן
פייער, זאגן „גאט פון אברהם״... (גייט־אפ אין קיך. עס דערהערט זיך אין
גיכן פון דארט אן אלטע, נאר אן אנגענעמע שטימע מיטן אלטן באהאר־ציקטן נוסח):
    
 גאט פון אברהם, פון יצחק און פון יעקב!
    
 באהיט דיין ליב פאלק ישראל פון אלדאס בייז!
    
 אונדזער ליבער שבת־קודש גייט אוועק...
    
 די וואך, וואס גייט אקעגן, זאל אונדז קומען
    
 צו געזונט און צו פרנסה,
    
 צו מזל און צו ברכה,
    
 צו גליק און צו הצלחה,
    
 צו תורה, צו מעשים טובים
    
 און צו יראת־שמים,
    
 צו ישועות ונחמות
    
 און צו אלעם גוטען געווען ― אמן!
  
(טראגט־אריין דאס אנגעצונדענע לעמפל, שטעלט עס אוועק אפן טיש. זיפצט).
הלוואי כאטש אין דעם זכות פון שבת־צו־נאכט, צוליב א פולער וואך,
טאמער וועט פארט דער אייבערשטער רחמנות האבן, טאן א נס... ער, אז
ער וויל, קאן ער!... (עס עפנט זיך די טיר און עס קומט־אריין פון דרויסן
צייטל, איינגעהילט אין א שאל, א פארשמאכטע).
    
צ יי ט ל: א גוטע וואך, מאמע! (טוט־אויס די שאל).
    
ג א ל ד ע: א גוטע וואך, א גוט יאר אונדז אלעמען! (פאלט אפן
בענקל, ברעכט־אויס אין א געוויין).
    
צ יי ט ל: נו, גענוג, מאמע, גענוג. ס׳איז פון גאט, ווי דער טאטע
זאגט... ווו איז דער טאטע? נישטא נאך? (גאלדע הייבט־אויף דעם קאפ,
ווישט־אויס די אויגן).
    
ג א ל ד ע: נישט געווען פון דעמאלט אן... לויפט ארום, ווי א
פארסמטע מויז, פון אינדערפרי אן, קלאפט אין אלע טירן ― א נעכטיקער
טאג! קאלטע פריפארקעס!...
    
צ יי ט ל: זאג עס נישט, מאמע. אפן טאטן איז דא א האפענונג.
דער טאטע קאן רעדן...
    
ג א ל ד ע: וואס העלפט דאס קאנען רעדן פויליש, אז מע לאזט
אין הויף נישט אריין?... מע דארף נישט מער, קינדעניו, וויפל א י ך
האב פאר זיי אויסגעוויינט... רעדן קאן איך נישט, ווי דער טאטע דיינער,
אבער  וו יי נ ע ן? וויינען קאן איך בעסער פון אים! נאר וואס,
מישטיינס געזאגט? א גוי פארשטייט דען יידישע טרערן? א גוי פילט דען
א יידיש הארץ? (וויינט נאך א וויילע, ווישט די טרערן). דער בראך איז
אזוי גרויס, צייטל, אז איך האב גאר פארגעסן א פרעג טאן, וואס מאכט
דיין מאטל, און די קינדער דיינע וואס טוען?
צ יי ט ל: מיין מאטל ― וואס זאל ער מאכן? ער איז קראנק.
 הוסט!... די קינדער, האב איך אנגעזאגט מאטלען, ער זאל זיי לייגן שלאפן,
 און אליין האב איך מיך געלאזט אהער צו־פוס, ווייל ס׳איז נאך געווען
 שבת...
    
ג א ל ד ע: אבער צו־פוס?
    
צ יי ט ל: און אז דער טאטע איז געווען היינט צוויי מאל בא
 אונדז אין שטעטל, און ביידע מאל צו־פוס, זוכן חווהן?
    
ג א ל ד ע: צוויי מאל געווען בא דיר?
    
צ יי ט ל: הערסט! פון וואנען זשע דען וואלט איך געוווסט פונעם
 אומגליק?
    
ג א ל ד ע: דער קאפ איז מיר אזוי דערשלאגן, אז איך ווייס גאר־
 נישט וואס איך רעד!... מילא איך, ווי אזוי איך וועל עס איבערלעבן ―
 ווייסט נאר גאט... ווי אזוי אבער ער, דער טאטע דיינער, וועט דאס ארי־
 בערטראגן ― איז הלוואי איך זאל ליגן זאגן!... אז ער לאזט גארנישט
 וויינען! און אליין איז ער שווארץ, ווי די ערד... אז ער האט זי אזוי ליב
 געהאט! (שלאגט זיך מיט ביידע הענט אין קאפ). חווה! חווה! חווה! וואס
 האסטו געטאן מיט אונדז?!...
    
צ יי ט ל: (נעמט־ארום די מוטער, ביידע וויינען). אבער, מאמע!...
 (עס עפנט זיך די דרויסן־טיר און עס קומט־אריין טביה. ס׳איז צו זען
אז דער מענטש איז צערודערט. די האר צעבורשעט. נאר נישט געוויינט,
געלאסן, רויק, פארטיפט אין זיך אליין. גאלדע און צייטל הערן־אויף צו
וויינען, ווארטן וואס וועט זיין).
    
ט ב י ה: (דרייט זיך פריער ארום א וויילע אף איין ארט, חי צעמישט, גלייך ווי ער וואלט עפעס געזוכט ארום זיך, בלייבט שטיין, רעדט
צו זיך אליין). נו, טביה? שיין אויסגעפיינט זיך!... פיין ― פיין!... צער
גידול בנים ― אט דאס הייסט נחת פון קינדער!... (נאך א קורצער פויזע,
טוט זיך א פליק בא דער בארד). אלטער נאר!... (שרייט הויך). דו ביסט
עס ווערט!.. דער הונט איז ווערט דעם שטעקן!... ווו זיינען געווען דיינע
אויגן?... (א פאטש אין שטערן). דיין שכל ווו איז געווען?... (פויזע. רעדט
שטילער). דער גאנצער וועלט געגעבן עצות, און אליין וועסטו שטארבן
א נאר... (פויזע. גייט־ארום, פארלייגט די הענט אהינטער, טראכט עפעס.
דערנאך בלייבט ער שטיין, האלט צוגעמאכט די אויגן. כאפט זיך אויף.
נאך א טיפן זיפץ). נאר איינס צום אנדערן געהער זיך נישט אן. וואס צו
גאט ― איז צו גאט... קיין צו־להכעיסן אים טוט מען נישט און קיין
ברוגזלעך מיט אים פירט מען נישט. ס׳איז מוצאי שבת־קודש אף דער
וועלט ― דארף מען אים מאכן הבדלה... (עפנט־אויף די שאפע, נעמט־ארויס דאס קאראפינטשיקל מיט בראנפן מיטן קידוש־גלעזל, דערנאך ―
די ברייטע געפלאכטענע הבדלה, טראגט עס צו צום טיש, גיסט־אן דאס
קידוש־גלעזל, רעדט דערווייל). מילא, שלש־סעודות פארשפעטיקט ― וועט
ער מוחל זיין... און מנחה־מעריב האב איך געדאוונט ― אזא יאר אפן
גלחס קאפ!... (צום ווייב). געדענקסטו כאטש, גאלדע, ווי ווייך ער פלעגט
צו מיר זיין, ימח שמו וזכרו? כאטש צו א מכה אים צו צולייגן!... און
תמיד מיט אזעלכע זיסע ריידעלעך, אלץ פארגנבהנען זיך הינטן־ארום:
„נאש באך, וואש באך״... קום איך איצט און צו אים (בייגט זיך צו) א
פאל צו די פיס, אז ער כאפט מיך נישט פאר א האנט, הייבט מיך אויף:
„אי־פע, זאגט ער צו מיר, טעוול! ווי קומט דאס צו דיר, אז דו זאלסט זיך,
זאגט ער, אראפלאזן אזוי נידעריק, א מענטש, זאגט ער, פאר א מענטשן?״...
„באטיושקא! ― זאג איך צו אים ― עס וואלגערט זיך, זאג איך, פאר
דיינע פיס נישט קיין מענטש, זאג איך, נאר א טאטע, אן אומגליקלעכער
פאטער, זאג איך, וואס שלעכטע מענטשן, זאג איך, זיינען אים באפאלן
אין מיטן העלן טאג, זאג איך, און ווילן צונעמען, זאג איך, בא אים א
קינד!... (גאלדע און צייטל באהאלטן די פנימער, וויינען). דו ביסט, זאג
איך, קלאר, באטיושקא, אין אונדזערע הייליקע ספרים, באדארפסטו געדענקען, זאג איך, דאס משל, וואס דער נביא האט דערציילט דוויד המלכן,
זאג איך, מיטן שעפעלע, וואס באם ארעמאן ― איז געקומען דער נגיד און
האט אוועקגעלייגט דעם ארעמאנס שעפעלע״... וואס טויג אייך ― איך
האב אים גוט אריינגערעדט! ווי טביה קאן!... (פויזע). דארף מען, הייסט
עס, מאכן, זאגט איר, הבדלה?... (רופט־צו די טאכטער, גיט איר, זי זאל
האלטן די געפלאכטענע הבדלה. גאלדע גייט אויך צו נענטער, זי זאל
הערן, ווי ער מאכט הבדלה. ער פארשטעלט זיך מיט דער לינקער האנט
די אויגן, אין דער רעכטער האלט ער דעם כוס, הייבט־אן די ווערטער
„הנה אל ישועתי״ דווקא גאנץ הויך, און מיט א ניגון, נאר באלד ווערט
אים דאס קול איבערגעהאקט, מער קיין ווערטער הערט מען נישט, נאר מע
זעט, אז ער וויינט, כאטש דאס פנים זעט מען נישט, ווארעם ס׳איז פארשטעלט. אף אים קוקנדיק, וויינען שטיל אויך גאלדע און צייטל, באהאלטן
די פנימער אין די פארטעכער. מע הערט נאר, ווי ער לאזט־אויס די ווערטער מיט א ניגון: „המבדיל בין קודש לחול!״... אפגעמאכט די הבדלה
און אפגעזופט פונעם קעלישעקל, גיסט ער אויס עטלעכע טראפן אפן עק
טיש, וואס איז אפגעקאטשעט פונעם טישטעך, צינדט־אן דעם אנגעגאסענעם בראנפן מיט דער געפלאכטענער הבדלה, טונקט־איין אין פייער ביידע
קליינע פינגער, טוט מיט זיי א וויש די אויגן, זאגט עפעס בעת
מעשה שטילערהייט, דערנאך שטופט ער אן דערמיט אלע קעשענעס אף א
פולער וואך). א גוטע וואך! א גוטע וואך!
    
ג א ל ד ע  און  צ יי ט ל:
    
 א גוטע וואך, א גוט יאר!...
    
ט ב י ה: האבן מיר זיך מיטן רבונו־של־עולם, הייסט עס, צערעכנט: ער מיר מיינס, איך אים זיינס ― קוויט! אצינד קאנען מיר זיך
אומקערן צו אונדזערע אייגענע געשעפטן, ווי אין פסוק שטייט: א י ש
ל פ ע ל ו... (פויזע). נו, גאלדע־ברודער? וואס זאגסטו? הא?...
    
ג א ל ד ע: וואס זאל איך זאגן? (ברעכט די הענט).
    
ט ב י ה: (קוקט אפן ווייב, ווי דורך ברילן). אט אזוי!... נישטא
שוין בא אונדז מער קיין חווה!... אן עק ― אויס חווה!... שוין נאך אלע
היומס... כל־זמן עס האט זיך נאך געשלאגן אן אדער, כל־זמן זי איז נישט
אריבערגעטראטן אף  י ע נ ע ר  זייט, האב איך נאך געהאט א האפענונג אף גאט און אף זיך... איצט, אז זי איז שוין אריבער א ה י ן ―
איך ווייס עס שוין אקוראט, טביה וועט נישט זאגן דאס, וואס ער ווייסט
נישט, ― איז פארפאלן, נישטא מער קיין חווה! געשטארבן חווה!... השם
נתן, השם לקח ― אזוי מוזן מיר זאגן, און ברוך דיין אמת! (גאלדע און
צייטל וויינען). איצט קאנט איר וויינען... יא! איצט האט איר ביד צו וויינען. נאר נישט טביה... (דאס קול איז אים געבראכן, עס הערן זיך טרערן).
בלאטע! טביה וויינט נישט! טביה איז נישט קיין יידענע!... און על־פי דין
באדארפן מיר זיך זעצן שיבעה... אף איין שעה נאר... נישט מער ווי איין
שעה... אן אנדערער אף מיין ארט וואלט געגאנגען אנפרעגן זיך בא א רב.
איך דארף נישט פרעגן בא קיינעם ― טביה איז נישט קליין צו וויסן א
דין אליין. ווארעם ער ווייס, אז בא אט אזא־נ־אומגליק באדארף מען זיך
אוועקזעצן אף דער ערד נאר אף א שעה, נישט מער ווי אף איין שעה,
און ע ד כ א ן  א ו מ ר י ם  ב ש ב ת  ה ג ד ו ל! אפגעזעסן די
שעה, אויסגעוויינט זיך ― גענוג! פארגעסן! ווי אין פסוק שטייט:
ו־יש־כ־ח־הו! אט אזוי ווי מע פארגעסט א טויטן! ניין! וואס זאג איך?
ערגער ווי א טויטן! א טויטן דערמאנט מען אמאל... נאך א טויטן זאגט
מען קדיש, מע האט יארצייט... דא ― איז נישט שייך קיין קדיש, נישט
קיין יארצייט. גארנישט! חווה לא יזכר ולא יפקד! (גאנץ הויך). אזעלכע
קינדער זיינען נישט ווערט קיין טרער! אזעלכע קינדער טארן נישט דערמאנט ווערן, נישט צו גוטן, נישט צו בייזן ― ל א  י ז כ ר  ו ל א
י פ ק ד! איר הערט, וואס איך זאג אייך? (נאך העכער). דער נאמען
חווה זאל מיר נישט דערמאנט ווערן מער!... געשטארבן חווה! ערגער ווי
געשטארבן! חווה איז גאר קיינמאל אף דער וועלט נישט געווען!... (זעצט
זיך אוועק אף דער ערד, ציט־אראפ איין שטיוול. אף אים קוקנדיק, זעצן
זיך אוועק אויך דאס ווייב און די טאכטער, וואס ברעכן־אויס אין א געוויין. טביה, זיצנדיק אין איין שטיוול, טוט זיך מיט א מאל א כאפ־אן מיט
ביידע הענט באם קאפ, קוקט ארויף און רופט־אויס גאנץ הויך, ווי ער ביי־זערט זיך). גאט! גאט! גאט! ווו ביסטו, גאט?!...
    
 ה א ס ט י ק  פ א ל ט  ד ע ר  פ א ר ה א נ ג.
    
 ענדע פון דריטן אקט.
(די זעלבע דעקאראציע, וואס אין דריטן אקט, צווייטן בילד. ― א פרימארגן.
    
ש ל מ ה ל ע  און  ש יי נ ד ע ל ע ,  וואס זיינען נאר־וואס אויפגעשטא־
    
 נען, שפילן זיך אין איינע העמדלעך מיט דער קאץ).
    
ש ל מ ה ל ע: לאז אפ די קאץ, שיינדעלע!
    
ש יי נ ד ע ל ע: וואס עפעס, שלמהלע?
    
ש ל מ ה ל ע: לאז אפ, זאג איך!
    
ש יי נ ד ע ל ע: פאר וואס?
    
ש ל מ ה ל ע: אזוי.... איך האב מיך דערמאנט, דער זיידע זאגט,
אז א קאץ טאר מען נישט מוטשען ― ס׳א צער בעלי־חיים.
    
ש יי נ ד ע ל ע: וואס הייסט עס „שערבעלע חיה״?
    
ש ל מ ה ל ע: נישט שערבעלע חיה, נאר צער בעלי־חיים.
    
ש יי נ ד ע ל ע: וואס־זשע הייסט עס?
    
ש ל מ ה ל ע: ס׳הייסט, זאלסט דאס אפלאזן, אנישט וועט דיך
גאט שטראפן און דו וועסט שטארבן!
    
ש יי נ ד ע ל ע: (לאזט־אפ די קאץ). אזוי ווי דער טאטע איז געשטארבן?
    
ש ל מ ה ל ע: אזוי ווי דער טאטע איז געשטארבן און אזוי ווי די
באבע איז געשטארבן.
    
ש יי נ ד ע ל ע: נו, און די מומע חווה פאר וואס רעכנסטו נישט?
    
ש ל מ ה ל ע: די מומע חווה איז נישט געשטארבן. די מומע חווה
איז ערגער ווי געשטארבן...
    
ש יי נ ד ע ל ע: וואס הייסט עס ערגער ווי געשטארבן?
    
ש ל מ ה ל ע: נישט דיין עסק ― שווייג!
    
ש יי נ ד ע ל ע: (בלאזט זיך אן). פאר וואס זאל איך שווייגן?
    
ש ל מ ה ל ע: אזוי. דער זיידע האט געהייסן שווייגן.
    
ש יי נ ד ע ל ע: פאר וואס האט ער געהייסן שווייגן?
    
ש ל מ ה ל ע: אזוי האט ער געוואלט.
    
ש יי נ ד ע ל ע: פאר וואס האט ער געוואלט?
    
ש ל מ ה ל ע: ע! ביסטו דאך א קלעשטש! טא נא זשע דיר!
(דערלאנגט איר א זעץ, זי אים צוריק. עס קומט־אן צ יי ט ל ).
    
צ יי ט ל: שוין? א מלחמה צווישן אייך? א, נישט געדאכט זאלט
איר ווערן ― אפן ניכטערן הארצן? גייט אנטאן זיך, וועל איך אויסרוימען
דעם הקדש און דערנאך אייך געבן אנבייסן! (שלמהלע און שיינדעלע גייען־אפ אין זייטיקן חדר. צייטל בלייבט און נעמט זיך רוימען די שטוב).
ווער וואלט זיך דאס געקאנט ריכטן, אז אין אזא קורצער צייט זאל ווערן
אזא מין איבערקערעניש אין א שטוב! אזא תל פון א גאנצער משפחה!...
א צארן פון גאט! איובס צרות, ווי דער טאטע זאגט... דעם ערשטן פעטשאטעק האב געמאכט איך: צו איין־און־דרייסיק יאר געבליבן אן אלמנה
מיט צוויי קינדער פיסקליאטעס־יתומים אפן טאטנס קאפ... און די מאמע
האט גענומען און איז אוועקגעשטארבן, נישט געקאנט צוזען דעם צער פונעם טאטן, וואס חווה האט אים אוועקגעקוילעט אן א מעסער... (פויזע).
אוי, חווה! חווה! האסט גענומען און האסט זיך אליין באגראבן א לעבעדיקע
און האסט אונדז אלעמען דעם קאפ אראפגענומען, חרוב געמאכט א גאנצע
סעמייסטווע... (נעמט זיך פארקערן דאס לעצטע ביסל מיסט. ― פון דער
דרויסן־טיר קומט אן ט ב י ה מיט אונטערגעשטעקטע פאלעס, ווי אלע
מאל, בעת ער האלט אין דער ארבעט. אין אויסזען האט ער זיך שטארק
פארענדערט: גרוי ווי א טויב, די פריער־אונטערגעהאקטע פאות זיינען
אביסעלע לענגער געווארן, נאר די אויגן שמייכלען, ווי פריער).
    
ט ב י ה: אנגעפאיעט דאס פערדל מיט די בהמהלעך, קאן מען
שוין א טראכט טאן וועגן זיך אויך, ווי מיר זאגן אין דאוונען: כ ל
ז מ ן  ש ה נ ש מ ה  ב ק ר ב י. א געדאוונטער בין איך שוין, א
געגעסענער אויך, איצט דארף מען געבן א פאר־ארויס קיין בויבעריק מיטן
ביסל סחורה, קעז און פוטער און שאר ירקות. נעם, צייטל, קלייב־צונויף
דארט אין קעלער וואס גאט האט געגעבן, דאס גאנצע ביסל גוטס. איכ׳ל
דערווייל אריינכאפן א קאפיטל תהלים, וועט דאס זיין ווי געפונען...
(צייטל גייט־אפ דורך דער דרויסן־טיר. טביה זעצט זיך אוועק צום טיש
מיט א תהלים, וועלכן ער האט ארויסגעצויגן פונעם טיש־קעסטל, צעשאקלט זיך און זינגט שטיל אונטער דער נאז, נאר ער לאזט־אויס מיט א
ניגון און הויך). „אשרי כל חוסי בו!״ (עס קומט־אן צייטל מיט א צעשראקן פנים).
    
צ יי ט ל: טאטע! דער סטארשינא מיטן סטאראסטא מיט עפעס נאך
גויים גייען אהערצוצו...
    
ט ב י ה: ערשטנס, פון וואנען ווייסטו, אז אהער? און דאס אנדערע ― וואס האסטו זיך אזוי דערשראקן? מיט גנבהשע פערד האנדל איך
נישט? דעם קייסער זאטשעפע איך נישט?... וואס קאנען מיר טאן די גויים,
אז מיר האבן אזא גרויסן גאט? ווי אין תהלים שטייט געשריבן: מ ה
י ע ש ה ל י א ד ם?... (עס עפנט זיך די טיר און עס קומען־אריין
גויים. צווישן זיי דער סטארשינא מיטן סטאראסטא מיטן סאטסקי ― אלע
דריי מיט בלעכלעך. די גויים טוען־אויס די היטלען. טביה בלייבט אין היטל,
נאר ער מאכט־צו דעם תהלים, שטייט־אויף און איז מקבל־פנים די געסט
מיט א פריינטלעך שמייכל. דער סאטסקי מיטן לאנגן שטעקן בלייבט שטיין
בא דער טיר).
    
ס ט א ר ש י נ א: געזונט זאל זיין טעוול!
    
ס ט א ר א ס ט א: (און נאך אים אלע גויים, אויסער דעם סאטסקי).
א געזונט, טעוול!
    
ט ב י ה: א געזונט אף אייך אלעמען, אף דער גאנצער הראמאדע.
וואס וועט איר זאגן גוטס? און וואס הערט זיך עפעס נייס אף גאטס
 וועלט? (אלע גויים קוקן אפן סטארשינא).
    
ס ט א ר ש י נ א: נייס? וואס אף דער וועלט טוט זיך ווייסטו בעסער פון אונדז. דו ביסט א גראמאטנער און פארסט־ארום טא הין, טא
הער. און דערצו ביסטו א ייד, און יידן ווייסן אלץ! (צום סטאראסטא).
האב איך רעכט, סטאראסטא?
    
ס ט א ר א ס ט א: זייער גערעכט, האספאדין סטארשינא, יידן
ווייסן אלץ!
    
ט ב י ה: סע קאן זיין, אז מיר ווייסן א סך, נאר נישט אלץ. אלץ
ווייסט נאר אט א יענער א! (ווייזט ארויף). וואס־זשע פארט וועט איר זאגן
גוטס? (אלע גויים קוקן צום סטארשינא).
    
ס ט א ר ש י נ א: גוטס האבן מיר דיר צו זאגן, טעוול, ווינציק...
מיר זיינען געקומען דיר זאגן, אז מע שיקט דיך ארויס פון דאנען... נישט
מיר ― דאס האט די גאנצע הראמאדע אזוי געוואלט... וואס זאגסטו,
סטאראסטא?
    
ס ט א ר א ס ט א: זייער גערעכט, האספאדין סטארשינא! די
הראמאדע האט אזוי געוואלט...
    
ט ב י ה: פאר וואס, א שטייגער? מיט וואס האב איך זוכה געווען
אזא כבוד בא אייער הראמאדע? דאכט זיך, איך האב אין די העכער פופציק יאר, וואס איך זיץ מיט אייך, קיינעם נישט באגנבהט, אדער באגזלט,
אדער אפגענארט, אדער אזוי באליידיקט...
    
ס ט א ר ש י נ א: ווער זאגט דאס דען? קיינער זאגט דאס נישט!
נאר הראמאדע האט זיך ארומגעזען, אז פון אלע דערפער שיקט מען
ארויס די יידן... וואס זאגסטו, סטאראסטא?
    
ס ט א ר א ס ט א: זייער גערעכט, האספאדין סטארשינא, פון
אלע דערפער שיקט מען ארויס די יידן...
    
ט ב י ה: מער נישט? און אז אין אלע דערפער וועלן זיך די גויים
אפשניידן די נעזער, וועט איר אייערע נעזער אויך געבן שניידן? (אלע
גויים קוקן צום סטארשינא).
    
ס ט א ר ש י נ א: ביסט א טשודאק, טעוול! ס׳זאל זיין געווענדט אן מיר, וואלסטו דא געמעגט זיצן און זיצן ביזן טויט אפילו...
וואס זאגסטו, סטאראסטא?
    
ס ט א ר א ס ט א: זייער גערעכט, האספאדין סטארשינא! ער
וואלט דא געמעגט אפילו שטארבן!
    
ט ב י ה: מוחל! שטארבן שטארב שוין בעסער דו, אדער דער
סטארשינא! איר זייט גויים מיט טשינעס, מיט בלעכלעך, אייך וועט מען
באגראבן מיט פאראד... און מיך וועט מען דארפן פירן אין שטאט אריין,
ווארעם דא איז דאך נישטא קיין יידישער בית־עולם... ניין, איך מוז נאך
לעבן, אזוי לאנג די ערד האלט מיך, ווארעם גאט האט מיך געבענטשט
מיט קליינע קינדער יתומים אף דער עלטער... און וווהין וועל איך זיך מיט
זיי אהינטאן? סיידן נעמען א טארבע און גיין איבער די הייזער? פאר
וואס קומט עס מיר?... (נאך די פנימער פון די גויים איז צו באמערקן, אז
זיי זיינען גערירט פון זיינע ווערטער). און נאך א זאך דארפט איר געדענקען ― אז ס׳איז פאראן א גאט אף דער וועלט... איך זאג נישט
א ו נ ד ז ע ר  גאט, א יי ע ר גאט ― איך רעד פון יענעם, פון אונדזער א ל ע מ ע נ ס  גאט, וואס זיצט אט דארט אויבן און קוקט־אראפ
אהער אונטן און זעט אלע פאדלאסטן, וואס ווערן אפגעטאן בא אונדז,
און פארשרייבט דאס אלצדינג צו זיך אין בוך אריין, ווי אין די הייליקע
ספרים שטייט געשריבן... (די גויים קוקן זיך איבער, שאקלען־צו מיט די
קעפ).
    
ס ט א ר ש י נ א: (זיפצט). ביסט אוודאי זייער גערעכט, טעוול,
ביסט גערעכט, ווי גאט אליין. נאר וואס קאנען מיר טאן? קעגן דעם ווילן
פון דער הראמאדע קאן מען נישט גיין, ווען דו זאלסט אפילו אוועקשטעלן
דריי עמער בראנפן! וואס זאגסטו, סטאראסטא?
    
ס ט א ר א ס ט א: זייער גערעכט, האספאדין סטארשינא, אפילו
דריי עמער בראנפן!...
    
ט ב י ה: (טראכט א וויילע). ווייסט איר זשע, וואס איך וועל אייך
זאגן? שא! אט וועלן מיר באלד וויסן, וואס מיר זאלן טאן. איר זאגט,
אז דאס איז דער ווילן פון דער הראמאדע? דער ווילן פון דער הראמאדע
איז אוודאי הייליק. בא אונדז איז אויך אזוי: אז קהל וויל, איז פארפאלן.
די מעשה איז אבער די, וואס דער ווילן פון גאט איז נאך הייליקער. וואס
קומט־ארויס, וואס קהל וויל, אז גאט וויל נישט? סיידן, גאט אליין הייסט,
אז איר זאלט נעמען א מענטשן אומזיסט־אומנישט און צעברעכן אים אף
שטיקלעך... אויב אזוי, וועלן מיר פרווון. מיר׳ן עס באלד וויסן... (אלע
גויים קוקן אפן סטארשינא).
    
ס ט א ר ש י נ א: ווי אזוי וועלן מיר דאס וויסן?
    
ט ב י ה: ווי אזוי מיר׳ן דאס וויסן? מיר׳ן ווארפן גורל. (לייגט־אוועק די האנט אפן תהלים). אט דעם ספר זעט איר? ס׳איז אונדזער
תהלים. „פסאלטיר״ הייסט דאס בא אייך... א הייליקער ספר... וועל איך
אייך זאגן א ווארט, איין ווארט נאר, ארויסגענומען פונעם דאזיקן הייליקן
בוך. איז אויב עמעצער פון אייך וועט מיר קאנען נאכזאגן דאס דאזיקע
ווארט, איז א סימן, אז הראמאדע איז גערעכט, און אז נישט ― איז א
סימן, אז גאט הייסט נישט, איר זאלט מיר שלעכטס טאן... גייט עס? (אלע
גויים קוקן אפן סטארשינא).
    
ס ט א ר ש י נ א: וואס א ייד קאן צוטראכטן, וועלן קיין צען גויים
דערויף נישט פאלן, זיי מעגן האבן איטלעכער באזונדער א קאפ, ווי א
פאס די גרויס! וואס זאגסטו, סטאראסטא?
    
ס ט א ר א ס ט א: זייער גערעכט, האספאדין סטארשינא, א קאפ,
ווי א פאס די גרויס!...
    
ס ט א ר ש י נ א: וואס־זשע איז דאס פאר א ווארט בא דיר
אזעלכעס, טעוול? לאמיר הארכן.
    
ט ב י ה: גיב־זשע מיר א האנט. (ציט־אויס דעם סטארשינא די
האנט. יענער דערלאנגט אים א האנט, אבער מיט אזא כוח, אז טביה פארקרימט זיך אזש און טוט א זאג אין א זייט). נו, א יד בא דעם ערל ―
זי מעג אים אפדארן!... (צום סטארשינא). געדענקט־זשע און הערט זיך
איין אלע מיט קאפ ― איך זאג אייך דאס ווארט:  ו ח ל ק ל ק ו ת!...
(די גויים קוקן זיך איבער, רירן מיט די ליפן).
    
ס ט א ר ש י נ א: ניין, טעוול, צו גיך! צו ראשיק! עס קומט־אויס
בא דיר כאל־כאל־כאל, עפעס אזוי ווי א קאלב ווערגט זיך... וואס זאגסטו,
סטאראסטא?
    
ס ט א ר א ס ט א: זייער גערעכט, האספאדין סטארשינא, א
קאלב ווערגט זיך...
    
ט ב י ה: אויב אזוי, וועל איך אייך זאגן אן אנדער ווארט. (בלע־טערט דעם תהלים), זאגט מיר דאס ווארט:  מ מ ע מ ק י ם... (דער
סטארשינא, דער סטאראסטא, אלע גויים, אויסער דעם סאטסקי, שטרענגען
אן אלע כוחות, רירן מיט די ליפן. ― פון צווייטן זייטיקן צימער שטעקט־ארויס דעם קאפ צייטל, רעדט צום פאטער).
    
צ יי ט ל: טאטע! עס גייט אהער דער אוראדניק מיטן וואלאסטנאי
שרייבער זאזוליא! (אפ צוריק, לאזט די טיר א ביסל אפן און קוקט־אריין
מיט איין אויג).
    
ט ב י ה: ברוך הבא, נייע געסט! ו י ב ו א  ה מ ן ― מאכט
רש″י: דער רוח האט זיי געבראכט... (ער טוט־אויס דאס היטל. עס קומט
אריין ברייט, ווי א גובערנאטאר, דער  א ו ר א ד נ י ק  אין זיין גאנצער
אוניפארם, נאך אים ― דער יונגער שרייבער פון וואלאסט, ז א ז ו ל י א,
מיט א גרויסן פארטפעל).
    
א ו ר א ד נ י ק: (פארנייגט זיך קוים־קוים פארן סטארשינא מיטן
סטאראסטא. דער סאטסקי ציט זיך אויס, ווי א סטרונע, און ווערט פארשטארבן, אלע גויים בלייבן פארגאפט). ע־ע־ע... ווו איז דא דער... דער...
דער ייד טעוועל?
    
ט ב י ה: (טרעט־ארויס גאנץ דרייסט). דאס בין איך אט יענער ייד,
וואס הייסט טביה... מיר דאכט, אז מיר זעען זיך נישט צום ערשטן מאל...
ערשט היינטיקן נאוויגאד האב איך...
    
א ו ר א ד נ י ק: (די וואנצעס ארויף, רעדט שטרענג). איכ׳ל
בעטן, מיט זייטיקע רייד מיר נישט פארפארן אין דער צייט, ווען איך
בין באשעפטיקט מיט די אנגעלעגנהייטן פון מיין דינסט! (צו זאזוליאן).
אנו, זאזוליא, זיי זיך מטריח, נעם־ארויס דעם פריגאוואר און לייען!
    
ז א ז ו ל י א: (נעמט־ארויס א פאפיר פון פארטפעל, א גרויסן
בויגן, באשריבן פון אלע פיר זייטן, שנייצט־אויס די נאז, הוסט זיך אויס
און הייבט־אן צו לייענען אף א קול). „פא אוקאזו יעהא אימפעראטאר־סקאהא וועליטשעסטווא, מי ניזשעפאדפיסאוושיעסיא...׳,
    
ט ב י ה: (לייגט־אוועק די האנט אפן שרייבער זאזוליאס מויל).
שא! איך ווייס שוין וואס ווייטער שטייט. (צום אוראדניק). דאס איז דער
פריגאוואר פון דער הראמאדע, וואס מע שיקט מיך ארויס פון דארף? צו
וואס די אומזיסטע טירחה מיט לייענען פאפירן? דאס קאן מען דאך זאגן
אין דריי ווערטער: „זייט זשע מוחל, רב טביה, מע בעט אייך מחילה״ ―
קורץ און שארף!
    
א ו ר א ד נ י ק: (אויסער זיך פאר כעס). איך פארשטיי נישט ―
דו לערנסט מיך וואס צו טאן? מיין ארבעט ― איך דארף דיר דורכלייענען דעם פריגאוואר, און דו דארפסט זיך אונטערשרייבן, אז דו האסט
אים אויסגעהערט! פארשטאנען?
    
ט ב י ה: וואס איז דא צו פארשטיין? די גרויסע תורה? צי די
חכמה, וואס שטעקט דערביי? פכע! און פון אונטערשרייבן איז אויך קיין
מניעה נישט, אבי ס׳זאל נאר זיין מיט וואס מחמת די כלים אף צו שרייבן ― דאס איז אין מיין גבול נישטא...
    
א ו ר א ד נ י ק: (צום שרייבער). זאזוליא! נעם־ארויס דיין
שרייבגעצייג, וועט ער זיך אונטערשרייבן! (זאזוליא שלעפט־ארויס פון
קעשענע א פלעשל מיט טינט, איינגעוויקלט אין א פאפיר, ציט־ארויס פון
פארטפעל א לאנגע פען, טונקט־איין פארזיכטיק און טראגט־אונטער טביהן,
ווי מע דערלאנגט איינעם א טייערע מתנה, צעלייגט דאס פאפיר, ווייזט אים
מיט דער האנט, ווו צו חתמענען). נאר פאוואליע, זאלסט נישט מאכן קיין
קליאקס!
    
ט ב י ה: (נעמט די פען). גוט וואס דו האסט מיר געזאגט, ווארעם
מיט דער בייטש ארודעווע איך בעסער, ווי מיט דער פען... (צום אוראדניק).
שרייבן שרייב איך מיך אונטער אף יידיש, אי דאס ― קוים־קוים...
    
א ו ר א ד נ י ק: שרייב ווי דו קאנסט, נאר דו דארפסט וויסן, וואס
דו שרייבסט. דו שרייבסט זיך אונטער, אז דו האסט אויסגעהערט דעם
פריגאוואר און אז אין פיר און צוואנציק שעה פארלאזטו דאס דארף...
פארשטאנען?
    
ט ב י ה: וואס איז דא צו פארשטיין? מע גיט מיר פיר און
צוואנציק שעה אף ארומצוקוקן זיך, כאפן דעם אטעם, פארקויפן די כודאבע, איינפאקן די בעבעכעס ― און מארש, ווו די אויגן וועלן טראגן?
אוודאי איז דאס „גם זו לטובה״, ווי אין אונדזערע ספרים שטייט געשריבן, ווארעם וואס וואלט איך געטאן, ווען מע זאל מיר הייסן, איך זאל
די רגע נעמען די פיס אף די פלייצעס און אפטראגן זיך פון דער דאזיקער הייליקער ערד, ווו מיינע זינדיקע פיס טארן נישט...
    
א ו ר א ד נ י ק: (האקט אים איבער שטרענג). גענוג! איך האב
קיין צייט נישט אויסצוהערן דיינע פלאפלערייען!... אונטערגעשריבן זאל
מיר ווערן ― און אן עק!
    
ט ב י ה: היט זיך ― איך שרייב! (פארקאטשעט די ארבל,
שטעלט־אוועק דעם נאמען „טביה״ מיט אזעלכע אותיות, וואס מע קאן זיי
זען פון דער ווייטן אן א בריל. גיט איבער די פען צום שרייבער און אליין
אטעמט ער אפ). ברוך שפטרני!
    
ז א ז ו ל י א: (קוקט־אריין אין פאפיר). נו, א שרייבעכץ בא זיי!...
(צום סאטסקי). קריג מיר א ביסל זאמד, ס׳וועט זיך קיינמאל נישט אויסטריקענען!... (דער סאטסקי ווארפט זיך אין אלע ווינקעלעך, קאן נישט
קריגן קיין ביסל זאמד. זאזוליא ווערט אויפגעבראכט, פאכעט מיטן פאפיר
אין דער לופט, דערנאך טראגט ער עס צו צו דער ווייס־געשמירטער וואנט,
אף וועלכער עס דרוקט זיך אפ טביהס אונטערשריפט גאנץ קלאר. אין דער
זעלבער צייט האט אים דער סאטסקי געבראכט צו טראגן פון קיך א פולע
זשמעניע מיט אש פונעם אויוון. זאזוליא טוט עס אים א שמיץ אין פנים
אריין. ― דער עולם קלייבט זיך אוועקצוגיין. פריער פון אלע שטייט־אויף
דער אוראדניק, נאך אים גייט־נאך זאזוליא מיטן פארטפעל, דערנאך דער
סטארשינא מיטן סטאראסטא מיטן סאטסקי, און נאך זיי די איבעריקע
גויים).
    
ט ב י ה: (צום סטארשינא). נו? צו וואס האסטו געדרייט א מוח?
פאר וואס האסטו מיר באלד נישט געזאגט, אז ס׳איז שוין פארטיק בא
אייך אף מיר א פריגאוואר?
    
ס ט א ר ש י נ א: (ארויסגייענדיק). וואס קאן מען טאן מיט א
הראמאדע? הראמאדע אז זי שפארט זיך איין, איז ווי א נאראוויסטע
פערד!... וואס זאגסטו, סטאראסטא?
    
ס ט א ר א ס ט א: זייער גערעכט, האספאדין סטארשינא, ווי א
פערד!...
    
ט ב י ה: (שרייט זיי נאך). הראמאדע שפארט זיך איין? מע ווייסט
ווער די הראמאדע אייערע איז און ווער עס האט אייך אויפגעבורעט!...
מיינט נישט, אז עס וועט אייך אפלויפן גלאט! מיר האבן א גאט! א גרויסן
פ ו ן  צ וו יי  וו ע ל ט ן  337
גאט! און א שטארקן גאט!... (דער גאנצער עולם אפ. ― פון זייטיקן חדר
רייסט זיך אריין צייטל מיט א געוויין. אירע קינדער האלטן זיך באם
פארטעך).
    
צ יי ט ל: (ברעכט די הענט). וויי איז מיר! ווינד איז מיר! וואס
וועלן מיר איצטער טאן? איך האב געהערט איטלעכס ווארט!... וווהין
וועלן מיר גיין מיט אזעלכע קליינע קינדער?... (אף איר קוקנדיק, וויינען
אויך די קינדער).
    
ט ב י ה: (פאלט־אן אף דער טאכטער). זע־נאר, ווי זי האט זיך עס
אביסל צעיאכמערט, ווי צו ונתנה־תוקף! און אף איר קוקנדיק, די ווערעם
אויך... שוטה! וואס וויינסטו וואס? ס׳א גאטס זאך!... און איך בין נישט
קיין בן־יחיד בא גאט! נישט דער ערשטער און נישט דער לעצטער... פון
וואנען טרייבט מען אונדז נישט, און ווען טרייבט מען אונדז נישט? האט
מען נישט געזאגט נאך אונדזער עלטער־עלטער־זיידן אברהם אבינו: ל ך ־
ל ך מ א ר צ ך ― זייט־זשע מוחל, רב אברהמל, א ל ה א ר ץ
א ש ר  א ר א ך ― אין פיר און צוואנציק שעה, כא־כא־כא!... (צו די
קינדער). אז איר וועט אונטערוואקסן און לערנען חומש, וועט איר קומען
צו דער סדרה לך־לך, וועט איר זיך דערמאנען, אז מע האט אייך ארויסגעשיקט מיטן זיידן און מיט דער מאמע דערפאר, וואס... דערפאר, וואס מיר
זיינען יידן.  א ת ה  ב ח ר ת נ ו  מ כ ל  ה ע מ י ם ― מע האט
אונדז ליב אומעטום... אז איר׳ט אויסוואקסן און ווערן גרויסע, וועט איר
ערשט דעמאלט פארשטיין דעם אמתן פשט פון דער סדרה לך־לך... איר,
גייט אייך דערווייל שפילן (פירט זיי אוועק אין צווייטן חדר), און דו,
צייטל, נעם זיך פאקן אין וועג אריין. ביז איך וועל קומען, וועסטו זיין
גרייט. איך וועל אויספארקויפן דאס ביסל כודאבע, און מיר׳ן נאך היינט
אף דער נאכט קאנען אפרייניקן זיי דאס הייליקע דארף... וווהין? וווהין
גאט וועט הייסן, אבי נישט צווישן אזעלכע חיות, וואס מיר האבן זיי
געהאלטן פאר מענטשן... ווו איז ערגעץ מיין בייטש? (געפינט די בייטש).
אט איז די בייטש. ווי אין פסוק שטייט: כ י  ב מ ק ל י  ע ב ר ת י
א ת  ה י ר ד ן ― מאכט רש″י: געקומען מיטן בייטשל און אוועק מיטן
בייטשל... כא־כא־כא! (אפ. צייטל בלייבט שטיין א וויילע. דערנאך טוט זי
זיך א נעם צו דער ארבעט. עס ווערן אויפגעעפנט קאסטנס און קעסטלעך,
און זי פאקט וואס זי קאן, צעווארפט און לייגט־צונויף, מאכט א חורבן).
    
צ יי ט ל: כ׳זאל, זאגט ער, פאקן זיך אין וועג אריין... זאל מיר
אזוי וויסן אלדאס בייז, ווי איך ווייס וואס צו פאקעווען! אז צו וואס מע
נעמט זיך ― איז אן עבירה, און אלצדינג איז טייער, איינגעבאקן אין
הארצן!... טאמער איז קארג געווען די צרות וואס ביז אהער ― איז נא
דיר א נייע צרה. און אלץ איבער איר!... כאטש מיר גלויבט זיך נישט, אז
חווה... (אין דער מינוט עפנט זיך די דרויסן־טיר און עס באווייזט זיך
אף דער שוועל חווה, מיט א רויטער פאטשיילע אפן קאפ ארומגעבונדן. זי
האט זיך פארענדערט, אבער נאך שענער געווארן. דאס פנים שטאלץ, און
אונטער דער רויטער פאטשיילע, פארבונדן ארונטער, זעט זי אויס ווי א
שיינע ציגיינער־פרינצעסן. אפן האלדז טראגט זי קארעלן, א סך שנירלעך.
צייטל דערזעט די שוועסטער, לאזן זיך איר אפ די הענט, און זי בלייבט א
וויילע אן לשון. דערנאך כאפט זי זיך מיט ביידע הענט באם הארצן).
חווה?!...
    
ח וו ה: (נאך אלץ אפן שוועל, א מאך מיט דער האנט). ששש!...
אן סצענעס! אן געפילדער! (קוקט זיך ארום). דער טאטע ניטא? (גייט־אריין,
מאכט צו די טיר). איך האב געמיינט, ער איז אין דער היים... (באטראכט
דעם חורבן). איר פאקט זיך אין וועג אריין?... (צייטל גלייבט נישט אירע
אויגן, קוקט זי זיך איין אין חווהן אין טויט־שרעק).
    
צ יי ט ל: דו... דו... דו ווייסט שוין?...
    
ח וו ה: געוווסט שוין לאנג, אז סע קאכט זיך... נאר נישט געגלייבט, אז אזוי גיך... נישט געגלייבט... ווי איז דאס מעגלעך? ווי איז דאס
מעגלעך?!... (גייט־צו נענטער, ווארפט־אראפ פון זיך די רויטע שאל און
זעצט זיך אוועק צום טיש, שפארט־אן דעם קאפ אף דער האנט. צייטל
הייבט־אן קומען צו זיך, באטראכט די שוועסטער פון קאפ ביז פיס, ווארט
ביז יענע וועט עפעס זאגן. זעט ― יענע שווייגט, הייבט זי אן צו רעדן
ווייך, נאר שטראפנדיק).
    
צ יי ט ל: וויבאלד אזוי, אז דו האסט געוווסט, ווי דו זאגסט, שוין
פון לאנג, אז עס קאכט זיך, פאר וואס־זשע האסטו געשוויגן? נישט
שוין־זשע האסטו נישט געקאנט גארנישט טאן צוליב אונדזער טאטנס עלטער?... נישט שוין־זשע...
    
ח וו ה: (כאפט זיך אויף, ווי אן אפגעבריטע). שוועסטער, שווייג!
רעד נישט דאס, וואס דו ווייסט נישט! איך בין נישט געקומען אהער אויסהערן פון דיר מוסר! מאראל! נאטאציעס!... (צייטל טרעט־אפ אין שרעק,
וויל זיך פארענטפערן).
    
צ יי ט ל: נישט דאס האב איך געמיינט... איך האב געמיינט, ווו
ביסטו געווען ביז אהער? פאר וואס ביסטו...
    
ח וו ה: (ענדיקט פאר איר). פאר וואס בין איך נישט געקומען
פריער? ווי אזוי האב איך געקאנט זיין רויק אין דער צייט, ווען איר
האט אזוי פיל געליטן? פון וואנען ווייסטו, אז איך בין געווען רויק? וואס
ווייסטו פון דער טראגעדיע, וואס איך האב איבערגעלעבט ביז אהער?
די שרעק מיט די פחדים מיט דעם קאשמאר? אך, צייטל, מיין נשמה איז
דאך געווען די גאנצע צייט אט דא... איטלעכס מאל, אז איך האב דערהערט פון א פאגראם ערגעץ אין א שטעטל, בין איך געווען א צעמישטע!...
(גייט־ארום הין און צוריק, רעדט אין אויפרעגונג). מיינע טרערן האט
קיין מענטש נישט געזען און מיינע ווייטיקן האט קיין מענטש נישט געפילט!... (שטעלט זיך אפ אקעגן צייטלען). און דאס ווייסטו, אז אינעם
טאג פונעם יארצייט נאך דער מאמע בין איך געווען אף דער מאמעס
קבר? ניין, פון וואנען זאלט איר דאס וויסן?... און אז דעם טאג פון יום־כיפור האב איך געפאסט ― דאס ווייסטו אוודאי נישט... פון וואנען זאלסטו
וויסן?... בא אייך בין איך א משומדתטע... א משומדתטע, כא־כא־כא!...
(פויזע. גייט־ארום, שטעלט זיך אפ). א י ך  ב י ן  נ י ש ט  ק יי ן
מ ש ו מ ד ת ט ע!... דו קוקסט מיך אן? איך בין נישט משוגע,
און איך רעד נישט פון היץ... מע האט מיך נישט געשמדט דערפאר, וואס
איך אליין האב מיך נישט אפגעשמדט ― דו פארשטייסט וואס איך זאג?...
דאס וואס דער גלח האט דארט געפריימפלט ― איז א פוסטע צערעמאניע...
איך האב מיך פון מיין  א י ך  נישט אפגעזאגט!... איך בין די אייגענע, וואס כ׳בין געווען...
    
צ יי ט ל: ווען דער טאטע זאל דאס הערן!...
    
ח וו ה: וואס־זשע וואלט געווען?... צייטל! איך קען דעם טאטן
בעסער, ווי דו! דער טאטע ― דאס בין איך!... איך ווייס פריער, וואס
ער וועט זאגן... נאר עס ארט מיך נישט! עס מעג אלצדינג פארברענט
ווערן! עס מעג די וועלט זיך איבערקערן ― איך וועל אויספירן מיינס!
(גייט־ארום אויפגערעגט).
    
צ יי ט ל: וואס־זשע רעכנסטו צו טאן, חווה? (זי זעצט זיך אוועק
צום טיש אין א דראמאטישער פאזע).
    
ח וו ה: דאס, וואס איר!... דארט ווו איר ― דארט איך! אייער
ארויסטרייבן איז מיין ארויסטרייבן! אין דער מינוט, וואס מע האט אונטערגעשריבן דעם פריגאוואר אייך ― האט מען אונטערגעשריבן אויך
מיר!... נישטא דער כוח, וואס זאל מיך קאנען אפהאלטן! נישטא דער
מענטש, וואס זאל מיך קאנען איבעררעדן! צייטל, איך בין א פארבלאנדזשעטע, נישט קיין פארלוירענע!... דו הערסט? א פארבלאנדזשעטע!...
    
צ יי ט ל: אויב אזוי, וועט דיר דער טאטע מוחל זיין...
    
ח וו ה: איך בעט נישט, מע זאל מיר מוחל זיין! איך בין נישט
קיין בעל־תשובהניצע, וואס כאפט א חרטה! איך האב נישט געזינדיקט
קעגן קיינעם, נאר קעגן זיך אליין!... קיינעם קיין שלעכטס געטאן, אויסער
זיך אליין!... (פארטראכט).
    
צ יי ט ל: (מיניעט זיך). האב קיין פאראיבל נישט, שוועסטער, איך
וויל דיך עפעס פרעגן...
    
ח וו ה: (רייסט איר איבער). איך ווייס, וואס דו ווילסט מיך פרעגן
― וואס וועט זיין מיט  י ע נ ע ם?  מ י ט  א י ם?... גארנישט!
ער עקזיסטירט נישט מער פאר מיר!... אז ער האט געקאנט וויסן פונעם
פריגאוואר און באהאלטן פון מיר, מאכן זיך, אז ער ווייס נישט פון וואס
צו זאגן ― איז ער דאס, וואס ער איז, און וואס איך האב געמיינט, אז
ער איז עס נישט!... (רייסט־אראפ פון האלדז די קארעלן, טוט זיי א שמיץ
פון זיך). נישטא קיין צוריקקערן! פארברענט אלע שיפן!...
340  ש ל ו ם   ע ל י כ ם
    
צ יי ט ל: (קוקט אין פענצטער, ברעכט די הענט). אוי, דער
טאטע!...
    
ח וו ה: (שטייט־אויף, לייגט־צונויף די הענט אפן הארצן, דרייסט).
וואס־זשע איז דער אוי? צו אים בין איך דאך געקומען...
    
צ יי ט ל: (אויסער זיך). אט אזוי א טאקע אין איין אטעם? זאל
דיר גאט אויסהיטן! מע דארף פאוואלינקע, נישט מיט א מאל... מע דארף
אים צוגרייטן... א רחמנות אפן טאטן! לאז מיך, שוועסטער, איך בין נישט
אזוי נאריש, ווי דו מיינסט...
    
ח וו ה: וואס־זשע ווילסטו פון מיר? (אומגעדולדיק).
    
צ יי ט ל: זאלסט איבערזיצן א וויילע דארט בא מיר... אדער ניין
― די קינדער זיינען דארט... בעסער אט דא... (ווייזט אף דער קיך־טיר).
ביז איך וועל דיך א רוף טאן... (וויל זי פירן).
    
ח וו ה: (לאזט זיך נישט). וואס פאר באהאלטערלעך? איך האב
עס פיינט! איך גיי גלייך!
    
צ יי ט ל: (צוגעשטאנען). איך בעט דיך! טו מיר צוליב! נאר אף
א וויילע! (חווה אפ. צייטל טוט זיך א ווארף צוריק צו דער ארבעט. עס
קומט־אריין פון דרויסן טביה).
    
ט ב י ה: (א ווארף די בייטש אין ווינקל אריין). ווי אין פסוק
שטייט:  ו י נ צ ל ו  א ת  מ צ ר י ם ― אויסגעפארקויפט אלצדינג!
פון דער גאנצער כודאבע געמאכט א מחק... אויס טביה דער מילכיקער!...
און אזוי גיך, אזוי בחפזונדיק!... א בייז איילעניש!... ווי דער תרגום
זאגט: ה א  ג ב ר א ו ה א  ט ר ס ק א... אין פיר און צוואנציק שעה גענומען און צעבראכן אזא גוטס, א בעל־הבתישקייט פון אזוי
פיל יארן! פארקויפט אלצדינג בחצי־חינם, פאר א דריטל געלט ― פטור געווארן... (טרייסלט־אפ די הענט. פויזע). ווען גאלדע עליה השלום זאל
אויפשטיין און א קוק טאן אף דעם חורבן!... (באהאלט דאס פנים, קוקט
כלומרשט אין פענצטער. דערנאך קערעוועט ער זיך אויס צו דער טאכטער).
ווייסטו, צייטל, מיט וועמען מיר איז געווען שווערער ווי מיט אלעמען
צו שיידן זיך?
    
צ יי ט ל: מיט וועמען?
    
ט ב י ה: מיט וועמען? מיט מיין געטרייען דינער, מיטן פערדל...
קריעת ים־סוף! (זיפצט). אויסגעדונגען זיך און אנגעהאריקעט זיך גוט,
און אנגעפאטשט זיך גוט איינס דאס אנדערע אין די הענט, נעם איך דאס
פערדל פארן פאוואד, געוויינטלעך מיט דער פאלע, און גיב עס איבער דעם
גוי און ווינטשעווע אים מיט מזל־ברכה, ס׳זאל זיין אין א גוטער שעה
א מזלדיקער ― אז מיין בחור דרייט נישט אויס צו מיר די חנעוודיקע
מארדע, טוט א קוק צו מיר מיט די צוויי פערדישע אויגן? א שטומע צונג,
רעדן קאן עס נישט, נאר פארשטאנען האב איך גלייך, ווי עס וואלט מיר
וועלן זאגן: „אט אזוי, טביה, דאנקסטו אפעט דיין געטריי פערדל, וואס
פ ו ן  צ וו יי  וו ע ל ט ן  341
האט דיר געדינט שווער און ביטער אזוי פיל יארן?!... גיי פארענטפער זיך
פאר א פערד און גיב אים צו פארשטיין, אז איך בין דא גאט די נשמה
שולדיק, און אז מע לערנט מיט מיר די סדרה לך־לך, און אז איך אליין
ווייס נאך אויך נישט, וווהין איך גיי!... דערווייל גיי איך אין שטאט,
שוין באשטעלט א פור, און דארט אין שטאט וועלן מיר שוין האבן א
ישוב. דארט זיינען דאך פאראן עפעס יידן, פאראן א רב, מסתמא וועט
מען אונדז שוין אן עצה געבן: אמעריקע, צי ארגענטינע, צי פאלעסטינע,
צי ארץ־ישראל... איך וואלט אפילו בעסער געוואלט קיין ארץ־ישראל. ווארעם וואס וועל איך טאן אף די עלטערע יארן אין אמעריקע? אז נישט זיי
פארשטייען מיין לשון, נישט איך פארשטיי זייער לשון... זעסטו, ארץ־ישראל ― פארט, ווי זאגט מען, באטקאוושטשינע! ווי אין פסוק שטייט:
א ר ץ ז ב ת ח ל ב ו ד ב ש... היינט וואס איז ווערט דאס,
וואס מע קאן זיין אף דער מוטער רחלס קבר, אין דער מערת־המכפלה,
כאפן א קוק אפן ירדן, זען דעם בארג סיני, אנקוקן פדן־ארם, קדש־ברנע
און נאך כדומה אזעלכע ערטלעך? (פויזע). און דו, צייטל, זע איך, ביסט
שוין אויך באלד פארטיק?
    
צ יי ט ל: באלד פארטיק, נאר צו די ספרים דיינע האב איך מורא
געהאט אן דיר זיך צורירן...
    
ט ב י ה: זייער גלייך... די ספרים וועל איך אליין איינפאקן. (גייט
צו דער שאפע, נעמט א ספר נאך א ספר, פאקט אין קאסטן). דאס איז א
חומש... דאס ― א סידור, מיין אלטער סידור... מיר געדינט געטריי, ווי,
להבדיל, דאס פערדל... דאס ― א תהלים... און דאס? ― א סליחה... א
הגדה... א קינה... און וואס איז אט א דאס קליינע וועווריקל? ― א בענטשערל... גייט אויך נישט צו־פוס... און ווער שמועסט אט־דער „מנורת־המאור״, אדער אט דער „שבט־מוסר״ אף עברי־טייטש ― אין זיי קוק איך
דאך אריין אלע שבת באטאג... דאס אלץ דארף מען מיטנעמען אין גלות
אריין. דאס איז אונדזער גאנצן פארמעגן. די איינציקע ירושה, וואס מיר
האבן געירשנט פון אונדזערע אבות־אבותינו... (פונעם זייטיקן חדר לויפן־ארויס צייטלס קינדער און גלייך צו טוביהן).
    
 ש ל מ ה ל ע: ווו ביסטו געווען, זיידעניו?
    
 ש יי נ ד ע ל ע: זיידע! ווו ביסטו געווען?
    
 ט ב י ה: געווען... (טאפט זיך אין די קעשענעס). או־ווא, פארגעסן אייך ברענגען א מתנה... געזעגנט זיך אפ מיט דעה דאזיקער שטוב
― מיר פארן אוועק היינט, קינדערלעך!...
    
ש ל מ ה ל ע: וווהין פארן מיר, זיידעניו?
    
ט ב י ה: וווהין די אויגן טראגן... מע טרייבט אונדז ארויס...
    
ש יי נ ד ע ל ע: פאר וואס טרייבט מען אונדז ארויס?
    
ט ב י ה: דערפאר, וואס מיר זיינען יידן... ומפני חטאינו גלינו
 מארצנו, קינדערלעך... אונדז טרייבט מען, אונדז האט מען געטריבן, אונדז
וועט מען טרייבן... (די גאנצע צייט, וואס ער רעדט מיט די קינדער, רעדט
ער נישט אויף צו פאקן די ספרים און אנדערע זאכן).
    
ש יי נ ד ע ל ע, ש ל מ ה ל ה: (ביידע אינאיינעם). פאר וואס, זיידעניו, פאר וואס?
    
ט ב י ה: פאר וואס? זאג איך דאך אייך ― דערפאר, וואס מיר
זיינען יידן... זיי ווילן, מיר זאלן זיין אויס יידן... נאר מיר זאגן: ניין,
יידן זיינען מיר געווען, און יידן וועלן מיר בלייבן!... מיר׳ן זיי איבערלעבן!...
אונדזערע זיידעס האט מען נאך ערגערס געטאן ― מע האט זיי געברענט
אפן פייער, געטרונקען אין וואסער ― און עס האט נישט געהאלפן: אויסגעפירט האבן מיר!... געדענקט דאס, קינדערלעך, געדענקט, וואס דער
זיידע זאגט אייך ― ס׳וועט אייך אמאל צונוץ קומען... אייך וועט אפשר
זיין בעסער ווי אונדז, געוויס בעסער, ווארעם ס׳וועלן קומען בעסערע
צייטן, וואס מ׳עט פארשטיין, אז מיר זיינען אויך מענטשן, גאטס באשעפענישן... דערווייל זייט גרייט ― מיר פארן... (צייטל מיניעט זיך די גאנצע צייט, וויל עפעס זאגן).
    
צ יי ט ל: טאטע, האב קיין פאראיבל נישט ― כ׳האב דיך געוואלט
עפעס פרעגן...
    
ט ב י ה: ווי אזוי מע פארט קיין ארץ־ישראל?
    
צ יי ט ל: (וויל ארויף אף אירס). ניין, נישט דאס האב איך געוואלט פרעגן...
    
ט ב י ה: וואס זשע? דו ווילסט וויסן, וואס וועלן מיר דארטן טאן?
דאס, וואס אלע יידן! וואס ס׳וועט זיין מיט כ ל ישראל, וועט זיין
מיט ר ב ישראל! מה נפשך: הענט האבן מיר? הארעווען זיינען מיר
געוווינט? און מענטשן זיינען דא אומעטום, און גאט שמועסט מען נישט
― מלוא כל הארץ כבודו!... (זיפצט). אוודאי טוט מיר באנג, אוודאי איז
מיר שווער זיך צו שיידן אט מיט אט די ווענט! (באווייזט אף די ליידיקע
ווענט). אט מיט אט דער ערד! (ווייזט אראפ אף דער ערד). איך וואלט
קושן אט די ווענט! איך וואלט צוגעפאלן צו אט דער ערד! ווארעם דא בין
איך געבוירן, דא בין איך אויך אויפגעוואקסן, דא האב איך געהאט
צרות, דא האב איך געהאט נחת, פראוודע מער צרות ווי נחת ― נאר דאס
איז א גאטס זאך... (שטייט־אויף פון דער ערד, גלייכט זיך אויס די ביינער,
טוט א קוק ארויס אין פענצטער). און אט דער הויף? און אט די פריזבע,
און דער גארטן, און אפילו אט דאס פארטשאכנעטע בוימעלע וועט זיך
מיר חלומען באנאכט אין דער פרעמד... און ועל כולם ― דאס פערדל.
(זיפצט). אוי, אט דאס פערדל! א שטיק געזונט האט דאס בא מיר צוגענומען! איך זאל האבן א טבע פון וויינען, וואלט איך מיך צעוויינט... דער
רחמנות מיטן צער־בעלי־חיים... (פויזע). אן, זעסטו? (ווייזט מיט דער
האנט אפן ווינקל). דאכט זיך, וואס? א קאץ, א חיה... פונדעסטוועגן איז
פ ו ן  צ וו יי  וו ע ל ט ן  343
אף דער קאץ אויך א רחמנות ― מיר פארן אוועק, און זי לאזן מיר איבער דא אליין. צער־בעלי־חיים...
    
צ יי ט ל: (נעמט זיך אן מיט קוראזש). אז ס׳איז יא אזוי, זאג
זשע מיר, טאטע, פאר וואס איז אף א חיה מער רחמנות, מער צער־בעלי־חיים, ווי אף א מענטשן?
    
ט ב י ה: שוטה! ווער האט דאס דיר געזאגט, אז אף א חיה איז
מער רחמנות, ווי אף א מענטשן? דו האסט פארגעסן, וואס מיר זאגן
יום־כיפור צו כל־נדרי?...
    
צ יי ט ל: וואס מיר זאגן יום־כיפור ווייסטו בעסער... נאר איך ווייס
אן אנדער זאך... (שטעלט זיך איין, רעדט שטיל, נאר מיט א טאן פון וויר־דיקייט, אזוי, אז דאס קול ציטערט איר). איך ווייס, אז אט פארן מיר
אוועקעט פון דאנען, אף שטענדיק, אף אייביק, מיר וועלן שוין צוריק
אהער נישט אומקערן זיך קיינמאל... און איין מענטש לאזן מיר דא איבער איינעם אליין, עלנט ווי א שטיין...
    
ט ב י ה: וואס באלעבעטשעט זי? וואסער מענטש? וואסער שטיין?
    
צ יי ט ל: (קוקט דרייסט און גלייך דעם פאטער אין פנים אריין).
דו האסט פארגעסן, טאטע, אז דו האסט נאך א טאכטער...
    
ט ב י ה: (איבערראשט פון אומגעריכטקייט, בייט זיך שטארק אין
געזיכט, קאן זיך קיין ארט נישט געפינען, פאלט־אן אף דער טאכטער און
נעמט שרייען גאר הויך אף א קול). איך האב נישט נאך קיין טאכטער!
נישטא בא מיר מער קיין טעכטער, נישטא און נישט געווען קיינמאל!
דו הערסט, וואס איך זאג? (קלאפט אין טיש. צייטל האט זיך דערשראקן.
אינסטינקטיוו כאפט זי זיך אן אין די קינדער).
    
ש ל מ ה ל ע: (צו טביהן). וואס האסטו זיך צעשריגן, זיידעניו?
    
ש יי נ ד ע ל ע: (צו טביהן). וואס בייזערסטו זיך אף דער מאמע?
(דאס רירט טביהן, און ער רעדט שוין מיט א טאן נידעריקער).
    
ט ב י ה: אייער מאמע פאלגט נישט איר טאטן... אייער מאמע
ווייסט נישט פון כיבוד־אב... אייער מאמע דעררגזט מיך... וואס דער טאטע
זאגט, זאגט זי מיר קאפויר... איך זאג דיר נאך אמאל, צייטל, און נאך
א מאל, און נאך צען מאל, אז איך האב נישט מער קיין טעכטער! איך
האב נישט ― און שוין!... (פארלייגט די הענט אהינטער און שפאנט־ארום הין און צוריק).
    
צ יי ט ל: (ווארט איבער א וויילע, ביז דער כעס וועט אים א ביסל
אפגיין). דו אליין זאגסט, טאטע, אז סע שטייט געשריבן, דו ווייסט שוין
ווו, אז גאט האט רחמנות אף אלע זיינע באשעפענישן, אפילו אף א
ווארעם...
    
ט ב י ה: האסט געהערט קלינגען, און קאנסט נישט נאכזינגען...
(שטעלט זיך אפ). סע שטייט געשריבן אין... אין... (טראכט). אין אשרי־יושבי־ביתך שטייט דאס געשריבן: ו ר ח מ י ו  ע ל כ ל מ ע ש י ו
דער אייבערשטער טוט טאן שפייזן אלע זיינע באשעפענישן, פון די
וויזלטיר ביז א קליין ווערעמל, און ביז א מילב אפילו...
    
צ יי ט ל: ווארעם ער האט אף דעם רחמנות...
    
ט ב י ה: (פילט זיך געשלאגן, שפאנט ארום). רחמנות... רחמנות...
ער האט רחמנות... פון רחמנות רעדט זי איצט מיט מיר... (שטעלט זיך
אוועק אקעגן צייטלען). רחמנות? פון רחמנות רעדסטו מיט מיר? ווו איז
געווען  א י ר  רחמנות דעמאלט, ווען איך בין געלעגן, ווי א הונט, פארן
גלח, ימח שמו וזכרו, זיך געוואלגערט אים פאר די פיס (בייגט זיך איין),
געפויזשעט, ווי א ווארעם?... פון וואנעט ווייס איך, אז זי איז נישט געווען אין צווייטן חדר דעמאלט און געהערט איטלעכס ווארט ― ווו איז
געווען  ד ע מ א ל ט איר רחמנות? (שפאנט־ארום, בלייבט שטיין, רעדט
מיטן זעלבן טאן פון איראניע און פארביטערטקייט. ― אין דער צייט, ווען
ער שפאנט־ארום, גייען אים נאך די קינדער אקוראט נאך זיינע טריט;
ער שטעלט זיך אפ, שטעלן זיי זיך אויך אפ *). און ווו איז זי געווען,
בעת דיין מאמע עליו־השלום איז געלעגן אט דא אויסגעצויגן אף דער
ערד, איבערגעדעקט מיט שווארצן?... ווו איז געווען איר רחמנות דעמאלט?...
    
צ יי ט ל: דו אליין זאגסט דאך אבער, אז אפילו גאט איז מוחל
די גרעסטע עבירה, אויב נאר מע האט חרטה און מע טוט תשובה. און
ווער נאך ווייס, אזוי ווי דו, אלצדינג, וואס סע שטייט געשריבן?...
    
ט ב י ה: אט טאקע ווייל איך ווייס, דעריבער זאג איך דיר אקוראט, אז דערויף האט מען נישט חרטה און דא העלפט נישט קיין תשובה!...
דער וואס גייט איין מאל אוועק פון אונדז, יענער קומט נישט מער צוריק!...
דאס צווייגל, וואס מע רייסט־אפ פאלט־אפ ― מוז פארפוילט ווערן!...
(דערזעט פון דער ווייטן קארעלן אף דער ערד, בייגט זיך אן, הייבט עס
אויף). וואס איז פאר קארעלן? גויישע קארעלן ― ווי קומען זיי אהער?...
    
צ יי ט ל: (נעמט בא אים די קארעלן, רעדט אין איין אטעם).
דאס איז אירע קארעלן, אירע קארעלן... און זי אליין איז אויך דא... זי
האט זיך ארומגעקוקט! ארומגעזען! זי האט חרטה, טאטע, זי וויל צוריק!...
און נישט נאר זי וויל צוריק ― זי איז שוין געקומען צוריק און איז גרייט
מיט אונדז אינאיינעם איבערטראגן אלצדינג! דארט ווו מיר ― דארט איז
זי... (גייט־צו גאר נאענט, רעדט שטילער). זי איז געווען בא דער מאמע
אפן קבר ― דאס ווייסטו? זי פאסט יום־כיפור, טאטע, דו הערסט? זי
פאסט יום־כיפור...
    
ט ב י ה: (צעמישט). ווער איז געווען אפן קבר? ווער פאסט דאס
יום־כיפור? וואסערע לאקשן? וואסערע פלאמען? וואס ― ווער ― וועמען?
___________
  
* דער אויטאר בעט ― נישט שארזשירן! די קינדער טוען דאס ערנסט, די עלטערע באמערקן נישט.
 פ ו ן  צ וו יי  וו ע ל ט ן  345
    
צ יי ט ל: וואס הייסט ווער? חווה! פון חווהן רעדן מיר דאך!...
(אין דער מינוט עפנט זיך די קיך־טיר און עס רייסט זיך אריין חווה.
באגעגנט זיך מיט טביהס קוק, בלייבט זי שטיין בא דער טיר, אן לשון,
נאר מיט גרויס ווירדע און מיט גדלות צונויפגעלייגט די הענט אפן הארצן
און קוקט דעם פאטער גלייך אין די אויגן אריין. די ערשטע מינוט טוט זיך
טביה א לאז צו דער דרויסן־טיר אוועקצוגיין, נאר צייטל פארגייט אים אף
צו־פריער און אירע קינדער מיט איר).
    
ט ב י ה: (צו צייטלען מיט די קינדער). לאזט מיך!... לאזט מיך!...
    
צ יי ט ל: זאל איך קרענקען! זאל איך שטארבן אט א דא מיט
מיינע צוויי קינדער!... (האלט אים צו, די קינדער וויינען).
    
ט ב י ה: (פארטומלט). וואס טוט זיך דא? בין איך טביה? אדער
איז דאס א חלום? (ווייזט מיט דער האנט). דער כוח הדמיון... די געבליטן...
    
ח וו ה: (געלאסן און דרייסט). נישט קיין חלום, נישט קיין דמיון,
נאר די ווירקלעכקייט אליין... איך האב געהערט אלצדינג, וואס דא איז
גערעדט געווארן ― פון צווייגעלעך, וואס ווערן אפגעריסן, און פון בלעטלעך, וואס ווערן אפגעפאלן... (גייט־צו א פאר שריט נענטער). קיינער האט
קיין צווייגן נישט געריסן, און בלעטער זיינען נישט געפאלן...
    
ט ב י ה: (חזרט איבער). „קיינער האט קיין צווייגן נישט געריסן,
בלעטער זיינען נישט געפאלן״... (צעשרייט זיך פלוצים אף א קול). ס׳א
ליגן! יא געריסן! יא געפאלן!... (צעלאזט זיך אף חווהן). וואן פון דאנען!!
וואן פון מיינע אויגן ― וואן ! ! ! ...
    
צ יי ט ל: (לויפט־צו צום פאטער, קושט אים די הענט). טאטע!
גאט איז מיט דיר! וואס טוסטו, טאטע געטרייער?
    
ש ל מ ה ל ע: זיידעניו, וואס טוסטו? פאר וואס טרייבסטו די
מומע חווה?
    
ש יי נ ד ע ל ע: דאס איז דאך אונדזער מומע חווה, זיידעניו!...
    
ט ב י ה: (וויל זיך ארויסרייסן פון די אייניקלעך). אוועקעט, ממזרים!
אנגעהאנגען זיך אף מיר, ווי די קלעשטשעס! (האט באלד חרטה, וואס ער
בייזערט זיך אף זיי, גלעט זיי איבער די קעפלעך). טייערע קינדערלעך!
ארעמע שעפעלעך מיינע! פון וואנען האט  א י ר  זיך אהער גענומען אף
מיין קאפ? נאט אייך גאר אייניקלעך א פאר אף דער עלטער! ווי זאגט איוואן זלאדי: „נע מאלא באבא כלאפאטי״... (פויזע). עך, גאלדע, גאלדע!
דאס איז געווען א חכמה! זי, עליו־השלום, פלעגט זאגן: מע טאר נישט
זינדיקן, טביה, מע טאר זיך נישט קלאגן, נישט בייזערן, נישט זיין אין
כעס... אמת, ווי איך בין א ייד, אמת! כעס איז עבודה זרה... מיט כעס קאן
מען גארנישט מאכן... מאכן קאן מען נאר מיט גוטן... מיט גוטן... טביה
האט פיינט זיך אפעסן דאס הארץ... טביה האט ליב יעדע זאך פריער
צו באקלערן, באטראכטן, ארומרעדן... וואס וועט זיין פון דעם, אז מיר׳ן
זיך אלע היצן, אלע שפרינגען פון דער הויט ארויס, ווי מיר זאגן אין דער
הגדה פסח צום סדר: כ ו ל נ ו   ח כ מ י ם ,  כ ו ל נ ו  נ ב ו נ י ם?
לאמיר קארשט בארעכענען, נאר מיט א קלארן מוח און מיט קאלטע לונג־און־לעבער: וואס איז דא געווען? וואס איז פארגעקומען?
    
צ יי ט ל: (אויפגעלעבט). אט דאס ווילן מיר דאך! מיר ווילן מיט
גוטן...
    
ט ב י ה: (שלאגט איר איבער). און איך וואס וויל? איך וויל דען
חלילה מיט בייזן? פאר וואס זאל איך וועלן זיין בעסער פונעם רבונו־של־עולם? אים שטייט־אן צו זיין א מוחל־עוונות און אנשרייבן אין סידור יום־כיפור צו כל־נדרי מיט גרויסע קידוש־לבנה־אותיות:  ס ל ח ת י
כ ד ב ר י ך!?... נישט מער, אז ס׳האט זיך שוין יא אזוי געמאכט,
אז מיר קאנען זיך דורכשמועסן, וואלט איך דיך געוואלט עפעס פרעגן...
(צו חווהן, נישט קוקנדיק איר גלייך אין פנים, נאר מיט א זייט). ווי אזוי
האסטו נאר־וואס געהאט געזאגט? קיינער האט קיין צווייגעלעך נישט געריסן? בלעטלעך נישט געפאלן? א ביסל א זאג! (צו צייטלען). טביהס טאכטער רעדט נישט גלאט... טביהס טעכטער ― נישט געדאכט זאלן זיי
ווערן!...
    
צ יי ט ל: (צו חווהן, שטארק אויפגעלעבט). וואס־זשע? איך האב
באלד געוווסט, אז דער טאטע וועט...
    
ח וו ה: (צו צייטלען). אלץ איינס!... איך האב מיך קיין קאפ נישט
איבערגעשראקן. איך האב איין מאל געזאגט, אז איך גיי ― גיי איך...
אויב נישט  מ י ט  אייך, איז נ א ך אייך... סיי ווי סיי, דארט ווו איר
― דארט איך. אייער אומגליק ― מיין אומגליק.
    
ט ב י ה: (אויך צו צייטלען). דו הערסט ווערטער? דארט ווו מיר
― דארט איז זי. אונדזער אומגליק ― איר אומגליק. אט דאס איז א
לשון! אט אזוי רעדט טביהס טאכטער, און אט אזוי באדארף זי רעדן!...
אנישט ― וואס וואלט געווען דער חילוק צווישן מענדל ווערעביווקער און
טביה דעם מילכיקן?... אנו, טוט א פרעג בא מענדל ווערעביווקער, ווו
שטייט „ברוגז רחם תזכור״? און לאז ער אייך זאגן, ווען זאגן מיר
„סלחתי כדבריך״, און וויפל מאל זאגן מיר „סלחתי כדבריך״?
און וואס איז די טייטש „סלחתי כדבריך״? אזוי לאנג שמייסט מען אים!
א ייד אן עם־הארץ איז ערגער פון א גוי!... (פויזע). נישט מער, איין זאך:
איך וואלט אפשר באדארפט צומאכן די אויגן און מיטן ערשטן קוק וואלט
איך אפשר באדארפט מוחל זיין... (חווה מאכט א באוועגונג אף צו ענטפערן. צייטל מאכט צו איר מיט די הענט הינטערן פאטערס פלייצעס, זי
זאל שווייגן). איז מיר שלעכט: סטייטש, און ווו איז גאט? קעגן גאט איז
מען דאך אזוי זינדיק! אזוי זינדיק!... נאר צוריק באטראכט איך מיך:
וואס בין איך מחויב זיך אננעמען גאטס קריוודע?... (כאפט זיך אן באם
קאפ). אך טי, רבונו־של־עולם! דו ביסט מיין עדות, אז איך האב ניט געבראכן דאס ווארט, נאר איך קאן נישט מער! (שרייט הויך). איך קאן
נישט! דו האסט אליין אנגעשריבן אין דיין הייליקער תורה: כרחם אב על
בנים; וואס בין איך שולדיק, אז זי איז פארט מיינס א קינד? (שלאגט זיך
מיט דער האנט אין הארצן). פארט איינגעבאקן בא מיר אין הארצן! אין
דער נשמה! (צו חווהן, צענעמט ברייט די הענט). קום אהער צו מיר,
חווהלע, דו ביסט מיין קינד!... (חווה פאלט אים אפן האלדז. צייטל האט
ארומגענומען אירע צוויי קינדערלעך, וויינט שטיל).
    
 פ א ר ה א נ ג פ א ל ט ל א נ ג ז א ם.
    
 געשריבן אין יאר 1915
   
 