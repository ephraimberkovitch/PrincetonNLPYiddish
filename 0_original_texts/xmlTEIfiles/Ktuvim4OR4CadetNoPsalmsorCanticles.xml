<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
     <body><div type="book">
   <head>מִשלֵי</head><ab><s>

</s><s xml:id="ProverbsC1V1"> די שפּריכװערטער פֿון שלמה דעם זון פֿון דָוִדן, דעם מלך פֿון ישׂראל;</s><s xml:id="ProverbsC1V2"> כּדי צו װיסן חכמה און מוסר, צו פֿאַרשטײן די װערטער פֿון פֿאַרשטאַנדיקײט;</s><s xml:id="ProverbsC1V3"> צו נעמען דעם מוסר פֿון קלוגשאַפֿט, גערעכטיקײט און רעכט און יושר;</s><s xml:id="ProverbsC1V4"> צו געבן די נאַרן געשײַטקײט, דעם יונגן קענשאַפֿט און געדאַנקען;</s><s xml:id="ProverbsC1V5"> דער חכם זאָל הערן און מערן לערנונג, און דער פֿאַרשטאַנדיקער זאָל קריגן תּחבוּלות;</s><s xml:id="ProverbsC1V6"> צו פֿאַרשטײן אַ שפּריכװאָרט און אַ מליצה, די װערטער פֿון די חכמים און זײערע רעטענישן.
</s><s xml:id="ProverbsC1V7"> דער אָנהײב פֿון קענשאַפֿט איז מורא פֿאַר גאָט, אָבער די נאַרן פֿאַראַכטן חכמה און מוסר. </s><s xml:id="ProverbsC1V8"> הער צו, מײַן זון, דעם מוסר פֿון דײַן פֿאָטער, און זאָלסט ניט פֿאַרלאָזן די לער פֿון דײַן מוטער;</s><s xml:id="ProverbsC1V9"> װאָרום אַ קראַנץ פֿון חן װעלן זײ זײַן פֿאַר דײַן קאָפּ, און האַלדזבענדער פֿאַר דײַן האַלדז.
</s><s xml:id="ProverbsC1V10"> מײַן זון, אַז די זינדיקע װעלן דיך אָנרעדן, זאָלסטו ניט אײַנװיליקן. </s><s xml:id="ProverbsC1V11"> אַז זײ װעלן זאָגן: „קום מיט אונדז!לאָמיר לױערן אױף בלוט, לאָמיר לאָקערן אױפֿן אומשולדיקן פֿאַר אומזיסט;</s><s xml:id="ProverbsC1V12"> לאָמיר זײ אײַנשלינגען לעבעדיקערהײט װי די אונטערערד, און גאַנצערהײט װי די װאָס נידערן אין גרוב; </s><s xml:id="ProverbsC1V13"> אַלערלײ טײַערע גוטס װעלן מיר געפֿינען, מיר װעלן אָנפֿילן אונדזער הױז מיט רױב; </s><s xml:id="ProverbsC1V14"> װאַרף דײַן גורל צװישן אונדז, אײן בײַטל װעט זײַן בײַ אונדז אַלעמען”;</s><s xml:id="ProverbsC1V15"> זאָלסטו ניט גײן, מײַן זון, מיט זײ אין װעג, פֿאַרמײַד דײַן פֿוס פֿון זײער שטעג. </s><s xml:id="ProverbsC1V16"> װאָרום זײערע פֿיס לױפֿן צו בײז, און זײ אײַלן צו פֿאַרגיסן בלוט. </s><s xml:id="ProverbsC1V17"> װאָרום אומשולדיק איז אױסגעשפּרײט די נעץ, אין די אױגן פֿון אַלע געפֿליגלטע, </s><s xml:id="ProverbsC1V18"> בעת מע לױערט אױף זײער בלוט, מע לאָקערט אױף זײערע לעבנס. </s><s xml:id="ProverbsC1V19"> אַזױ זײַנען די װעגן פֿון איטלעכן װאָס איז גײַציק נאָך רױב; עס נעמט אַװעק דאָס לעבן פֿון דעם װאָס האָט עס. </s><s xml:id="ProverbsC1V20"> די חכמה שרײַט אױף דער גאַס, אין די מערק לאָזט זי אַרױס איר קָול;</s><s xml:id="ProverbsC1V21"> אין עק פֿון רױשיקע גאַסן רופֿט זי, בײַ די טױעראײַנגאַנגען, אין שטאָט, רעדט זי אירע רײד:</s><s xml:id="ProverbsC1V22"> ביז װאַנען, איר פֿאַרנאַרטע, װעט איר ליב האָבן נאַרישקײט, און די שפּעטער װעלן זיך גלוסטן געשפּעט, און די נאַרן װעלן פֿײַנט האָבן װיסן?</s><s xml:id="ProverbsC1V23"> קערט אײַך צו מײַן מוסר, אָט װעל איך אױסגיסן מײַן גײַסט צו אײַך, איך װעל אײַך מאַכן װיסן מײַנע װערטער. </s><s xml:id="ProverbsC1V24"> װײַל איך האָב גערופֿן, און איר האָט ניט געװאָלט, אױסגעשטרעקט מײַן האַנט, און קײנער האָט ניט פֿאַרנומען, </s><s xml:id="ProverbsC1V25"> נאָר איר האָט געמאַכט צו נישט מײַן יעטװעדער עצה, און מײַן מוסר האָט איר ניט געװאָלט, </s><s xml:id="ProverbsC1V26"> װעל איך אױך לאַכן אױף אײַער בראָך, איך װעל שפּעטן װען אײַער שרעק װעט קומען; </s><s xml:id="ProverbsC1V27"> װען עס קומט װי אַ געװיטער אײַער שרעק, און אײַער בראָך װעט װי אַ שטורעמװינט אָנקומען; װען עס קומט אױף אײַך נױט און אַנגסט. </s><s xml:id="ProverbsC1V28"> דענצמאָל װעלן זײ מיך רופֿן, און איך װעל ניט ענטפֿערן, זײ װעלן מיך זוכן, און װעלן מיך ניט געפֿינען. </s><s xml:id="ProverbsC1V29"> דערפֿאַר װאָס זײ האָבן פֿײַנט געהאַט װיסן, און גאָטספֿאָרכטיקײט ניט אױסגעװײלט;</s><s xml:id="ProverbsC1V30"> ניט אײַנגעװיליקט צו מײַן עצה, פֿאַראַכט מײַן גאַנצן מוסר. </s><s xml:id="ProverbsC1V31"> דרום װעלן זײ עסן פֿון דער פֿרוכט פֿון זײער װעג, און מיט זײערע עצות זיך זעטן. </s><s xml:id="ProverbsC1V32"> װאָרום די אָפּקערונג פֿון די פֿאַרנאַרטע װעט זײ הרגען, און די שלװה פֿון די נאַרן װעט זײ אונטערברענגען. </s><s xml:id="ProverbsC1V33"> אָבער דער װאָס הערט מיר צו װעט װױנען אין זיכערקײט, און באַרוט זײַן פֿון שרעק פֿאַר בײז.

</s><s xml:id="ProverbsC2V1"> מײַן זון, אַז דו װעסט אָננעמען מײַנע װערטער, און מײַנע געבאָט װעסטו באַהאַלטן בײַ זיך, </s><s xml:id="ProverbsC2V2"> צוצולײגן צו חכמה דײַן אױער, נײַגן דײַן האַרץ צו פֿאַרשטאַנדיקײט;</s><s xml:id="ProverbsC2V3"> נאָר בלױז צום שׂכל װעסטו רופֿן, צו פֿאַרשטאַנדיקײט אױפֿהײבן דײַן קָול; </s><s xml:id="ProverbsC2V4"> אַז דו װעסט זי זוכן װי זילבער, און װי נאָך אוֹצרות זי פֿאָרשן;</s><s xml:id="ProverbsC2V5"> דענצמאָל װעסטו פֿאַרשטײן מורא פֿאַר יהוה, און דערקענונג פֿון גאָט װעסטו געפֿינען. </s><s xml:id="ProverbsC2V6"> װאָרום יהוה שענקט חכמה, פֿון זײַן מױל איז װיסן און פֿאַרשטאַנדיקײט. </s><s xml:id="ProverbsC2V7"> ער באַהאַלט פֿאַר די רעכטפֿאַרטיקע הילף, אַ שילד פֿאַר די װאָס גײען מיט ערלעכקײט, </s><s xml:id="ProverbsC2V8"> אױפֿצופּאַסן די שטעגן פֿון גערעכטיקײט, און די װעגן פֿון זײַנע פֿרומע באַהיט ער. </s><s xml:id="ProverbsC2V9"> דענצמאָל װעסטו פֿאַרשטײן גערעכטיקײט און רעכטאון יושר – יעטװעדער גוטן װעג. </s><s xml:id="ProverbsC2V10"> װאָרום חכמה װעט קומען אין דײַן האַרצן, און װיסן װעט זײַן זיס פֿאַר דײַן זעל. </s><s xml:id="ProverbsC2V11"> קלוגשאַפֿט װעט אױפֿפּאַסן אױף דיר, פֿאַרשטאַנדיקײט װעט דיך באַהיטן; </s><s xml:id="ProverbsC2V12"> דיך מציל צו זײַן פֿון דעם שלעכטן װעג, פֿון די לײַט װאָס רעדן פֿאַרקערטקײט;</s><s xml:id="ProverbsC2V13"> װאָס פֿאַרלאָזן די שטעגן פֿון רעכטפֿאַרטיקײט, צו גײן אין די װעגן פֿון פֿינצטערניש;</s><s xml:id="ProverbsC2V14"> װאָס פֿרײען זיך צו טאָן בײז, װאָס קװעלן פֿון בײזער פֿאַרקערטקײט;</s><s xml:id="ProverbsC2V15"> װאָס זײערע װעגן זײַנען קרום, און װאָס זײַנען פֿאַרדרײט אין זײערע גענג. </s><s xml:id="ProverbsC2V16"> כּדי דיך מציל צו זײַן פֿון דער פֿרעמדער פֿרױ, פֿון דער אומבאַקענטער װאָס מאַכט גלאַט אירע רײד;</s><s xml:id="ProverbsC2V17"> װאָס פֿאַרלאָזט דעם האַר פֿון איר יוגנט, און דעם בונד פֿון איר גאָט האָט זי פֿאַרגעסן;</s><s xml:id="ProverbsC2V18"> װאָרום איר הױז נידערט צום טױט, און אירע שטעגן צו די מתים;</s><s xml:id="ProverbsC2V19"> אַלע װאָס קומען צו איר, קערן זיך ניט אום, און דערגרײכן ניט די װעגן פֿון לעבן. </s><s xml:id="ProverbsC2V20"> כּדי זאָלסט גײן אין דעם װעג פֿון די גוטע, און די שטעגן פֿון די גערעכטע זאָלסטו אָפּהיטן. </s><s xml:id="ProverbsC2V21"> װאָרום די רעכטפֿאַרטיקע װעלן באַװױנען דאָס לאַנד, און די אומשולדיקע װעלן בלײַבן דערין. </s><s xml:id="ProverbsC2V22"> אָבער די רשָעים װעלן פֿאַרשניטן װערן פֿון לאַנד, און די פֿעלשער װעלן אַרױסגעריסן װערן פֿון איר.

</s><s xml:id="ProverbsC3V1"> מײַן זון, זאָלסט ניט פֿאַרגעסן מײַן לערנונג, און מײַנע געבאָט זאָל היטן דײַן האַרץ. </s><s xml:id="ProverbsC3V2"> װאָרום אַריכת-ימים און יאָרן פֿון לעבןאון פֿריד װעלן זײ דיר צוגעבן. </s><s xml:id="ProverbsC3V3"> גענאָד און אמת זאָלן דיך ניט פֿאַרלאָזן, בינד זײ אַרום דײַן האַלדז, שרײַב זײ אָן אױפֿן טאָװל פֿון דײַן האַרצן, </s><s xml:id="ProverbsC3V4"> און געפֿין לײַטזעליקײט און גוטן חןאין די אױגן פֿון גאָט און פֿון לײַט.
</s><s xml:id="ProverbsC3V5"> פֿאַרזיכער זיך אױף גאָט מיט דײַן גאַנצן האַרצן, און אױף דײַן פֿאַרשטאַנדיקײט זאָלסטו זיך ניט אָנלענען. </s><s xml:id="ProverbsC3V6"> אין אַלע דײַנע װעגן טו אים קענען, און ער װעט גלײַך מאַכן דײַנע שטעגן.
</s><s xml:id="ProverbsC3V7"> זאָלסט ניט זײַן אַ חכם אין דײַנע אױגן, האָב מורא פֿאַר גאָט, און קער זיך אָפּ פֿון בײז. </s><s xml:id="ProverbsC3V8"> דאָס װעט זײַן אַ הײלונג פֿאַר דײַן נאָפּל, און אַ זאַפֿט פֿאַר דײַנע בײנער.
</s><s xml:id="ProverbsC3V9"> גיב כּבֿוד צו גאָט פֿון דײַן גוטס, און פֿונעם ערשטן פֿון אַל דײַן תּבֿואה, </s><s xml:id="ProverbsC3V10"> און דײַנע שפּײַכלערס װעלן פֿול זײַן מיט זעט, און דײַנע קעלטערס װעלן פֿלײצן מיט װײַן.
</s><s xml:id="ProverbsC3V11"> דעם מוסר פֿון גאָט זאָלסטו, מײַן זון, ניט פֿאַראַכטן, און זאָלסט ניט פֿאַראומװערדיקן זײַן שטראָף. </s><s xml:id="ProverbsC3V12"> װאָרום דעם װאָס גאָט האָט ליב, דעם שטראָפֿט ער, און װי אַ פֿאָטער דעם זון װאָס ער האָט האָלט. </s><s xml:id="ProverbsC3V13"> װױל צו דעם מענטשן װאָס געפֿינט חכמה, און דעם מענטשן װאָס קריגט פֿאַרשטאַנדיקײט. </s><s xml:id="ProverbsC3V14"> װאָרום איר סחורה איז בעסער װי סחורה פֿון זילבער, און מער װי גינגאָלד איר אײַנקום. </s><s xml:id="ProverbsC3V15"> זי איז טײַערער פֿון פּערל, און אַלע דײַנע חפֿצים זײַנען ניט גלײַך צו איר. </s><s xml:id="ProverbsC3V16"> אַריכת-ימים איז אין איר רעכטער האַנט, אין איר לינקער עשירות און כּבֿוד. </s><s xml:id="ProverbsC3V17"> אירע װעגן זײַנען װעגן פֿון ליבלעכקײט, און אַלע אירע שטעגן זײַנען שלום. </s><s xml:id="ProverbsC3V18"> אַ בױם פֿון לעבן איז זי פֿאַר די װאָס האַלטן זי פֿעסט, און דער װאָס האַלט זיך אָן איר איז באַגליקט.
</s><s xml:id="ProverbsC3V19"> גאָט האָט מיט חכמה געגרונטפֿעסט די ערד, ער האָט אױפֿגעשטעלט די הימלען מיט פֿאַרשטאַנדיקײט. </s><s xml:id="ProverbsC3V20"> דורך זײַן װיסן האָבן זיך די תּהומען געשפּאָלטן, און די הימלען טריפֿן טױ. </s><s xml:id="ProverbsC3V21"> מײַן זון, זאָלן זײ ניט אַװעק פֿון דײַנע אױגן;היט קלוגשאַפֿט און געשײַטקײט, </s><s xml:id="ProverbsC3V22"> און זײ װעלן זײַן לעבן פֿאַר דײַן לײַב, און חן אױף דײַן האַלדז. </s><s xml:id="ProverbsC3V23"> דענצמאָל װעסטו גײן אין זיכערקײט דײַן װעג, און װעסט ניט אָפּשלאָגן דײַן פֿוס. </s><s xml:id="ProverbsC3V24"> אַז דו װעסט זיך לײגן װעסטו ניט אַנגסטן, און װעסט ליגן, און זיס װעט זײַן דײַן שלאָף. </s><s xml:id="ProverbsC3V25"> זאָלסט ניט מורא האָבן פֿאַר אַן אומגעריכטן שרעק, און פֿאַר דער פֿאַרװיסטונג פֿון די רשָעים, װען זי קומט. </s><s xml:id="ProverbsC3V26"> װאָרום גאָט װעט זײַן דײַן בטחון, און װעט היטן דײַן פֿוס פֿון באַצװינגעניש. </s><s xml:id="ProverbsC3V27"> זאָלסט ניט פֿאַרמײַדן גוטס פֿון דעם װאָס דאַרף עס, װען דײַן האַנט האָט בכּוח צו טאָן. </s><s xml:id="ProverbsC3V28"> זאָלסט ניט זאָגן צו דײַן חבֿר: „גײ, און קום װידער, און מאָרגן װעל איך געבן”, װען דו האָסט בײַ זיך. </s><s xml:id="ProverbsC3V29"> זאָלסט ניט טראַכטן אַ רָעה אױף דײַן חבֿר, װען ער זיצט אין זיכערקײט בײַ דיר. </s><s xml:id="ProverbsC3V30"> זאָלסט זיך ניט קריגן מיט אַ מענטשן אומזיסט, אױב ער האָט דיר ניט געטאָן קײן רָעה.
</s><s xml:id="ProverbsC3V31"> זאָלסט ניט מקנא זײַן דעם מאַן פֿון אומרעכט, און זאָלסט ניט אױסװײלן קײנעם פֿון זײַנע װעגן. </s><s xml:id="ProverbsC3V32"> װאָרום אַן אומװערדיקײט בײַ גאָט איז דער פֿאַרקערטער, און מיט די רעכטפֿאַרטיקע איז ער פֿאַרטרױט.
</s><s xml:id="ProverbsC3V33"> די קללה פֿון גאָט איז אין הױז פֿון רָשע, און די װױנונג פֿון צדיק בענטשט ער. </s><s xml:id="ProverbsC3V34"> אױב שפּעטער – מאַכט ער זײ צום געשפּעט, אָבער די שטילע גיט ער חן. </s><s xml:id="ProverbsC3V35"> כּבֿוד אַרבן די חכמים, און נאַרן קלײַבן אױף שאַנד.
</s><s xml:id="ProverbsC4V1"> הערט צו, קינדער, דעם מוסר פֿון אַ פֿאָטער, און פֿאַרנעמט, כּדי צו קענען פֿאַרשטאַנדיקײט. </s><s xml:id="ProverbsC4V2"> װאָרום אַ גוטע לער גיב איך אײַך, איר זאָלט מײַן תּורה ניט פֿאַרלאָזן. </s><s xml:id="ProverbsC4V3"> װאָרום איך בין אױך געװען אַ זון בײַ מײַן פֿאָטער, אַ ציטעריקער און אַן אײנאײנציקער פֿאַר מײַן מוטער. </s><s xml:id="ProverbsC4V4"> און ער האָט מיך געלערנט, און מיר געזאָגט:זאָל דײַן האַרץ זיך האַלטן אָן מײַנע װערטער, היט מײַנע געבאָט, און לעב. </s><s xml:id="ProverbsC4V5"> קױף חכמה, קױף פֿאַרשטאַנדיקײט;זאָלסט ניט פֿאַרגעסן, און זיך ניט אָפּנײַגן פֿון די װערטער פֿון מײַן מױל. </s><s xml:id="ProverbsC4V6"> זאָלסט זי ניט פֿאַרלאָזן, און זי װעט דיך באַהיטן, האָב זי ליב, און זי װעט דיך אױפֿפּאַסן. </s><s xml:id="ProverbsC4V7"> דער אָנהײב פֿון חכמה איז: קױף חכמה, יאָ, מיט דײַן גאַנצן אײגנס קױף פֿאַרשטאַנדיקײט. </s><s xml:id="ProverbsC4V8"> האַלט זי הױך, און זי װעט דיך דערהײבן;זי װעט דיר אָנטאָן כּבֿוד, אַז דו װעסט זי האַלדזן. </s><s xml:id="ProverbsC4V9"> זי װעט געבן דײַן קאָפּ אַ קראַנץ פֿון חן, אַ קרױן פֿון שײנקײט װעט זי דיר דערלאַנגען. </s><s xml:id="ProverbsC4V10"> הער, מײַן זון, און פֿאַרנעם מײַנע װערטער, און דיר װעלן געמערט װערן יאָרן פֿון לעבן. </s><s xml:id="ProverbsC4V11"> אין דעם װעג פֿון חכמה האָב איך דיך געלערנט, דיך געפֿירט אין די שטעגן פֿון רעכטפֿאַרטיקײט. </s><s xml:id="ProverbsC4V12"> אַז דו װעסט גײן, װעט ניט ענג זײַן דײַן טריט, און אַז דו װעסט לױפֿן, װעסטו ניט געשטרױכלט װערן. </s><s xml:id="ProverbsC4V13"> האַלט זיך אָן מוסר, זאָלסט ניט אָפּלאָזן, היט דאָס אָפּ, װאָרום דאָס איז דײַן לעבן. </s><s xml:id="ProverbsC4V14"> אין שטעג פֿון די רשָעים זאָלסטו ניט קומען, און ניט טרעטן אין װעג פֿון די שלעכטע. </s><s xml:id="ProverbsC4V15"> מײַד אים אױס, זאָלסט אים ניט פֿאַרבײַגײן, װײַך פֿון אים, און גײ אַװעק. </s><s xml:id="ProverbsC4V16"> װאָרום זײ קענען ניט שלאָפֿן װוּ זײ טוען ניט שלעכטס, און זײער שלאָף איז גערױבט װוּ זײ מאַכן ניט שטרױכלען. </s><s xml:id="ProverbsC4V17"> װאָרום זײ שפּײַזן זיך מיט שפּײַז פֿון שלעכטס, און װײַן פֿון רױב טרינקען זײ. </s><s xml:id="ProverbsC4V18"> אָבער דער שטעג פֿון די צדיקים איז װי דאָס ליכט פֿון באַגינען, װאָס װערט אַלץ ליכטיקער ביז אין רעכטן טאָג. </s><s xml:id="ProverbsC4V19"> דער װעג פֿון די רשָעים איז װי פֿינצטערניש, זײ װײסן ניט אָן װאָס זײ װעלן געשטרױכלט װערן.
</s><s xml:id="ProverbsC4V20"> מײַן זון, פֿאַרנעם מײַנע רײד, נײַג צו דײַן אױער צו מײַנע װערטער. </s><s xml:id="ProverbsC4V21"> זאָלן זײ זיך ניט אָפּטאָן פֿון דײַנע אױגן; היט זײ אין דײַן האַרצן. </s><s xml:id="ProverbsC4V22"> װאָרום זײ זײַנען לעבן פֿאַר די װאָס געפֿינען זײ, און אַ הײלונג פֿאַר זײער גאַנצן לײַב. </s><s xml:id="ProverbsC4V23"> מער פֿון יעטװעדער היטונג פּאַס אױף דײַן האַרץ, װאָרום פֿון אים זײַנען די אַרױסגאַנגען פֿון לעבן. </s><s xml:id="ProverbsC4V24"> טו אָפּ פֿון דיר אַ קרום מױל, און פֿאַרקערטע ליפּן דערװײַטער פֿון דיר. </s><s xml:id="ProverbsC4V25"> דײַנע אױגן זאָלן קוקן אַנטקעגן, און דײַנע ברעמען זאָלן בליקן גלײַך פֿאַר דיר. </s><s xml:id="ProverbsC4V26"> האַלט גלײַך דעם שטעג פֿון דײַנע פֿיס, און אַלע דײַנע װעגן זאָלן זײַן ריכטיק. </s><s xml:id="ProverbsC4V27"> זאָלסט זיך ניט נײַגן רעכטס אָדער לינקס, טו אָפּ דײַן פֿוס פֿון שלעכטס.

</s><s xml:id="ProverbsC5V1"> מײַן זון, פֿאַרנעם מײַן חכמה, נײַג דײַן אױער צו מײַן פֿאַרשטאַנדיקײט, </s><s xml:id="ProverbsC5V2"> כּדי זאָלסט אָפּהיטן געשײַטקײט, און דײַנע ליפּן זאָלן אױפֿפּאַסן קענשאַפֿט. </s><s xml:id="ProverbsC5V3"> װאָרום האָניקזאַפֿט טריפֿן די ליפּן פֿון דער פֿרעמדער, און גלאַטער פֿון בױמל איז איר גומען. </s><s xml:id="ProverbsC5V4"> אָבער איר סָוף איז ביטער װי װערמוט, שאַרף װי אַ צװײשנײַדיקע שװערד. </s><s xml:id="ProverbsC5V5"> אירע פֿיס נידערן צום טױט, אין אונטערערד שפּאַרן אָן אירע פֿיס. </s><s xml:id="ProverbsC5V6"> כּדי זי זאָל ניט גײן דעם גלײַכן װעג פֿון לעבן, װאָגלען אירע שטעגן, זי װײס ניט װוּהין. </s><s xml:id="ProverbsC5V7"> און אַצונד, קינדער, הערט מיר צו, און איר זאָלט ניט אָפּקערן פֿון די װערטער פֿון מײַן מױל. </s><s xml:id="ProverbsC5V8"> דערװײַטער פֿון איר דײַן װעג, און זאָלסט ניט גענענען צום אײַנגאַנג פֿון איר הױז, </s><s xml:id="ProverbsC5V9"> כּדי זאָלסט ניט געבן צו אַנדערע דײַן פֿרישקײט, און דײַנע יאָרן צו אַן אַכזר;</s><s xml:id="ProverbsC5V10"> כּדי פֿרעמדע זאָלן זיך ניט זעטן מיט דײַן קראַפֿט, און דײַן מי זאָל ניט אָנקומען אין הױז פֿון אַ װילדפֿרעמדן;</s><s xml:id="ProverbsC5V11"> און װעסט ברומען אין דײַן סָוף, װען דײַן לײַב און דײַן פֿלײש װעט זײַן פֿאַרלענדט, </s><s xml:id="ProverbsC5V12"> און װעסט זאָגן: װי האָב איך פֿײַנט געהאַט מוסר, און שטראָף האָט פֿאַראַכט מײַן האַרץ, </s><s xml:id="ProverbsC5V13"> און איך האָב ניט צוגעהערט דעם קָול פֿון מײַנע װעגװײַזער, און צו מײַנע לערער ניט צוגענײַגט מײַן אױער! </s><s xml:id="ProverbsC5V14"> איך בין שיר ניט געװאָרן אַל דאָס בײזאין דער אײַנזאַמלונג און עדה.
</s><s xml:id="ProverbsC5V15"> טרינק װאַסער פֿון דײַן גרוב, און לױפֿיקס פֿון דײַן ברונעם. 16דײַנע קװאַלן װעלן זיך צעשפּרײטן דערױסן, אין די גאַסן – די בעכן װאַסער. </s><s xml:id="ProverbsC5V17"> דיר אַלײן װעלן זײ געהערן, און ניט צו פֿרעמדע מיט דיר. </s><s xml:id="ProverbsC5V18"> זאָל דײַן קװאַל זײַן געבענטשט, און פֿרײ זיך מיט דער װײַב פֿון דײַן יוגנט. </s><s xml:id="ProverbsC5V19"> די ליבלעכע הינדין, און די חֵנעװדיקע הירשין, אירע בריסט זאָלן דיך זעטן אין אַלע צײַטן, און צו איר ליבשאַפֿט זאָלסטו זײַן איבערגעגעבן תּמיד. </s><s xml:id="ProverbsC5V20"> און נאָך װאָס, מײַן זון, זאָלסטו זיך אָפּגעבן מיט אַ פֿרעמדער, און אַרומנעמען דעם בוזעם פֿון אַן אַנדערער?</s><s xml:id="ProverbsC5V21"> װאָרום פֿאַר גאָטס אױגן זײַנען די װעגן פֿון אַ מענטשן, און אַלע זײַנע שטעגן לײגט ער אױס. </s><s xml:id="ProverbsC5V22"> זײַנע אײגענע זינד באַצװינגען דעם רָשע, און אין די שטריק פֿון זײַן חטא װערט ער פֿאַרהאַלטן. </s><s xml:id="ProverbsC5V23"> ער שטאַרבט אָן מוסר;און דורך זײַן גרױס נאַרישקײט װערט ער פֿאַרבלאָנדזשעט.
</s><s xml:id="ProverbsC6V1"> מײַן זון, אױב דו ביסט עָרבֿ געװען פֿאַר דײַן חבֿר, געגעבן דײַן האַנט פֿאַר אַ פֿרעמדן, </s><s xml:id="ProverbsC6V2"> ביסטו געכאַפּט אין די װערטער פֿון דײַן מױל, ביסטו געפֿאַנגען אין די װערטער פֿון דײַן מױל. </s><s xml:id="ProverbsC6V3"> טו דאָס דען, מײַן זון, און װער ניצול, אַז דו ביסט אַרײַנגעפֿאַלן אין דײַן חבֿרס האַנט:גײ, װאַרף זיך אַנידער, און שטײ-צו צו דײַן חבֿר. </s><s xml:id="ProverbsC6V4"> זאָלסט ניט געבן קײן שלאָף צו דײַנע אױגן, און קײן שלומער צו דײַנע ברעמען. </s><s xml:id="ProverbsC6V5"> זײַ דיך מציל װי אַ הירש אױס דער האַנט, און װי אַ פֿױגל פֿון פֿאַנגערס האַנט.
</s><s xml:id="ProverbsC6V6"> גײ צו דער מוראַזשקע, דו פֿױלער, זע אירע װעגן, און װער קלוג; </s><s xml:id="ProverbsC6V7"> הגם זי האָט ניט קײן פֿירער, קײן אױפֿזעער און קײן געװעלטיקער, </s><s xml:id="ProverbsC6V8"> גרײט זי אָן אום זומער איר ברױט, האָט זי אָנגעקליבן אין שניטצײַט איר שפּײַז. </s><s xml:id="ProverbsC6V9"> ביז װאַנען, דו פֿױלער, װעסטו ליגן?װען װעסטו אױפֿשטײן פֿון דײַן שלאָף?</s><s xml:id="ProverbsC6V10"> „נאָך אַ ביסל שלאָף, נאָך אַ ביסל דרעמלען, נאָך אַ ביסל ליגן מיט פֿאַרלײגטע הענט”;</s><s xml:id="ProverbsC6V11"> און קומען װי אַ גײ-חיל װעט דײַן אָרימקײט, און דײַן נױט װי אַ געפּאַנצערטער מאַן.
</s><s xml:id="ProverbsC6V12"> אַ נידערטרעכטיקער מענטש, אַ מאַן פֿון אומרעכט, איז דער װאָס גײט אום מיט אַ קרומען מױל, </s><s xml:id="ProverbsC6V13"> װאָס װינקט מיט זײַנע אױגן, װאָס שאַרט מיט זײַנע פֿיס, װאָס טײַטלט מיט זײַנע פֿינגער. </s><s xml:id="ProverbsC6V14"> פֿאַרקערטקײט איז אין זײַן האַרצן, ער טראַכט בײז אין יעטװעדער צײַט, קריג מאַכט ער אָן. </s><s xml:id="ProverbsC6V15"> דרום װעט פּלוצלינג קומען זײַן אומגליק, פּלוצים װעט ער צעבראָכן װערן אַז קײן הײלונג װעט ניט זײַן.
</s><s xml:id="ProverbsC6V16"> זעקס זײַנען די װאָס גאָט האָט פֿײַנט, און זיבן די אומװערדיקײט פֿון זײַן זעל:</s><s xml:id="ProverbsC6V17"> האָפֿערדיקע אױגן, אַ ליגנערישע צונג, און הענט װאָס פֿאַרגיסן אומשולדיק בלוט;</s><s xml:id="ProverbsC6V18"> אַ האַרץ װאָס טראַכט מחשבֿות פֿון אומרעכט;פֿיס װאָס אײַלן צו לױפֿן צום בײזן;</s><s xml:id="ProverbsC6V19"> אַ פֿאַלשער עדות װאָס אָטעמט מיט ליגנס, און דער װאָס מאַכט אָן קריג צװישן ברידער.
</s><s xml:id="ProverbsC6V20"> היט, מײַן זון, דאָס געבאָט פֿון דײַן פֿאָטער, און זאָלסט ניט פֿאַרלאָזן די לער פֿון דײַן מוטער. </s><s xml:id="ProverbsC6V21"> בינד זײ אױף דײַן האַרצן תּמיד, קניפּ זײ אױף דײַן האַלדז. </s><s xml:id="ProverbsC6V22"> אַז דו װעסט גײן, װעט עס דיך פֿירן, אַז דו װעסט זיך לײגן, װעט עס דיך היטן, און אַז דו װעסט זיך אױפֿכאַפּן, װעט עס רעדן צו דיר. </s><s xml:id="ProverbsC6V23"> װאָרום דאָס געבאָט איז אַ ליכט, און די לערנונג אַ ליכטיקײט, און דער װעג פֿון לעבן זײַנען שטראָפֿרײד פֿון מוסר;</s><s xml:id="ProverbsC6V24"> דיך צו היטן פֿון דער שלעכטער װײַבספּאַרשױן, פֿון דער גלאַטער צונג פֿון דער פֿרעמדער. </s><s xml:id="ProverbsC6V25"> זאָלסט ניט גלוסטן איר שײנקײט אין דײַן האַרצן, און זאָל זי דיך ניט נעמען מיט אירע ברעמען. </s><s xml:id="ProverbsC6V26"> װאָרום איבער אַ זונה קומט מען ביז אַ לעבל ברױט, און אַן אֵשֶת-איש פֿאַנגט די טײַערסטע זעל. </s><s xml:id="ProverbsC6V27"> קען אַ מענטש שאַרן קױלן אין זײַן בוזעם, און זײַנע בגדים זאָלן זיך ניט אָנצינדן?</s><s xml:id="ProverbsC6V28"> צי קען אַ מענטש גײן אױף קױלן, און זײַנע פֿיס זאָלן ניט אָנגעברענט װערן? </s><s xml:id="ProverbsC6V29"> אַזױ איז דער װאָס קומט צו זײַן חבֿרס װײַב, קײנער װאָס רירט זי אָן, קומט ניט אָפּ גלאַט. </s><s xml:id="ProverbsC6V30"> מע קען ניט פֿאַראַכטן דעם גנבֿ אַז ער גנבֿעט, אָנצופֿילן זײַן לײַב װען ער איז הונגעריק. </s><s xml:id="ProverbsC6V31"> אָבער אַז ער װערט געפֿונען, באַצאָלט ער זיבן מאָל אַזױ פֿיל;דעם גאַנצן פֿאַרמעג פֿון זײַן הױז מוז ער אַװעקגעבן. </s><s xml:id="ProverbsC6V32"> דער װאָס איז מזנה מיט אַ פֿרױ, איז אָן שׂכל, זיך אַלײן ברענגט אום דער װאָס טוט דאָס. </s><s xml:id="ProverbsC6V33"> שלעג און שאַנד װעט ער קריגן, און זײַן חרפּה װעט ניט אָפּגעמעקט װערן. </s><s xml:id="ProverbsC6V34"> װאָרום אײפֿערזוכט איז דער גרימצאָרן פֿון אַ מאַן, און ער װעט ניט שױנען אין טאָג פֿון נקמה. </s><s xml:id="ProverbsC6V35"> ער װעט ניט אַכטן קײן אױסלײזגעלט, און ניט באַװיליקן, װי דו זאָלסט מערן שוחד.

</s><s xml:id="ProverbsC7V1"> מײַן זון, היט מײַנע װערטער, און מײַנע געבאָט זאָלסטו באַהאַלטן בײַ דיר. </s><s xml:id="ProverbsC7V2"> היט מײַנע געבאָט, כּדי זאָלסט לעבן, און מײַן לערנונג, װי דעם שװאַרצאַפּל פֿון דײַנע אױגן. </s><s xml:id="ProverbsC7V3"> בינד זײ אָן אױף דײַנע פֿינגער, שרײַב זײ אָן אױף דעם טאָװל פֿון דײַן האַרצן. </s><s xml:id="ProverbsC7V4"> זאָג צו דער חכמה: דו ביסט מײַן שװעסטער;און פֿאַרשטאַנדיקײט זאָלסטו רופֿן פֿרײַנט; </s><s xml:id="ProverbsC7V5"> כּדי זײ זאָלן דיך באַהיטן פֿון דער פֿרעמדער פֿרױ, פֿון דער אומבאַקענטער װאָס מאַכט גלאַט אירע רײד.
</s><s xml:id="ProverbsC7V6"> װאָרום דורכן פֿענצטער פֿון מײַן הױז, דורך מײַן פֿאָרטקע האָב איך אַרױסגעקוקט;</s><s xml:id="ProverbsC7V7"> און איך האָב געזען צװישן די נאַרן, געמערקט צװישן די יונגעלײַט, אַ יונג אָן שׂכל, </s><s xml:id="ProverbsC7V8"> װי ער גײט פֿאַרבײַ אין גאַס לעבן איר װינקל, און שפּרײַזט אױפֿן װעג צו איר הױז, </s><s xml:id="ProverbsC7V9"> פֿאַרנאַכט אין אָװנט פֿון טאָג, אין טיפֿער נאַכט און פֿינצטערניש. </s><s xml:id="ProverbsC7V10"> ערשט אַ פֿרױ קומט אים אָן אַנטקעגן, מיט דעם אָנטו פֿון אַ זונה, און מיט אַ באַהאַלטענעם האַרצן. </s><s xml:id="ProverbsC7V11"> רױשיק איז זי און אױסגעלאַסן, אירע פֿיס רוען ניט אין איר הױז. </s><s xml:id="ProverbsC7V12"> אַ מאָל אין גאַס, אַ מאָל אױף די מערק, און בײַ אַלע עקן טוט זי לױערן. </s><s xml:id="ProverbsC7V13"> און זי נעמט אים אָן, און זי קושט אים, זי פֿאַרשײַט איר פּנים און זאָגט צו אים:</s><s xml:id="ProverbsC7V14"> פֿרידאָפּפֿער האָב איך אױף מיר, הײַנט באַצאָל איך מײַנע נדרים. </s><s xml:id="ProverbsC7V15"> דרום בין איך אַרױס דיר אַנטקעגן, צו זוכן דײַן פּנים, און איך האָב דיך געפֿונען. </s><s xml:id="ProverbsC7V16"> מיט דעקן האָב איך איבערגעדעקט מײַן בעט, מיט געשטרײַפֿטע געשפּינסן פֿון מצרַיִם. </s><s xml:id="ProverbsC7V17"> איך האָב באַשפּריצט מײַן געלעגערמיט מירע, אַלאָע, און צימערינג. </s><s xml:id="ProverbsC7V18"> קום, לאָמיר זיך זעטן מיט ליבע ביזן פֿרימאָרגן, לאָמיר זיך קװיקן מיט ליבשאַפֿט. </s><s xml:id="ProverbsC7V19"> װאָרום מײַן מאַן איז ניטאָ אין דער הײם, ער איז אַװעק אױף אַ װײַטן װעג. </s><s xml:id="ProverbsC7V20"> דאָס בײַטל געלט האָט ער מיטגענומען מיט זיך, אין טאָג פֿון האַלבן חודש װעט ער קומען אַהײם. </s><s xml:id="ProverbsC7V21"> זי ציט אים מיט איר פֿיל אײַנרעדעניש, מיט אירע גלאַטע ליפּן פֿאַרפֿירט זי אים. </s><s xml:id="ProverbsC7V22"> ער גײט איר נאָך באַלד, װי אַן אָקס װאָס גײט צו דער שחיטה, און װי אױף אַ קײט צו דער שטראָף פֿון דעם נאַרן. </s><s xml:id="ProverbsC7V23"> ביז אַ פֿײַל שפּאַלט דורך זײַן לעבער;װי אַ פֿױגל אײַלט צו דער נעץ, און װײס ניט אַז עס איז אום איר לעבן. </s><s xml:id="ProverbsC7V24"> און אַצונד, קינדער, הערט מיר צו, און פֿאַרנעמט די װערטער פֿון מײַן מױל. </s><s xml:id="ProverbsC7V25"> זאָל ניט אָפּקערן צו אירע װעגן דײַן האַרץ, זאָלסט ניט פֿאַרבלאָנדזשען אין אירע שטעגן. </s><s xml:id="ProverbsC7V26"> װאָרום אַ סך דערשלאָגענע האָט זי אַװעקגעלײגט, און פֿיל זײַנען אירע דערהרגעטע. </s><s xml:id="ProverbsC7V27"> װעגן צו דער אונטערערד איז איר הױז, זײ נידערן אין די קאַמערן פֿון טױט.
</s><s xml:id="ProverbsC8V1"> פֿאַר װאָר, די חכמה רופֿט, און פֿאַרשטאַנדיקײט לאָזט אַרױס איר קָול. </s><s xml:id="ProverbsC8V2"> אױפֿן שפּיץ פֿון די הױכע ערטער בײַם װעג, בײַם צונױפֿקום פֿון שטעגן, האָט זי זיך געשטעלט;</s><s xml:id="ProverbsC8V3"> לעבן די טױערן, בײַם אײַנגאַנג פֿון שטאָט, בײַם אַרײַנקום אין די טירן שרײַט זי אױס:</s><s xml:id="ProverbsC8V4"> צו אײַך, מענער, רוף איך, און מײַן קָול איז צו די מענטשנקינדער. </s><s xml:id="ProverbsC8V5"> איר פֿאַרנאַרטע, פֿאַרשטײט קלוגשאַפֿט, און איר נאַרן, קריגט אַ פֿאַרשטאַנדיק האַרץ!</s><s xml:id="ProverbsC8V6"> הערט צו, װאָרום געהױבנס װעל איך רעדן, און די עפֿענונג פֿון מײַנע ליפּן װעט זײַן די ריכטיקײט. </s><s xml:id="ProverbsC8V7"> װאָרום מײַן גומען װעט רעדן אמת, און שלעכטס איז די אומװערדיקײט פֿון מײַנע ליפּן. </s><s xml:id="ProverbsC8V8"> מיט גערעכטיקײט זײַנען אַלע װערטער פֿון מײַן מױלניטאָ אין זײ פֿאַרדרײטס און קרומס. </s><s xml:id="ProverbsC8V9"> זײ אַלע זײַנען קלאָר פֿאַרן פֿאַרשטאַנדיקן, און רעכטפֿאַרטיק פֿאַר די װאָס געפֿינען קענשאַפֿט. </s><s xml:id="ProverbsC8V10"> נעמט מײַן מוסר, און ניט זילבער, און קענשאַפֿט אײדער געקליבנסטע גאָלד. </s><s xml:id="ProverbsC8V11"> װאָרום חכמה איז בעסער פֿון פּערל, און קײן חפֿצים זײַנען ניט גלײַך צו איר. </s><s xml:id="ProverbsC8V12"> איך חכמה װױן מיט געשײַטקײט, און קענשאַפֿט פֿון אײַנפֿאַלן טו איך געפֿינען. </s><s xml:id="ProverbsC8V13"> מורא פֿאַר גאָט איז פֿײַנט האָבן שלעכטס;האָפֿערדיקײט און גאװה, און דעם װעג פֿון שלעכטס, און אַ מױל מיט פֿאַרקערטקײט האָב איך פֿײַנט. </s><s xml:id="ProverbsC8V14"> איך האָב עצות און בריהשאַפֿט, איך בין פֿאַרשטאַנדיקײט, גבֿורה איז מײַן. </s><s xml:id="ProverbsC8V15"> דורך מיר קיניגן מלכים, און פֿירשטן מאַכן גערעכטע געזעצן. </s><s xml:id="ProverbsC8V16"> דורך מיר הערשן די הערשער, און די אַדללײַט – אַלע ריכטער פֿון דער ערד. </s><s xml:id="ProverbsC8V17"> איך האָב ליב מײַנע ליבהאָבער, און מײַנע זוכער געפֿינען מיך. </s><s xml:id="ProverbsC8V18"> עשירות און כּבֿוד זײַנען בײַ מיר, גרױס גוטס און הצלחה. </s><s xml:id="ProverbsC8V19"> מײַן פֿרוכט איז בעסער פֿון גאָלד און פֿון גינגאָלד, און מײַן אײַנקום פֿון געקליבנסטן זילבער. </s><s xml:id="ProverbsC8V20"> אין דעם װעג פֿון רעכטפֿאַרטיקײט גײ איך, אין די שטעגן פֿון גערעכטיקײט;</s><s xml:id="ProverbsC8V21"> צו מאַכן אַרבן מײַנע ליבהאָבער גוטס, און זײערע שאַצקאַמערן זאָל איך אָנפֿילן.
</s><s xml:id="ProverbsC8V22"> גאָט האָט מיך באַשאַפֿן אין אָנהײב פֿון זײַן װעג, דאָס ערשטע פֿון זײַנע װערק לאַנג צוריק. </s><s xml:id="ProverbsC8V23"> פֿון אײביק אָן בין איך געפֿורעמט, פֿון אָנהײב, פֿון אײדער די ערד איז געװען. </s><s xml:id="ProverbsC8V24"> װען די תּהומען זײַנען נאָך ניט געװעןבין איך געבאָרן געװאָרן, װען ניט געװען נאָך קײן קװאַלןמיט װאַסער באַלאָדן. </s><s xml:id="ProverbsC8V25"> אײדער די בערג זײַנען אַרײַנגעזעצט געװאָרן, פֿאַר די הײכן, בין איך געבאָרן געװאָרן;</s><s xml:id="ProverbsC8V26"> װען ער האָט נאָך ניט געהאַט געמאַכט ערד און פֿעלדער, און די ערשטע שטױבן פֿון דער װעלט. </s><s xml:id="ProverbsC8V27"> װען ער האָט צוגעגרײט די הימלען, בין איך געװען דערבײַ;װען ער האָט געצײכנט אַ צירקל אױפֿן געזיכט פֿון תּהָום;</s><s xml:id="ProverbsC8V28"> װען ער האָט באַפֿעסטיקט די װאָלקנס פֿון אױבן, װען ער האָט באַװעלטיקט די קװאַלן פֿון תּהָום, </s><s xml:id="ProverbsC8V29"> װען ער האָט געשטעלט דעם ים זײַן געזעץ, אַז די װאַסערן זאָלן ניט אַריבערגײן זײַן ראַנד, װען ער האָט באַשטימט די גרונטפֿעסטן פֿון דער ערד, </s><s xml:id="ProverbsC8V30"> האָב איך זיך דערצױגן בײַ אים;און איך בין געװען אַ פֿרײד טאָגטעגלעך, זיך געשפּילט פֿאַר אים די גאַנצע צײַט;</s><s xml:id="ProverbsC8V31"> זיך געשפּילט אױף זײַן ערדישער װעלט, און מײַן פֿרײד געהאַט בײַ די מענטשנקינדער. </s><s xml:id="ProverbsC8V32"> און אַצונד, קינדער, הערט מיר צו, און װױל צו די װאָס היטן מײַנע װעגן. </s><s xml:id="ProverbsC8V33"> הערט צו מוסר, און װערט קלוג, און איר זאָלט ניט פֿאַרװילדערט װערן. </s><s xml:id="ProverbsC8V34"> װױל צו דעם מענטשן װאָס הערט מיר צו, צו װאַכן בײַ מײַנע טירן טאָגטעגלעך, צו היטן די בײַשטידלען פֿון מײַנע אײַנגאַנגען!</s><s xml:id="ProverbsC8V35"> װאָרום דער װאָס געפֿינט מיך, געפֿינט לעבן, און קריגט באַװיליקונג פֿון גאָט. </s><s xml:id="ProverbsC8V36"> און דער װאָס פֿאַרפֿעלט מיך, באַרױבט זיך אַלײן, אַלע װאָס האָבן מיך פֿײַנט האָבן ליב דעם טױט.

</s><s xml:id="ProverbsC9V1"> חכמה האָט אױפֿגעבױט איר הױז, אױסגעהאַקט אירע זיבן זײַלן. </s><s xml:id="ProverbsC9V2"> זי האָט געשאָכטן איר שעכטונג, געמישט איר װײַן, אױך געגרײט איר טיש. </s><s xml:id="ProverbsC9V3"> זי שיקט אירע מײדלעך, זי רופֿטאױף די הױכע ערטער פֿון שטאָט:</s><s xml:id="ProverbsC9V4"> װער עס איז אַ נאַר זאָל פֿאַרקערן אַהער;װוּ אײנער אָן שׂכל זאָגט זי צו אים:</s><s xml:id="ProverbsC9V5"> קומט עסט פֿון מײַן ברױט, און טרינקט פֿון דעם װײַן װאָס איך האָב געמישט. </s><s xml:id="ProverbsC9V6"> פֿאַרלאָזט נאַרישקײטן, כּדי איר זאָלט לעבן, און טרעט אין װעג פֿון פֿאַרשטאַנדיקײט. –</s><s xml:id="ProverbsC9V7"> דער װאָס מוסערט דעם שפּעטער נעמט זיך שאַנד, און דער װאָס שטראָפֿט דעם רָשע – טאַדל אױף זיך. </s><s xml:id="ProverbsC9V8"> זאָלסט ניט שטראָפֿן דעם שפּעטער, װאָרום ער װעט דיך פֿײַנט קריגן, שטראָף דעם קלוגן, און ער װעט דיך ליב קריגן. </s><s xml:id="ProverbsC9V9"> גיב דעם קלוגן, און ער װעט נאָך קליגער װערן, לערן דעם גערעכטן, און ער װעט מערן לערנונג. –</s><s xml:id="ProverbsC9V10"> דער אָנהײב פֿון חכמה איז מורא פֿאַר גאָט, און די דערקענונג פֿון דעם הײליקן איז פֿאַרשטאַנדיקײט. </s><s xml:id="ProverbsC9V11"> װאָרום דורך מיר װעלן געמערט װערן דײַנע טעג, און יאָרן פֿון לעבן װעט מען דיר צולײגן. </s><s xml:id="ProverbsC9V12"> אױב דו ביסט קלוג, ביסטו קלוג פֿאַר זיך, און ביסטו אַ שפּעטער, װעסטו אַלײן לײַדן. </s><s xml:id="ProverbsC9V13"> די װײַבספּאַרשױן נאַרישקײט ליאַרעמט;לױטער לײַכטזיניקײט און װײס גאָרנישט. </s><s xml:id="ProverbsC9V14"> און זי זיצט בײַם אײַנגאַנג פֿון איר הױז, אױף אַ שטול אױף די הױכע ערטער פֿון שטאָט, </s><s xml:id="ProverbsC9V15"> צו רופֿן די פֿאַרבײַגײערװאָס גײען אױף זײערע גלײַכע װעגן:</s><s xml:id="ProverbsC9V16"> װער עס איז אַ נאַר זאָל פֿאַרקערן אַהער;און װוּ אײנער אָן שׂכל זאָגט זי צו אים: </s><s xml:id="ProverbsC9V17"> געגנבֿעט װאַסער איז זיס, און פֿאַרבאָרגן ברױט איז געשמאַק. </s><s xml:id="ProverbsC9V18"> און ער װײס ניט אַז מתים זײַנען דאָרטן, אין די טיפֿענישן פֿון אונטערערד זײַנען אירע געסט.

</s><s xml:id="ProverbsC10V1"> די שפּריכװערטער פֿון שלמהן.
אַ זון אַ חכם דערפֿרײט זײַן פֿאָטער, און אַ זון אַ נאַר איז דער קומער פֿון זײַן מוטער.
</s><s xml:id="ProverbsC10V2"> אומגערעכטע אוֹצרות נוצן ניט, אָבער גערעכטיקײט איז מציל פֿון טױט.
</s><s xml:id="ProverbsC10V3"> גאָט לאָזט ניט פֿאַרהונגערן דעם לײַב פֿון דעם צדיק, און די געריקײט פֿון די רשָעים פֿאַרשטױסט ער.
</s><s xml:id="ProverbsC10V4"> אָרים איז דער װאָס אַרבעט מיט אַן אָפּגעלאָזטער האַנט, און די האַנט פֿון די פֿלײסיקע װערט רײַך.
</s><s xml:id="ProverbsC10V5"> אַ קלוגער זון זאַמלט אום זומער, אַ זון אַ טױגעניכטס שלאָפֿט אין שניטצײַט.
</s><s xml:id="ProverbsC10V6"> ברכות אױפֿן קאָפּ איז דער צדיק;און דאָס מױל פֿון די רשָעים פֿאַרשפּרײט אומרעכט.
</s><s xml:id="ProverbsC10V7"> די דערמאָנונג פֿון צדיק איז אַ בענטשטונג, און דער נאָמען פֿון די רשָעים װערט פֿאַרפֿױלט.
</s><s xml:id="ProverbsC10V8"> דער קלוגהאַרציקער נעמט אָן באַפֿעלן, און דער ליפּננאַר װערט געשטרױכלט.
</s><s xml:id="ProverbsC10V9"> דער װאָס גײט מיט ערלעכקײט גײט אין זיכערקײט, און דער װאָס פֿאַרדרײט זײַנע װעגן װערט אָנגעלערנט.
</s><s xml:id="ProverbsC10V10"> דער װאָס װינקט מיטן אױג שאַפֿט פֿאַרדראָס, און דער ליפּננאַר װערט געשטרױכלט.
</s><s xml:id="ProverbsC10V11"> דאָס מױל פֿון דעם צדיק איז אַ קװאַל פֿון לעבן, און דאָס מױל פֿון די רשָעים פֿאַרשפּרײט אומרעכט.
</s><s xml:id="ProverbsC10V12"> שׂנאה װעקט אױף קריג, און אױף אַלע פֿאַרברעכן פֿאַרדעקט ליבשאַפֿט.
</s><s xml:id="ProverbsC10V13"> אױף די ליפּן פֿון דעם פֿאַרשטאַנדיקן געפֿינט זיך חכמה, און אַ רוט פֿאַרן רוקן פֿון דעם װאָס אָן שׂכל.
</s><s xml:id="ProverbsC10V14"> חכמים באַהאַלטן די קענשאַפֿט, אָבער דאָס מױל פֿון די נאַרן איז אַ נאָנטער בראָך.
</s><s xml:id="ProverbsC10V15"> דער פֿאַרמעג פֿון דעם עושר איז זײַן באַפֿעסטיקע שטאָט, דער בראָך פֿון די אָרימע לײַט איז זײער דלות.
</s><s xml:id="ProverbsC10V16"> דער לױן פֿון דעם צדיק איז לעבן, דער אײַנקום פֿון דעם רָשע איז זינד.
</s><s xml:id="ProverbsC10V17"> אױפֿן װעג פֿון לעבן איז דער װאָס אַכט אױף מוסר, און דער װאָס פֿאַרלאָזט שטראָפֿרײד פֿאַרבלאָנדזשעט.
</s><s xml:id="ProverbsC10V18"> דער װאָס פֿאַרדעקט שׂנאה מיט פֿאַלשע ליפּן, און דער װאָס פֿאַרשפּרײט רכילות, ער איז אַ נאַר.
</s><s xml:id="ProverbsC10V19"> בײַ פֿיל װערטער קען ניט אױסגעמיטן װערן זינד, און דער װאָס קאַרגט זײַנע ליפּן איז אַ קלוגער.
</s><s xml:id="ProverbsC10V20"> געקליבנסטע זילבער איז די צונג פֿון דעם צדיק, דער שׂכל פֿון די רשָעים איז װינציק װאָס װערט.
</s><s xml:id="ProverbsC10V21"> די ליפּן פֿון די צדיקים שפּײַזן אַ סך, אָבער די נאַרן שטאַרבן װײַל זײ פֿעלט שׂכל.
</s><s xml:id="ProverbsC10V22"> די ברכה פֿון גאָט, זי מאַכט רײַך, מע דאַרף צו מאָל ניט צולײגן מי דערבײַ.
</s><s xml:id="ProverbsC10V23"> װי אַ שפּילכל איז בײַם נאַרן טאָן אַ נבֿלה, און אַ חכמה – בײַ אַ מענטשן מיט שׂכל.
</s><s xml:id="ProverbsC10V24"> די שרעקעניש פֿון דעם רָשע, זי װעט קומען אױף אים, און דעם באַגער פֿון די צדיקים װעט מען געבן.
</s><s xml:id="ProverbsC10V25"> װי אַ שטורעם גײט אַריבער, אַזױ איז דער רָשע ניטאָ, אָבער דער צדיק איז אַן אײביקער גרונטפֿעסט.
</s><s xml:id="ProverbsC10V26"> װי עסיק פֿאַר די צײן, און װי רױך פֿאַר די אױגן, אַזױ איז דער פֿױלער פֿאַר די װאָס שיקן אים.
</s><s xml:id="ProverbsC10V27"> מורא פֿאַר גאָט לײגט צו טעג, און די יאָרן פֿון די רשָעים װערן געקירצט.
</s><s xml:id="ProverbsC10V28"> די װאַרטעניש פֿון די צדיקים לאָזט זיך אױס אין פֿרײד, און די האָפֿענונג פֿון די רשָעים װעט אונטערגײן.
</s><s xml:id="ProverbsC10V29"> אַ באַשיצונג פֿאַר ערלעכקײט איז דער װעג פֿון גאָט, אָבער אַ בראָך פֿאַר די װאָס טוען אומרעכט.
</s><s xml:id="ProverbsC10V30"> דער צדיק װעט זיך קײן מאָל ניט אױסגליטשן, אָבער די רשָעים װעלן ניט בלײַבן אין לאַנד.
</s><s xml:id="ProverbsC10V31"> דאָס מױל פֿון דעם צדיק שפּראָצט מיט חכמה, און די פֿאַרקערטע צונג װערט פֿאַרשניטן.
</s><s xml:id="ProverbsC10V32"> די ליפּן פֿון דעם צדיק װײסן גוטװיליקײט, און דאָס מױל פֿון די רשָעים – פֿאַרקערטקײט.
</s><s xml:id="ProverbsC11V1"> פֿאַלשע װאָגשאָלן זײַנען די אומװערדיקײט פֿון גאָט, און אַ פֿול געװיכט איז זײַן רָצון.
</s><s xml:id="ProverbsC11V2"> קומט מוטװיליקײט, קומט שאַנד, אָבער בײַ די שטילע איז חכמה.
</s><s xml:id="ProverbsC11V3"> די ערלעכקײט פֿון די רעכטפֿאַרטיקע װעט זײ פֿירן, און די פֿאַרדרײטקײט פֿון די פֿעלשער װעט זײ פֿאַרװיסטן.
</s><s xml:id="ProverbsC11V4"> פֿאַרמעג נוצט ניט אין טאָג פֿון צאָרן, אָבער גערעכטיקײט איז מציל פֿון טױט.
</s><s xml:id="ProverbsC11V5"> די גערעכטיקײט פֿון דעם ערלעכן װעט גלײַך מאַכן זײַן װעג, און דורך זײַן שלעכטיקײט װעט פֿאַלן דער שלעכטער.
</s><s xml:id="ProverbsC11V6"> די גערעכטיקײט פֿון די רעכטפֿאַרטיקע איז זײ מציל, און אין זײערע געריקײט װערן די פֿעלשער באַצװוּנגען.
</s><s xml:id="ProverbsC11V7"> אַז אַ שלעכטער מענטש שטאַרבט, גײט אונטער זײַן האָפֿענונג, און דער אױסקוק פֿון די תַּקיפֿים גײט אונטער.
</s><s xml:id="ProverbsC11V8"> דער צדיק װערט אַרױסגעצױגן פֿון אַ צרה, און דער רָשע קומט אָן אױף זײַן אָרט.
</s><s xml:id="ProverbsC11V9"> מיטן מױל װיל דער זינדיקער אומברענגען זײַן חבֿר, אָבער דורך פֿאַרשטאַנדיקײט װערן די צדיקים דערלײזט.
</s><s xml:id="ProverbsC11V10"> אַז די צדיקים איז גוט, פֿרײט זיך די שטאָט, און אַז די רשָעים גײען אונטער איז אַ געזאַנג.
</s><s xml:id="ProverbsC11V11"> דורך דער ברכה פֿון די רעכטפֿאַרטיקע װערט אַ שטאָט דערהױבן, און דורך דעם מױל פֿון די רשָעים װערט זי צעשערט.
</s><s xml:id="ProverbsC11V12"> מבֿזה זײַן חבֿר, איז דער װאָס אָן שׂכל, אָבער אַ מענטש מיט פֿאַרשטאַנדיקײט פֿאַרשװײַגט.
</s><s xml:id="ProverbsC11V13"> דער רכילות-טרײַבער זאָגט אױס אַ סָוד, אָבער דער װאָס האָט אַ טרײַ געמיט פֿאַרדעקט אַ זאַך.
</s><s xml:id="ProverbsC11V14"> אָן אַ פֿירונג פֿאַלט אַ פֿאָלק, און הילף איז דורך פֿיל יועצים.
</s><s xml:id="ProverbsC11V15"> שלעכט שנײַדט מען אָפּ אַז מע איז עָרבֿ פֿאַר אַ פֿרעמדן, אָבער דער װאָס האָט פֿײַנט גוטזאָגעניש איז זיכער.
</s><s xml:id="ProverbsC11V16"> אַ באַחֵנטע פֿרױ קריגט כּבֿוד, און שטאַרקע קריגן עשירות.
</s><s xml:id="ProverbsC11V17"> זיך אַלײן טוט גוטס דער גענאָדיקער מענטש, און זײַן אײגן לײַב פֿאַראומגליקט דער אַכזר.
</s><s xml:id="ProverbsC11V18"> דער רָשע פֿאַרדינט פֿאַלשן לױן, אָבער דער װאָס זײט גערעכטיקײט – אמתן שׂכַר.
</s><s xml:id="ProverbsC11V19"> פֿעסטע גערעכטיקײט פֿירט צום לעבן, און דער װאָס יאָגט זיך נאָך בײז, יאָגט זיך נאָך זײַן טױט.
</s><s xml:id="ProverbsC11V20"> אַן אומװערדיקײט בײַ גאָט זײַנען קרומהאַרציקע, און זײַן רָצון, די װאָס זײער װעג איז ערלעך.
</s><s xml:id="ProverbsC11V21"> נאַ דיר מײַן האַנט! דעם שלעכטן װעט ניט געשאָנקען װערן, אָבער דער זאָמען פֿון די צדיקים װערט אַנטרונען.
</s><s xml:id="ProverbsC11V22"> אַ גילדערנער נאָזרינג אױפֿן נאָז פֿון אַ חזיר, איז אַ פֿרױ װאָס איז שײן נאָר אָפּגעטאָן פֿון שׂכל.
</s><s xml:id="ProverbsC11V23"> דער באַגער פֿון די צדיקים איז רַק גוט, די האָפֿענונג פֿון די רשָעים איז חוצפּה.
</s><s xml:id="ProverbsC11V24"> פֿאַראַן דער װאָס צעטײלט, און עס קומט נאָך צו, און דער װאָס קאַרגט מער װי מע דאַרף, בלױז צו פֿאַרמינערונג.
</s><s xml:id="ProverbsC11V25"> אַ פֿרײַגעביקע זעל װערט פֿעט, און דער װאָס זעט אָן, װערט ער אױך געזעט.
</s><s xml:id="ProverbsC11V26"> דער װאָס האַלט צוריק תּבֿואה, אים שילט דאָס פֿאָלק, אָבער אַ ברכה אױפֿן קאָפּ פֿון דעם װאָס פֿאַרקױפֿט.
</s><s xml:id="ProverbsC11V27"> דער װאָס זוכט גוטס, זוכט גוטװיליקײט, און דער װאָס איז אױסן בײז, װעט עס אים אָנקומען.
</s><s xml:id="ProverbsC11V28"> דער װאָס פֿאַרזיכערט זיך אױף זײַן עשירות, ער װעט פֿאַלן, און װי אַ בלאַט װעלן שפּראָצן די צדיקים.
</s><s xml:id="ProverbsC11V29"> דער װאָס פֿאַראומגליקט זײַן הױז, װעט אַרבן װינט;און דער נאַר איז אַ קנעכט בײַם קלוגהאַרציקן.
</s><s xml:id="ProverbsC11V30"> די פֿרוכט פֿון דעם צדיק איז אַ בױם פֿון לעבן, און די הערצער נעמט אײַן דער חכם.
</s><s xml:id="ProverbsC11V31"> זע, דער צדיק קריגט באַצאָלט אױף דער ערד, הײַנט װי שױן דער רָשע און דער זינדיקער!

</s><s xml:id="ProverbsC12V1"> דער װאָס האָט ליב װיסן, האָט ליב מוסר, אָבער דער פֿאַרגרעבטער האָט פֿײַנט שטראָף.
</s><s xml:id="ProverbsC12V2"> דער גוטער קריגט באַװיליקונג פֿון גאָט, אָבער דעם מאַן מיט בײזע געדאַנקען פֿאַרמשפּט ער.
</s><s xml:id="ProverbsC12V3"> קײן מענטש קען ניט באַשטײן דורך שלעכטס, אָבער דער װאָרצל פֿון די צדיקים רירט זיך ניט.
</s><s xml:id="ProverbsC12V4"> אַן אֵשֶת-חיל איז די קרױן פֿון איר מאַן, און װי אַ פֿױלונג אין זײַנע בײנער איז אַ טױגעניכטס. </s><s xml:id="ProverbsC12V5"> די מחשבֿות פֿון די צדיקים זײַנען גערעכטיקײט, די תּחבוּלות פֿון די רשָעים זײַנען באַטרוג.
</s><s xml:id="ProverbsC12V6"> די רײד פֿון די רשָעים זײַנען צו לױערן אױף בלוט, אָבער דאָס מױל פֿון די רעכטפֿאַרטיקע איז זײ מציל.
</s><s xml:id="ProverbsC12V7"> די רשָעים װערן איבערגעקערט, און זײ זײַנען ניטאָ, אָבער דאָס הױז פֿון די צדיקים װעט באַשטײן.
</s><s xml:id="ProverbsC12V8"> װעדליק זײַן שׂכל װערט אַ מענטש געלױבט, און דער װאָס האָט אַ פֿאַרדרײט האַרץ, װערט צו שפּאָט.
</s><s xml:id="ProverbsC12V9"> בעסער דער װאָס איז גרינגגעשאַצט און האָט אַ קנעכט, אײדער דער װאָס שטעלט זיך פֿאַר אַ נִכבד, און אים פֿעלט ברױט.
</s><s xml:id="ProverbsC12V10"> דער גערעכטער קימערט זיך אום דעם לעבן פֿון זײַן בהמה, און דאָס האַרץ פֿון די רשָעים איז אומדערבאַרימדיק.
</s><s xml:id="ProverbsC12V11"> דער װאָס באַאַרבעט זײַן ערד, האָט ברױט צו זאַט, און דער װאָס יאָגט זיך נאָך פּוסטע זאַכן, איז אָן שׂכל.
</s><s xml:id="ProverbsC12V12"> דער רָשע גלוסט דאָס געפֿאַנג פֿון די שלעכטע, אָבער דער װאָרצל פֿון די צדיקים ברענגט אײַן.
</s><s xml:id="ProverbsC12V13"> אין אַ פֿאַרזע פֿון די ליפּן איז אַ שטרױכלונג פֿאַרן שלעכטן, אָבער דער צדיק קומט אַרױס פֿון אַ צרה.
</s><s xml:id="ProverbsC12V14"> פֿון דער פֿרוכט פֿון מענטשנס מױל װעט ער זיך זעטן מיט גוטס, און די טוּונג פֿון אַ מענטשנס הענט װעט מען אים אומקערן.
</s><s xml:id="ProverbsC12V15"> דער װעג פֿון דעם נאַרן איז גלײַך אין זײַנע אױגן, אָבער דער חכם הערט צו אַן עצה.
</s><s xml:id="ProverbsC12V16"> דעם נאַרנס ערגערניש װערט באַקאַנט אין אײגענעם טאָג, אָבער דער קלוגער פֿאַרדעקט די שאַנד.
</s><s xml:id="ProverbsC12V17"> דער װאָס אָטעמט מיט אמת, װעט דערװײַזן די ריכטיקײט, אָבער דער פֿאַלשער עדות איז אַן אָפּנאַר.
</s><s xml:id="ProverbsC12V18"> פֿאַראַן דער װאָס פּלאַפּלט װי שטעך פֿון אַ שװערד, אָבער די צונג פֿון די קלוגע איז אַ הײלונג.
</s><s xml:id="ProverbsC12V19"> די ליפּ פֿון אמת װעט באַשטײן אױף אײביק, אָבער אױף אַ רגע איז די צונג פֿון ליגן.
</s><s xml:id="ProverbsC12V20"> אָפּגענאַרט װערט דאָס האַרץ פֿון די װאָס טראַכטן בײז, אָבער בײַ די װאָס באַראָטן פֿריד, איז אַ פֿרײד.
</s><s xml:id="ProverbsC12V21"> דעם צדיק װעט ניט אײַנפֿאַלן קײן שום אומרעכט, אָבער די רשָעים זײַנען פֿול מיט בײז.
</s><s xml:id="ProverbsC12V22"> אַן אומװערדיקײט בײַ גאָט זײַנען ליגנערישע ליפּן, און זײַן רָצון, די װאָס באַגײען זיך װאָרהאַפֿטיק.
</s><s xml:id="ProverbsC12V23"> אַ קלוגער מענטש פֿאַרדעקט די קענשאַפֿט, אָבער דאָס האַרץ פֿון די נאַרן רופֿט אױס די טיפּשות.
</s><s xml:id="ProverbsC12V24"> די האַנט פֿון די פֿלײסיקע װעט געװעלטיקן, און די אָפּגעלאָזטע װעט װערן צו צינדז.
</s><s xml:id="ProverbsC12V25"> איז דאָ אַ זאָרג אין עמיצנס האַרצן, זאָל מען זי פֿאַרדריקן, װאָרום אַ גוט װאָרט מאַכט זי פֿרײלעך.
</s><s xml:id="ProverbsC12V26"> דער צדיק געפֿינט אױס פֿון זײַן חבֿר, און דער װעג פֿון די רשָעים פֿאַרפֿירט זײ.
</s><s xml:id="ProverbsC12V27"> דער אָפּגעלאָזטער װעט ניט כאַפּן זײַן פֿאַנג, און דאָס טײַערסטע גוטס פֿון אַ מענטשן איז פֿלײסיק זײַן.
</s><s xml:id="ProverbsC12V28"> אין דעם שטעג פֿון גערעכטיקײט איז לעבן, און אױפֿן שליאַך פֿון איר װעג איז ניטאָ קײן טױט.

</s><s xml:id="ProverbsC13V1"> אַ קלוגער זון לאָזט זיך לערנען פֿון פֿאָטער, אָבער דער שפּעטער װיל ניט הערן אַ בײזער.
</s><s xml:id="ProverbsC13V2"> פֿון דער פֿרוכט פֿון זײַן מױל עסט אַ מענטש גוטס, אָבער דער באַגער פֿון די פֿעלשער איז אומרעכט.
</s><s xml:id="ProverbsC13V3"> דער װאָס פּאַסט אױף זײַן מױל, פֿאַרהיט זײַן זעל, דער װאָס שפּאַרט אױף זײַנע ליפּן, אױף אים װעט זײַן אַ בראָך.
</s><s xml:id="ProverbsC13V4"> די זעל פֿון דעם פֿױלן גאַרט און האָט גאָרנישט, אָבער די זעל פֿון די פֿלײסיקע װעט װערן פֿעט.
</s><s xml:id="ProverbsC13V5"> דער צדיק האָט פֿײַנט אַ פֿאַלש װאָרט, און דער רָשע פֿירט זיך מיאוס און שענדלעך.
</s><s xml:id="ProverbsC13V6"> רעכטפֿאַרטיקײט פֿאַרהיט דעם װאָס זײַן װעג איז ערלעך, און שלעכטיקײט פֿאַרדרײט דעם זינדיקן.
</s><s xml:id="ProverbsC13V7"> פֿאַראַן דער װאָס שטעלט זיך רײַך און האָט גאָרנישט, דער װאָס שטעלט זיך אָרים בײַ אַ גרױס פֿאַרמעג.
</s><s xml:id="ProverbsC13V8"> אַן אױסלײז פֿאַר אַ מענטשנס לעבן איז זײַן עשירות, אָבער דער אָרימאַן הערט צו מאָל ניט קײן אָנגעשרײ.
</s><s xml:id="ProverbsC13V9"> די ליכטיקײט פֿון די צדיקים איז פֿרײלעך, אָבער דאָס ליכט פֿון די רשָעים לעשט זיך אױס.
</s><s xml:id="ProverbsC13V10"> דורך מוטװיליקײט מאַכט מען בלױז אָן קריג, אָבער בײַ די איבערלײגטע איז חכמה.
</s><s xml:id="ProverbsC13V11"> אַ רײַכטום פֿון דער לופֿט װערט געמינערט, אָבער דער װאָס קלײַבט ביסלעכװײַז פֿאַרמערט.
</s><s xml:id="ProverbsC13V12"> אַ פֿאַרצױגענע װאַרטעניש מאַכט קראַנק דאָס האַרץ, און אַ בױם פֿון לעבן איז אַ באַגער װאָס קומט אָן.
</s><s xml:id="ProverbsC13V13"> דער װאָס פֿאַראַכט דאָס װאָרט, אים װעט געשען בײז, אָבער דער װאָס האָט מורא פֿאַרן געבאָט, ער װעט באַלױנט װערן.
</s><s xml:id="ProverbsC13V14"> די לערנונג פֿון דעם חכם איז אַ קװאַל פֿון לעבן, זיך אָפּצוקערן פֿון די נעצן פֿון טױט.
</s><s xml:id="ProverbsC13V15"> אַ גוטער שׂכל גיט צו חן, אָבער דער װעג פֿון די פֿעלשער איז האַרט.
</s><s xml:id="ProverbsC13V16"> יעטװעדער קלוגער פֿירט זיך מיט פֿאַרשטאַנדיקײט, אָבער דער נאַר שפּרײט אױס די טיפּשות.
</s><s xml:id="ProverbsC13V17"> אַן אומערלעכער שָלִיח װעט אַרײַנפֿאַלן אין אַן אומגליק, און אַ טרײַער געשיקטער איז אַ הײלונג.
</s><s xml:id="ProverbsC13V18"> אָרימקײט און שאַנד האָט דער װאָס מײַדט אױס מוסר, און דער װאָס אַכט אױף שטראָף װעט קריגן כּבֿוד.
</s><s xml:id="ProverbsC13V19"> אַ געבראָכענע תּאװה איז װױל פֿאַר דער זעל, אָבער אַן אומװערדיקײט בײַ נאַרן איז זיך אָפּקערן פֿון שלעכטס.
</s><s xml:id="ProverbsC13V20"> דער װאָס גײט אום מיט קלוגע, װעט קלוג װערן, און דער װאָס חבֿרט זיך מיט נאַרן, װעט פֿאַראומגליקט װערן.
</s><s xml:id="ProverbsC13V21"> די זינדיקע יאָגט נאָך דאָס בײז, און די צדיקים באַצאָלט מען גוטס.
</s><s xml:id="ProverbsC13V22"> דער גוטער לאָזט ירושה פֿאַר קינדסקינדער, און באַהאַלטן פֿאַרן צדיק איז דער פֿאַרמעג פֿון דעם זינדיקן.
</s><s xml:id="ProverbsC13V23"> פֿיל שפּײַז ברענגט דער אַקער פֿון די אָרימע, און רײַכטום װערט אָפּגעטאָן דורך אומגערעכטיקײט.
</s><s xml:id="ProverbsC13V24"> דער װאָס קאַרגט זײַן רוט, האָט פֿײַנט זײַן זון, און דער װאָס האָט אים ליב, שטראָפֿט אים באַצײַטנס.
</s><s xml:id="ProverbsC13V25"> דער צדיק עסט ביז זײַן לײַב װערט זאַט, און דעם בױך פֿון די רשָעים פֿעלט אױס.

</s><s xml:id="ProverbsC14V1"> אַ קלוגע װײַב בױט אױף איר הױז, און אַ נאַרינטע צעשטערט עס מיט אירע הענט.
</s><s xml:id="ProverbsC14V2"> דער װאָס גײט אין זײַן רעכטפֿאַרטיקײט, האָט מורא פֿאַר גאָט, און דער װאָס זײַנע װעגן זײַנען פֿאַרדרײט, פֿאַראַכט אים.
</s><s xml:id="ProverbsC14V3"> אין נאַרנס מױל איז אַ שטעקן פֿאַר זײַן גאװה, און די ליפּן פֿון די קלוגע פֿאַרהיטן זײ.
</s><s xml:id="ProverbsC14V4"> אָן אָקסן איז די קאָריטע לײדיק, און פֿיל תּבֿואה איז אין כּוח פֿון דעם אָקס.
</s><s xml:id="ProverbsC14V5"> אַ באַגלױבטער עדות נאַרט ניט אָפּ, און מיט אָפּנאַרענישן אָטעמט דער פֿאַלשער עדות.
</s><s xml:id="ProverbsC14V6"> דער שפּעטער זוכט חכמה און ניטאָ, און װיסן איז גרינג דעם פֿאַרשטאַנדיקן.
</s><s xml:id="ProverbsC14V7"> גײ אַװעק פֿון אַ מענטשן אַ נאַר, סײַדן װילסט ניט קענען פֿאַרשטאַנדיקע ליפּן.
</s><s xml:id="ProverbsC14V8"> די חכמה פֿון דעם קלוגן איז אין באַטראַכטן זײַן װעג, און די טיפּשות פֿון דעם נאַרן איז אין באַטרוג.
</s><s xml:id="ProverbsC14V9"> בײַ די נאַרן איז זינד אַ פֿירשפּרעכער, און צװישן די רעכטפֿאַרטיקע – גוטװיליקײט.
</s><s xml:id="ProverbsC14V10"> דאָס האַרץ װײס איר אײגענע ביטערקײט, און אין איר שִׂמחה קען זיך אַ פֿרעמדער ניט מישן.
</s><s xml:id="ProverbsC14V11"> דאָס הױז פֿון די רשָעים װערט פֿאַרטיליקט, און דאָס געצעלט פֿון די רעכטפֿאַרטיקע בליט.
</s><s xml:id="ProverbsC14V12"> פֿאַראַן אַ װעג װאָס איז גלײַך בײַם מענטשן, און זײַן סָוף זײַנען װעגן פֿון טױט.
</s><s xml:id="ProverbsC14V13"> אַפֿילו בײַם לאַכן טוט װײ דאָס האַרץ, און דער סָוף פֿון שִׂמחה איז טרױער.
</s><s xml:id="ProverbsC14V14"> פֿון זײַנע װעגן װעט געזעטיקט װערן דער פֿאַלשהאַרציקער, און דער גוטער מענטש פֿון װאָס אין אים.
</s><s xml:id="ProverbsC14V15"> אַ נאַר גלױבט אַלצדינג, אָבער דער קלוגער באַטראַכט זײַן טריט.
</s><s xml:id="ProverbsC14V16"> דער חכם שײַט זיך, און קערט זיך אָפּ פֿון שלעכטס, און דער נאַר נעמט זיך איבער, און איז זיכער.
</s><s xml:id="ProverbsC14V17"> אַ גיכער כּעסן באַגײט נאַרישקײט, און אַ מענטש מיט בײזע געדאַנקען װערט פֿאַרהאַסט.
</s><s xml:id="ProverbsC14V18"> לײַכטזיניקע אַרבן נאַרישקײט, און קלוגע באַקרײנען זיך מיט קענשאַפֿט.
</s><s xml:id="ProverbsC14V19"> די שלעכטע בײגן זיך פֿאַר די גוטע, און די רשָעים פֿאַר די טױערן פֿון צדיק.
</s><s xml:id="ProverbsC14V20"> אַפֿילו בײַ זײַן חבֿר װערט פֿאַרהאַסט דער אָרימאַן, און די גוטע פֿרײַנט פֿון עושר זײַנען פֿיל.
</s><s xml:id="ProverbsC14V21"> דער װאָס איז מבֿזה זײַן חבֿר, זינדיקט, און דער װאָס לײַטזעליקט די געדריקטע, אַז װױל איז צו אים!
</s><s xml:id="ProverbsC14V22"> פֿאַר װאָר, די װאָס טראַכטן בײז בלאָנדזשען, און גענאָד און טרײַשאַפֿט פֿאַר די װאָס טראַכטן גוטס.
</s><s xml:id="ProverbsC14V23"> אין יעטװעדער אָנשטרענג איז דאָ אַ נוץ, אָבער ליפּנגערײד איז בלױז צום שאָדן.
</s><s xml:id="ProverbsC14V24"> אַ קרױן פֿאַר די חכמים איז זײער עשירות, די טיפּשות פֿון די נאַרן בלײַבט טיפּשות.
</s><s xml:id="ProverbsC14V25"> אַן אמתער עדות ראַטעװעט נפֿשות, אָבער דער װאָס אָטמט מיט ליגנס איז אַן אָפּנאַר.
</s><s xml:id="ProverbsC14V26"> אין מורא פֿאַר גאָט איז אַ שטאַרקער בטחון, און פֿאַר די קינדער װעט עס זײַן אַ באַשיצונג.
</s><s xml:id="ProverbsC14V27"> מורא פֿאַר גאָט איז אַ קװאַל פֿון לעבן, זיך אָפּצוקערן פֿון די נעצן פֿון טױט.
</s><s xml:id="ProverbsC14V28"> אין פֿיל פֿאָלק איז די פּראַכט פֿון דעם מלך, און אָן פֿאָלק איז אַ בראָך פֿאַרן פֿירשט.
</s><s xml:id="ProverbsC14V29"> דער װאָס איז אײַנגעהאַלטן אין צאָרן, האָט גרױס פֿאַרשטאַנדיקײט, און דער װאָס האָט אַ קורץ געמיט, קלײַבט אױף נאַרישקײט.
</s><s xml:id="ProverbsC14V30"> אַ געזונט פֿאַרן לײַב איז אַ געלאַסן האַרץ, און אַ פֿױלונג אין די בײנער איז קנאה.
</s><s xml:id="ProverbsC14V31"> דער װאָס דריקט דעם אָרימאַן, לעסטערט זײַן באַשעפֿער, און דער װאָס דערבאַרימט זיך אױפֿן אבֿיון, גיט אים כּבֿוד.
</s><s xml:id="ProverbsC14V32"> אין זײַן אומגליק װערט געשטױסן דער רָשע, אָבער דער צדיק איז באַשיצט ביז אין זײַן טױט.
</s><s xml:id="ProverbsC14V33"> אין האַרצן פֿון פֿאַרשטאַנדיקן רוט די חכמה, אָבער װאָס אינעװײניק בײַ די נאַרן װערט באַקאַנט.
</s><s xml:id="ProverbsC14V34"> גערעכטיקײט דערהײבט אַ פֿאָלק, און זינד איז די שאַנד פֿון אומות.
</s><s xml:id="ProverbsC14V35"> דעם מלכס גוטװיליקײט איז צום קלוגן קנעכט, און זײַן גרימצאָרן װעט זײַן אױפֿן טױגעניכטס.

</s><s xml:id="ProverbsC15V1"> אַ װײכער ענטפֿער האַלט אָפּ צאָרן, און אַ פֿאַרדראָסיק װאָרט ברענגט אױף כּעס.
</s><s xml:id="ProverbsC15V2"> די צונג פֿון די קלוגע איז װױלקענעװדיק, און דאָס מױל פֿון נאַרן גאַװערט טיפּשות.
</s><s xml:id="ProverbsC15V3"> אין יעטװעדער אָרט זײַנען די אױגן פֿון גאָט, זײ זעען די שלעכטע און די גוטע.
</s><s xml:id="ProverbsC15V4"> אַ מילדע צונג איז אַ בױם פֿון לעבן, און פֿאַלשקײט אױף איר איז אַ בראָך פֿאַרן געמיט.
</s><s xml:id="ProverbsC15V5"> דער נאַר פֿאַראַכט זײַן פֿאָטערס מוסר, און דער װאָס אַכט אױף שטראָף איז געשײַט.
</s><s xml:id="ProverbsC15V6"> אין הױז פֿון דעם צדיק איז גרױס רײַכטום, און אין אײַנקום פֿון רָשע איז אַ צרה.
</s><s xml:id="ProverbsC15V7"> די ליפּן פֿון די קלוגע פֿאַרשפּרײטן קענשאַפֿט, און דער שׂכל פֿון די נאַרן – ניט ריכטיקס.
</s><s xml:id="ProverbsC15V8"> דאָס שלאַכטאָפּפֿער פֿון די רשָעים איז אַן אומװערדיקײט בײַ גאָט, און די תּפֿילה פֿון רעכטפֿאַרטיקע איז זײַן רָצון.
</s><s xml:id="ProverbsC15V9"> אַן אומװערדיקײט בײַ גאָט איז דער װעג פֿון דעם רָשע, און דעם װאָס יאָגט זיך נאָך גערעכטיקײט האָט ער ליב.
</s><s xml:id="ProverbsC15V10"> אַ בײזע שטראָף איז פֿאַר דעם װאָס פֿאַרלאָזט דעם װעג, דער װאָס האָט פֿײַנט מוסר װעט שטאַרבן.
</s><s xml:id="ProverbsC15V11"> די אונטערערד און דער אָפּגרונט זײַנען פֿאַר גאָט, הײַנט װי שױן די הערצער פֿון די מענטשנקינדער!
</s><s xml:id="ProverbsC15V12"> דער שפּעטער האָט ניט ליב מע זאָל אים שטראָפֿן, ער װיל ניט גײן צו חכמים.
</s><s xml:id="ProverbsC15V13"> אַ פֿרײלעך האַרץ מונטערט אױף דעם פּנים, און פֿון האַרצקלעמעניש װערט דאָס געמיט דערשלאָגן.
</s><s xml:id="ProverbsC15V14"> דאָס האַרץ פֿון דעם פֿאַרשטאַנדיקן זוכט קענשאַפֿט, און דאָס מױל פֿון די נאַרן פֿיטערט זיך אױף טיפּשות.
</s><s xml:id="ProverbsC15V15"> אַלע טעג פֿון דעם אָרימאַן זײַנען שלעכטע, אָבער בײַ דעם װאָס האָט אַ פֿרײלעך האַרץ איז תּמיד אַ סעודה.
</s><s xml:id="ProverbsC15V16"> בעסער װינציק מיט גאָטספֿאָרכטיקײט, אײדער אַ גרױסער אוצר מיט צעטומלטקײט דערבײַ.
</s><s xml:id="ProverbsC15V17"> בעסער אַ מאָלצײַט פֿון גרינס װוּ ליבשאַפֿט איז דאָ, אײדער אַ געשטאָפּטער אָקס מיט שׂנאה דערבײַ.
</s><s xml:id="ProverbsC15V18"> אַ כּעסן מאַכט אָן שטרײַט, און אַן אײַנגעהאַלטענער אין צאָרן שטילט אײַן קריג.
</s><s xml:id="ProverbsC15V19"> דער װעג פֿון דעם פֿױלן איז װי פֿאַרצאַמט מיט דערנער, אָבער דער שטעג פֿון דעם רעכטפֿאַרטיקן איז אױסגעגלײַכט.
</s><s xml:id="ProverbsC15V20"> אַ קלוגער זון דערפֿרײט דעם פֿאָטער, און אַ נאַרישער מענטש איז מבֿזה זײַן מוטער.
</s><s xml:id="ProverbsC15V21"> נאַרישקײט איז אַ פֿרײד בײַ דעם װאָס פֿעלט שׂכל, אָבער אַ מענטש מיט פֿאַרשטאַנדיקײט גײט גלײַך.
</s><s xml:id="ProverbsC15V22"> אָן באַראָט װערן טראַכטונגען פֿאַרשטערט, און דורך פֿיל יועצים קומען זײ צו שטאַנד.
</s><s xml:id="ProverbsC15V23"> אַ מענטש האָט פֿרײד פֿון דעם ענטפֿער פֿון זײַן מױל, און אַ װאָרט אין דער צײַט – װי גוט דאָס איז!
</s><s xml:id="ProverbsC15V24"> דער װעג פֿון לעבן איז אַרױף צו פֿאַרן קלוגן, כּדי זיך אָפּצוקערן פֿון דער אונטערערד אונטן.
</s><s xml:id="ProverbsC15V25"> דאָס הױז פֿון די שטאָלצע רײַסט גאָט אױס, און ער שטעלט אױף דעם גרענעץ פֿון דער אלמנה.
</s><s xml:id="ProverbsC15V26"> אַן אומװערדיקײט בײַ גאָט זײַנען מחשבֿות פֿון בײז, און רײן בײַ אים זײַנען װערטער פֿון ליבלעכקײט.
</s><s xml:id="ProverbsC15V27"> זײַן הױז פֿאַראומגליקט דער װאָס איז גײַציק נאָך געװין, און דער װאָס האָט פֿײַנט מתָּנות װעט לעבן.
</s><s xml:id="ProverbsC15V28"> דאָס האַרץ פֿון דעם צדיק קלערט-נאָך צו ענטפֿערן, און דאָס מױל פֿון רשָעים גאַװערט בײזענישן.
</s><s xml:id="ProverbsC15V29"> װײַט איז גאָט פֿון רשָעים, אָבער די תּפֿילה פֿון צדיקים הערט ער.
</s><s xml:id="ProverbsC15V30"> אַ ליכט אין די אױגן איז דער װאָס דערפֿרײט דאָס האַרץ, אַ גוטע בשׂורה מאַכט פֿעט דאָס געבײן.
</s><s xml:id="ProverbsC15V31"> דאָס אױער װאָס הערט-צו דעם מוסר פֿון לעבן, װעט צװישן די חכמים רוען.
</s><s xml:id="ProverbsC15V32"> דער װאָס מײַדט אױס מוסר, פֿאַראַכט זײַן זעל, און דער װאָס הערט-צו שטראָף, קריגט שׂכל.
</s><s xml:id="ProverbsC15V33"> מורא פֿאַר גאָט איז די לערנונג פֿון חכמה, און פֿאַר כּבֿוד קומט עניװת.

</s><s xml:id="ProverbsC16V1"> דעם מענטשנס זײַנען די צוגרײטענישן פֿון האַרצן, אָבער פֿון גאָט איז דער ענטפֿער פֿון דער צונג.
</s><s xml:id="ProverbsC16V2"> אַלע װעגן פֿון אַ מענטשן זײַנען רײן אין זײַנע אױגן, אָבער גאָט פֿאָרשט די געמיטער.
</s><s xml:id="ProverbsC16V3"> לײג אַרױף דײַנע טוּונגען אױף גאָט, און דײַנע מחשבֿות װעלן צו שטאַנד קומען.
</s><s xml:id="ProverbsC16V4"> אַלץ האָט גאָט געמאַכט פֿאַר זײַן צװעק, און אױך דעם רָשע פֿאַרן טאָג פֿון בײז.
</s><s xml:id="ProverbsC16V5"> אַן אומװערדיקײט בײַ גאָט איז איטלעכער װאָס האָט אַ האָפֿערדיק האַרץ;נאַ דיר מײַן האַנט! אים װעט ניט געשאָנקען װערן.
</s><s xml:id="ProverbsC16V6"> דורך גענאָד און אמת װערט זינד פֿאַרגעבן, און דורך מורא פֿאַר גאָט קערט מען זיך אָפּ פֿון שלעכטס.
</s><s xml:id="ProverbsC16V7"> אַז גאָט באַװיליקט די װעגן פֿון אַ מענטשן, מאַכט ער אַפֿילו זײַנע פֿײַנט שלום מיט אים.
</s><s xml:id="ProverbsC16V8"> בעסער װינציק דורך גערעכטיקײט, אײדער פֿיל הכנָסות דורך אומרעכט.
</s><s xml:id="ProverbsC16V9"> דעם מענטשנס האַרץ דענקט זײַן װעג, אָבער גאָט לענקט זײַן טריט.
</s><s xml:id="ProverbsC16V10"> אַ כּישוף איז אױפֿן מלכס ליפּן, זײַן מױל פֿעלשט ניט בײַם משפּט.
</s><s xml:id="ProverbsC16V11"> ריכטיקע װאָג און װאָגשאָלן זײַנען פֿון גאָט, זײַן װערק זײַנען אַלע װאָגשטײנער פֿון בײַטל.
</s><s xml:id="ProverbsC16V12"> אַן אומװערדיקײט בײַ מלכים איז טאָן שלעכטס, װאָרום דורך גערעכטיקײט באַשטײט דער טראָן.
</s><s xml:id="ProverbsC16V13"> דער רָצון פֿון מלכים איז אױפֿריכטיקע ליפּן, און דעם װאָס רעדט די ריכטיקײט האָבן זײ ליב.
</s><s xml:id="ProverbsC16V14"> דער גרימצאָרן פֿון מלך איז אַ מלאך-המות, אָבער אַ קלוגער מאַן שטילט אים אײַן.
</s><s xml:id="ProverbsC16V15"> אין שײַן פֿון מלכס פּנים איז לעבן, און זײַן גוטװיליקײט איז װי אַ װאָלקן פֿון שפּעטרעגן.
</s><s xml:id="ProverbsC16V16"> װי בעסער זיך אײַנצוקױפֿן חכמה אײדער גאָלד!און זיך אײַנצוקױפֿן שׂכל איז בילכער װי זילבער.
</s><s xml:id="ProverbsC16V17"> דער שטעג פֿון די רעכטפֿאַרטיקע איז זיך אָפּצוקערן פֿון שלעכטס, דער װאָס היט זײַן זעל, פּאַסט אױף זײַן װעג.
</s><s xml:id="ProverbsC16V18"> פֿאַר אַ בראָך קומט שטאָלץ, און פֿאַר אַן אַנידערפֿאַל, אַ האָפֿערדיק געמיט.
</s><s xml:id="ProverbsC16V19"> בעסער אַ נידעריק געמיט צװישן די באַשײדענע, אײדער טײלן רױב מיט די שטאָלצע.
</s><s xml:id="ProverbsC16V20"> דער װאָס אַכט אױף דעם װאָרט, װעט געפֿינען גוטס, און דער װאָס פֿאַרזיכערט זיך אױף גאָט, אַז װױל איז צו אים!
</s><s xml:id="ProverbsC16V21"> מיטן קלוגהאַרציקן טרעפֿט זיך דער פֿאַרשטאַנדיקער, און זיסקײט פֿון די ליפּן מערט לערנונג.
</s><s xml:id="ProverbsC16V22"> שׂכל איז אַ קװאַל פֿון לעבן פֿאַר דעם װאָס האָט עס, און נאַרישקײט איז אַ שטראָף פֿאַרן נאַרן.
</s><s xml:id="ProverbsC16V23"> דאָס האַרץ פֿון דעם חכם מאַכט קלוג זײַן מױל, און מערט לערנונג אױף זײַנע ליפּן.
</s><s xml:id="ProverbsC16V24"> האָניקזאַפֿט זײַנען ליבלעכע רײד, זיס פֿאַר דער זעל, און אַ הײלונג פֿאַרן געבײן.
</s><s xml:id="ProverbsC16V25"> פֿאַראַן אַ װעג װאָס איז גלײַך בײַם מענטשן, און זײַן סָוף זײַנען װעגן פֿון טױט.
</s><s xml:id="ProverbsC16V26"> דער הונגער פֿון אַרבעטער אַרבעט אין אים, װאָרום זײַן מױל טרײַבט אים אָן.
</s><s xml:id="ProverbsC16V27"> דער נידערטרעכטיקער מענטש גראָבט אױס בײז, און אױף זײַן ליפּ איז װי אַ בראַנדפֿײַער.
</s><s xml:id="ProverbsC16V28"> דער מענטש פֿון פֿאַרקערטקײט מאַכט אָן קריג, און דער אונטערהעצער צעשײדט גוטע פֿרײַנט.
</s><s xml:id="ProverbsC16V29"> דער מאַן פֿון אומרעכט רעדט אָן זײַן חבֿר, און פֿירט אים אױפֿן ניט גוטן װעג.
</s><s xml:id="ProverbsC16V30"> דער װאָס דריקט-צו די אױגן, איז דאָס אױסצוקלערן פֿאַרקערטקײט;דער װאָס בײַסט די ליפּן, װיל אױספֿירן שלעכטס.
</s><s xml:id="ProverbsC16V31"> אַ שײנע קרױן איז אַ גראָער קאָפּ;אױפֿן װעג פֿון גערעכטיקײט װערט זי געפֿונען.
</s><s xml:id="ProverbsC16V32"> בעסער אַן אײַנגעהאַלטענער אין צאָרן אײדער אַ גִבור, און דער װאָס געװעלטיקט איבער זײַן געמיט, אײדער דער װאָס באַצװינגט אַ שטאָט.
</s><s xml:id="ProverbsC16V33"> אין שױם װאַרפֿט מען דעם גורל, אָבער פֿון גאָט איז זײַן יעטװעדער באַשײד.
</s><s xml:id="ProverbsC17V1"> בעסער אַ טרוקענער ביסן און שלװה דערבײַ, אײדער אַ הױז פֿול מיט פֿלײש-סעודות און קריג.
</s><s xml:id="ProverbsC17V2"> אַ קלוגער קנעכט געװעלטיקט איבער אַ זון אַ טױגעניכטס, און צװישן די ברידער קריגט ער אַ חלק ירושה.
</s><s xml:id="ProverbsC17V3"> אַ טיגל פֿאַר זילבער, און אַ שמעלצאױװן פֿאַר גאָלד, אָבער די הערצער פּרוּװט גאָט.
</s><s xml:id="ProverbsC17V4"> דער שלעכטסטוער הערט זיך אײַן צו דער ליפּ פֿון אומרעכט, דער ליגנער האָרכט צו דער צונג פֿון פֿאַרברעך.
</s><s xml:id="ProverbsC17V5"> דער װאָס שפּאָט פֿון אַן אָרימאַן, לעסטערט זײַן באַשעפֿער;דעם װאָס פֿרײט זיך אױף אַ בראָך, װעט ניט געשאָנקען װערן.
</s><s xml:id="ProverbsC17V6"> די קרױן פֿון אַלטע לײַט זײַנען קינדסקינדער, און די צירונג פֿון קינדער זײַנען זײערע עלטערן.
</s><s xml:id="ProverbsC17V7"> דעם מנוּװל פּאַסט ניט די שפּראַך פֿון ברײטקײט, נאָך װינציקער דעם נַדבֿן די שפּראַך פֿון ליגן.
</s><s xml:id="ProverbsC17V8"> אַ חן-דימענט איז שוחד אין די אױגן פֿון זײַן בעלן;װוּהין נאָר מע קערט זיך דערמיט באַגליקט מען.
</s><s xml:id="ProverbsC17V9"> דער װאָס זוכט ליבשאַפֿט, פֿאַרדעקט אױף זינד, און דער װאָס חזרט איבער גערײד, צעשײדט גוטע פֿרײַנט.
</s><s xml:id="ProverbsC17V10"> אַ בײזער װירקט מער אױפֿן פֿאַרשטאַנדיקן, װי הונדערט קלעפּ אױפֿן נאַרן.
</s><s xml:id="ProverbsC17V11"> רַק דער װידערשפּעניקער זוכט בײז, אָבער אַן אומדערבאַרימדיקער שָלִיח װעט אָנגעשיקט װערן אױף אים.
</s><s xml:id="ProverbsC17V12"> בעסער אַ מענטשן זאָל אָנטרעפֿן אַ בערינטע באַרױבט פֿון אירע יונגע, אַבי ניט אַ נאַר מיט זײַן טיפּשות.
</s><s xml:id="ProverbsC17V13"> דער װאָס קערט אום אַ רָעה פֿאַר אַ טובֿה, װעט זיך ניט אָפּטאָן בײז פֿון זײַן הױז.
</s><s xml:id="ProverbsC17V14"> װי מע לאָזט לױז װאַסער איז דער אָנהײב פֿון מחלוקות, דרום, אײדער דער קריג ברעכט אױס, לאָז אָפּ.
</s><s xml:id="ProverbsC17V15"> דער װאָס מאַכט גערעכט דעם שולדיקן, און דער װאָס מאַכט שולדיק דעם גערעכטן, זײ בײדע זײַנען אַן אומװערדיקײט בײַ גאָט.
</s><s xml:id="ProverbsC17V16"> װאָס טױג געלט אין דעם נאַרנס האַנטאױף צו קױפֿן חכמה, אַז קײן שׂכל איז ניטאָ?
</s><s xml:id="ProverbsC17V17"> אין אַלע צײַטן איז אַ חבֿר אַ גוטער פֿרײַנט, אָבער פֿאַר אַ צרה איז אַ ברודער געבאָרן.
</s><s xml:id="ProverbsC17V18"> אַ מענטש אָן שׂכל איז דער װאָס גיט אַ האַנט, װאָס איז עָרבֿ אַן עָרבֿות פֿאַר זײַן חבֿר.
</s><s xml:id="ProverbsC17V19"> דער װאָס האָט ליב קריג, האָט ליב פֿאַרברעך, דער װאָס מאַכט הױך זײַן טיר, זוכט אַ בראָך.
</s><s xml:id="ProverbsC17V20"> דער װאָס האָט אַ קרום האַרץ, װעט ניט געפֿינען קײן גוטס, און דער װאָס דרײט מיט דער צונג, װעט אַרײַנפֿאַלן אין בײז.
</s><s xml:id="ProverbsC17V21"> דער װאָס געבערט אַ נאַרן, איז דאָס צו זײַן קומער, און דער פֿאָטער פֿון דעם נידערטרעכטיקן האָט ניט קײן נַחַת.
</s><s xml:id="ProverbsC17V22"> אַ פֿרײלעך האַרץ איז אַ גוטע רפֿואה, און אַ דערשלאָגן געמיט טריקנט אױס דאָס געבײן.
</s><s xml:id="ProverbsC17V23"> דער רָשע נעמט אָן שוחד אױסן בוזעם, צו פֿאַרדרײען די װעגן פֿון גערעכטיקײט.
</s><s xml:id="ProverbsC17V24"> פֿאַרן פּנים פֿון פֿאַרשטאַנדיקן איז די חכמה, און די אױגן פֿון דעם נאַרן זײַנען אין עק װעלט.
</s><s xml:id="ProverbsC17V25"> אַן ערגערניש פֿאַר זײַן פֿאָטער איז אַ זון אַ נאַר, און אַ ביטערניש פֿאַר זײַן געװינערין.
</s><s xml:id="ProverbsC17V26"> קײן גוטס קומט ניט אַרױס פֿון שטראָפֿן אױך דעם צדיק, פֿון שלאָגן אַדללײַט פֿאַר רעכטפֿאַרטיקײט.
</s><s xml:id="ProverbsC17V27"> דער װאָס װײס קענשאַפֿט, קאַרגט זײַנע װערטער, אַ מענטש מיט פֿאַרשטאַנדיקײט איז שפּאָרעװדיק אין געמיט.
</s><s xml:id="ProverbsC17V28"> אַפֿילו אַ נאַר אַז ער שװײַגט װערט גערעכנט אַ חכם;דער װאָס מאַכט צו זײַנע ליפּן, אַ פֿאַרשטאַנדיקער.

</s><s xml:id="ProverbsC18V1"> דער װאָס שײדט זיך אָפּ, איז אױסן זײַן װילן;בײַ יעטװעדער באַראָט װיל ער זיך אַרױסװײַזן.
</s><s xml:id="ProverbsC18V2"> דער נאַר װיל ניט פֿאַרשטאַנדיקײט, נאָר אַז זײַן שׂכל זאָל אַנטפּלעקט װערן.
</s><s xml:id="ProverbsC18V3"> אַז דער רָשע קומט, קומט אױך פֿאַראַכטונג, און מיט שענדלעכקײט – שפּאָט.
</s><s xml:id="ProverbsC18V4"> טיפֿע װאַסערן זײַנען די װערטער פֿון אַ מענטשנס מױל, אַ קװעליקער טײַך איז דער ברונעם פֿון חכמה.
</s><s xml:id="ProverbsC18V5"> קײן גוטס קומט ניט אַרױס פֿון שאַנעװען דעם רָשע, כּדי צו קריװדען דעם גערעכטן בײַם משפּט.
</s><s xml:id="ProverbsC18V6"> די ליפּן פֿון דעם נאַרן קומען מיט קריג, און זײַן מױל רופֿט צו געשלעג.
</s><s xml:id="ProverbsC18V7"> דאָס מױל פֿון דעם נאַרן איז אַ בראָך פֿאַר אים, און זײַנע ליפּן זײַנען אַ נעץ פֿאַר זײַן זעל.
</s><s xml:id="ProverbsC18V8"> די װערטער פֿון דעם אונטערהעצער זײַנען װי געשמאַקע ביסנס, און זײ נידערן אין די קאַמערן פֿון לײַב.
</s><s xml:id="ProverbsC18V9"> אױך דער װאָס איז אָפּגעלאָזט אין זײַן אַרבעט, איז אַ ברודער צו אַ מאַן אַן אױסברענגער.
</s><s xml:id="ProverbsC18V10"> אַ שטאַרקער טורעם איז דער נאָמען פֿון גאָט, צו אים לױפֿט דער צדיק און װערט באַשיצט.
</s><s xml:id="ProverbsC18V11"> דער פֿאַרמעג פֿון דעם עושר איז זײַן באַפֿעסטיקטע שטאָט, און װי אין אַ הױכער מױער איז ער אין זײַן אײַנבילדעניש.
</s><s xml:id="ProverbsC18V12"> פֿאַר אַ בראָך װערט האָפֿערדיק דעם מענטשנס האַרץ, און פֿאַר כּבֿוד קומט עניװת.
</s><s xml:id="ProverbsC18V13"> דער װאָס ענטפֿערט אַ זאַך אײדער ער האָט אױסגעהערט, איז דאָס פֿון אים אַ נאַרישקײט און אַ שאַנד.
</s><s xml:id="ProverbsC18V14"> אַ מענטשנס געמיט קען אױסהאַלטן זײַן קראַנקשאַפֿט, אָבער אַ דערשלאָגן געמיט, װער קען עס אַריבערטראָגן?
</s><s xml:id="ProverbsC18V15"> דאָס האַרץ פֿון דעם פֿאַרשטאַנדיקן קױפֿט זיך אײַן קענשאַפֿט, און דאָס אױער פֿון די קלוגע זוכט קענשאַפֿט.
</s><s xml:id="ProverbsC18V16"> אַ מענטשנס מתּנה מאַכט פֿאַר אים אַ װאַרע, און זי ברענגט אים פֿאַר גרױסע לײַט.
</s><s xml:id="ProverbsC18V17"> גערעכט איז דער ערשטער אין זײַן טענה, אָבער זײַן חבֿר קומט און פֿאָרשט אים אױס.
</s><s xml:id="ProverbsC18V18"> דער גורל מאַכט אױפֿהערן קריג, און צװישן די שטרײַטער צעשײדט ער.
</s><s xml:id="ProverbsC18V19"> אַ געקריװדעטן ברודער איז שװערער צו געװינען װי אַ באַפֿעסטיקטע שטאָט, און קריג זײַנען װי ריגלען פֿון אַ פּאַלאַץ.
</s><s xml:id="ProverbsC18V20"> פֿון דער פֿרוכט פֿון אַ מענטשנס מױל װעט זיך זעטן זײַן לײַב, פֿון אײַנקום פֿון זײַנע ליפּן װעט ער זיך זעטן.
</s><s xml:id="ProverbsC18V21"> טױט און לעבן זײַנען אין דער מאַכט פֿון דער צונג, און אירע גוטע פֿרײַנט װעלן עסן איר פֿרוכט.
</s><s xml:id="ProverbsC18V22"> דער װאָס האָט געפֿונען אַ װײַב, האָט געפֿונען גוטס, און קריגט באַװיליקונג פֿון גאָט.
</s><s xml:id="ProverbsC18V23"> תּחנוּנים רעדט דער אָרימאַן, אָבער דער עושר ענטפֿערט עזות.
</s><s xml:id="ProverbsC18V24"> פֿאַראַן חבֿרים אױף זיך צו פֿאַראומגליקןאון פֿאַראַן אַ גוטער פֿרײַנט מער צוגעטאָן פֿון אַ ברודער.

</s><s xml:id="ProverbsC19V1"> בעסער אַן אָרימאַן װאָס גײט אין זײַן ערלעכקײט, אײדער דער װאָס האָט פֿאַרקרימטע ליפּן, און איז אַ נאַר.
</s><s xml:id="ProverbsC19V2"> אױך, פֿון זיך אַלײן ניט קענען, קומט ניט קײן גוטס, און דער װאָס אײַלט מיט די פֿיס, זינדיקט.
</s><s xml:id="ProverbsC19V3"> אַ מענטשנס נאַרישקײט פֿאַרדרײט זײַן װעג, און אױף גאָט צערנט זײַן האַרץ.
</s><s xml:id="ProverbsC19V4"> רײַכטום קריגט-צו פֿיל גוטע פֿרײַנט, און דער אָרימאַן װערט צעשײדט פֿון זײַן גוטן פֿרײַנט.
</s><s xml:id="ProverbsC19V5"> אַ פֿאַלשן עדות װעט ניט געשאָנקען װערן, און דער װאָס אָטעמט מיט ליגן, װעט ניט אַנטרונען װערן.
</s><s xml:id="ProverbsC19V6"> פֿיל זוכן די לײַטזעליקײט פֿון דעם נַדבֿן, און איטלעכער איז אַ גוטער פֿרײַנט דעם געבער.
</s><s xml:id="ProverbsC19V7"> אַלע ברידער פֿון דעם אָרימאַן האָבן אים פֿײַנט, און װי שױן דערװײַטערן זיך פֿון אים זײַנע גוטע פֿרײַנט!דער װאָס יאָגט זיך אַרום מיט װערטערװעט ער בײַ זײ בלײַבן.
</s><s xml:id="ProverbsC19V8"> דער װאָס קױפֿט זיך אײַן שׂכל, האָט ליב זײַן זעל, דער װאָס היט פֿאַרשטאַנדיקײט, װעט געפֿינען גוטס,
</s><s xml:id="ProverbsC19V9"> אַ פֿאַלשן עדות װעט ניט געשאָנקען װערן, און דער װאָס אָטעמט מיט ליגנס, װעט אונטערגײן.
</s><s xml:id="ProverbsC19V10"> תּענוג פּאַסט ניט פֿאַרן נאַרן, הײַנט װי שױן פֿאַר אַ קנעכט צו געװעלטיקן איבער האַרן!
</s><s xml:id="ProverbsC19V11"> דער שׂכל פֿון אַ מענטשן איז אײַנצוהאַלטן זײַן צאָרן, און אַ צירונג פֿאַר אים איז צו פֿאַרגעבן זינד.
</s><s xml:id="ProverbsC19V12"> אַ ברום װי פֿון אַ יונגן לײב איז דעם מלכס צאָרן, און װי טױ אױפֿן גראָז זײַן גוטװיליקײט.
</s><s xml:id="ProverbsC19V13"> אַן אומגליק פֿאַר זײַן פֿאָטער איז אַ זון אַ נאַר;און װי אַ נודנע טריפֿעניש זײַנען די קריג פֿון אַ װײַב.
</s><s xml:id="ProverbsC19V14"> הױז און גוטס איז אַ ירושה פֿון עלטערן, אָבער אַ געראָטענע װײַב איז פֿון גאָט.
</s><s xml:id="ProverbsC19V15"> פֿױלקײט װאַרפֿט אָן אַ דרעמל, און אַן אָפּגעלאָזטער נפֿש װעט הונגערן.
</s><s xml:id="ProverbsC19V16"> דער װאָס היט דאָס געבאָט, היט זײַן זעל, דער װאָס פֿאַרװאָרלאָזט זײַנע װעגן, װעט שטאַרבן.
</s><s xml:id="ProverbsC19V17"> דער װאָס שענקט דעם אָרימאַן, אַנטלײַט גאָט, און זײַן טובֿה װעט ער אים אומקערן.
</s><s xml:id="ProverbsC19V18"> שטראָף דײַן זון, װען עס איז נאָך דאָ אַ האָפֿענונג, אָבער זאָלסט זיך ניט אָנלײגן אים אומצוברענגען.
</s><s xml:id="ProverbsC19V19"> אַ גרױסער כּעסן מוז לײַדן די שטראָף, װאָרום אַז דו װילסט אים אַװעקרײַסן, מאַכסטו נאָך ערגער.
</s><s xml:id="ProverbsC19V20"> הער-צו אַן עצה, און נעם אָן מוסר, כּדי דו זאָלסט קלוג זײַן אין דײַן סָוף.
</s><s xml:id="ProverbsC19V21"> פֿיל מחשבֿות זײַנען אין מענטשנס האַרצן, אָבער גאָטס באַראָט, ער װעט באַשטײן.
</s><s xml:id="ProverbsC19V22"> די תּאװה פֿון אַ מענטשן איז זײַן שאַנד;און בעסער אַן אָרימאַן אײדער אַ כַּזבֿן.
</s><s xml:id="ProverbsC19V23"> מורא פֿאַר גאָט פֿירט צום לעבן, און מע בלײַבט זאַט, און װערט ניט געשטראָפֿט מיט קײן בײז.
</s><s xml:id="ProverbsC19V24"> אַז דער פֿױלער שטעקט אַרײַן זײַן האַנט אין שיסל, װיל ער זי צו מאָל ניט צוטראָגן צו זײַן מױל.
</s><s xml:id="ProverbsC19V25"> שלאָגסטו דעם שפּעטער, װערט דער נאַר געשײַט, און מוסערט מען דעם פֿאַרשטענדיקן, לערנט ער װיסן.
</s><s xml:id="ProverbsC19V26"> אַ זון װאָס ברענגט שאַנד און חרפּה, פֿאַרװיסט זײַן פֿאָטער, פֿאַרטרײַבט זײַן מוטער.
</s><s xml:id="ProverbsC19V27"> הער אױף, מײַן זון – אױב דו װילסט פֿאָלגן מוסר –צו װײַכן פֿון די װערטער פֿון קענשאַפֿט.
</s><s xml:id="ProverbsC19V28"> גערעכטיקײט שפּאָט פֿון דעם נידערטרעכטיקן עדות, און פֿאַלשקײט צעמישט דאָס מױל פֿון די רשָעים.
</s><s xml:id="ProverbsC19V29"> אָנגעברײט פֿאַר די שפּעטער זײַנען שטראָפֿן, און קלעפּ פֿאַרן רוקן פֿון די נאַרן.

</s><s xml:id="ProverbsC20V1"> אַ שפּעטער איז דער װײַן, אַ ליאַרעמער דער טראַנק, און איטלעכער װאָס גיט זיך אָפּ דערמיט, איז ניט קײן חכם.
</s><s xml:id="ProverbsC20V2"> אַ ברום װי פֿון אַ יונגן לײב איז דעם מלכס אימה, דער װאָס דערצערנט אים פֿאַרזינדיקט זײַן לעבן.
</s><s xml:id="ProverbsC20V3"> אַ כּבֿוד פֿאַר אַ מענטשן איז זיך אָפּצוהאַלטן פֿון קריג, אָבער איטלעכער נאַר ברעכט אַרױס.
</s><s xml:id="ProverbsC20V4"> דער פֿױלער אַקערט ניט אום װינטער, און אין שניטצײַט בעטלט ער, און האָט גאָרנישט.
</s><s xml:id="ProverbsC20V5"> אַ טיפֿער װאַסער איז דער מײן אין אַ מענטשנס האַרץ, אָבער אַ מענטש מיט פֿאַרשטאַנדיקײט שעפּט אים אַרױס.
</s><s xml:id="ProverbsC20V6"> דאָס רָובֿ מענטשן רופֿן אױס איטלעכער זײַן גינציקײט, אָבער אַ געטרײַען מענטשן װער קען געפֿינען?
</s><s xml:id="ProverbsC20V7"> אין זײַן ערלעכקײט גײט דער צדיק;אַז װױל צו זײַנע קינדער נאָך אים!
</s><s xml:id="ProverbsC20V8"> דער מלך װאָס זיצט אױפֿן טראָן פֿון משפּט, זיפּט דורך מיט זײַנע אױגן אַל דאָס בײז.
</s><s xml:id="ProverbsC20V9"> װער קען זאָגן: איך האָב געלײַטערט מײַן האַרץ, איך בין רײן פֿון מײַנע זינד?
</s><s xml:id="ProverbsC20V10"> צװײערלײ װאָגשטײנער, צװײערלײ מאָסן, זײ בײדע זײַנען אַן אומװערדיקײט בײַ גאָט.
</s><s xml:id="ProverbsC20V11"> שױן אַ ייִנגל װערט דערקענט אָן זײַנע מעשׂים, אױב רײן און אױב רעכטפֿאַרטיק איז זײַן טאָן.
</s><s xml:id="ProverbsC20V12"> דאָס אױער װאָס הערט, און דאָס אױג װאָס זעט, זײ בײדע האָט גאָט געמאַכט.
</s><s xml:id="ProverbsC20V13"> זאָלסט ניט ליב האָבן שלאָף, כּדי זאָלסט ניט פֿאַראָרימט װערן, האַלט דײַנע אױגן אָפֿן, װעסטו האָבן ברױט צו זאַט.
</s><s xml:id="ProverbsC20V14"> „שלעכט! שלעכט!” זאָגט דער קונה, און גײט ער אַװעק, דענצמאָל באַרימט ער זיך.
</s><s xml:id="ProverbsC20V15"> פֿאַראַן גאָלד און פּערל אַ סך, אָבער די טײַערסטע צירונג זײַנען ליפּן מיט קענשאַפֿט.
</s><s xml:id="ProverbsC20V16"> נעם צו זײַן בגד, אױב ער איז עָרבֿ געװען פֿאַר אַן אַנדערן, און נעם זײַן משכּון פֿאַר דער פֿרעמדער.
</s><s xml:id="ProverbsC20V17"> זיס איז דעם מענטשן ברױט פֿון פֿאַלשקײט, אָבער דערנאָך װערט זײַן מױל פֿול מיט זשװיר. </s><s xml:id="ProverbsC20V18"> געדאַנקען קומען צו שטאַנד דורך אַן עצה, און מיט תּחבוּלות פֿיר מלחמה.
</s><s xml:id="ProverbsC20V19"> אַ רכילות-טרײַבער אַנטפּלעקט אַ סָוד, און מיט דעם װאָס האָט אָפֿענע ליפּן זאָלסטו זיך ניט מישן.
</s><s xml:id="ProverbsC20V20"> דער װאָס שילט זײַן פֿאָטער און זײַן מוטער, װעט זײַן ליכט פֿאַרלאָשן װערן אין שטאָקפֿינצטערניש.
</s><s xml:id="ProverbsC20V21"> אַ נחלה װאָס קומט אָן גיך אין אָנהײב, װעט איר סָוף זײַן ניט געבענטשט.
</s><s xml:id="ProverbsC20V22"> זאָלסט ניט זאָגן: איך װעל אָפּצאָלן שלעכטס;האָף צו גאָט, און ער װעט דיך העלפֿן.
</s><s xml:id="ProverbsC20V23"> אַן אומװערדיקײט בײַ גאָט איז צװײערלײ װאָגשטײנער, און פֿון פֿאַלשע װאָגשאָלן קומט ניט קײן גוטס.
</s><s xml:id="ProverbsC20V24"> פֿון גאָט זײַנען דעם מענטשנס טריט, און װאָס פֿאַרשטײט דער מענטש זײַן װעג?
</s><s xml:id="ProverbsC20V25"> אַ שטרױכלונג פֿאַר אַ מענטשן איז זיך אַרױסצורעדן: הײליק!און נאָכן נדר איבערצוקלערן.
</s><s xml:id="ProverbsC20V26"> אַ קלוגער מלך װינטשופֿלט די רשָעים, און ער קערט אױף זײ דעם דרעשראָד.
</s><s xml:id="ProverbsC20V27"> אַ ליכט פֿון גאָט איז דעם מענטשנס נשמה, עס זוכט-דורך אַלע קאַמערן פֿון לײַב.
</s><s xml:id="ProverbsC20V28"> גענאָד און אמת באַהיטן דעם מלך, און ער האַלט-אױף מיט גענאָד זײַן טראָן.
</s><s xml:id="ProverbsC20V29"> די צירונג פֿון יונגעלײַט איז זײער כּוח, און די שײנקײט פֿון זקנים איז אַ גראָער קאָפּ.
</s><s xml:id="ProverbsC20V30"> װוּנדיקע בײַלן זײַנען אַ לײַטערונג פֿון בײז, דאָס גלײַכן שלעק אינעװײניק אין לײַב.
</s><s xml:id="ProverbsC21V1"> בעכן װאַסער איז דעם מלכס האַרץ אין גאָטס האַנט, װוּהין נאָר ער װיל, נײַגט ער עס.
</s><s xml:id="ProverbsC21V2"> יעטװעדער װעג פֿון מענטשן איז גלײַך אין זײַנע אױגן, אָבער גאָט פֿאָרשט די הערצער.
</s><s xml:id="ProverbsC21V3"> טאָן גערעכטיקײט און רעכטאיז בילכער בײַ גאָט װי אַ שלאַכטאָפּפֿער.
</s><s xml:id="ProverbsC21V4"> האָפֿערדיקע אױגן און אַ שטאָלץ האַרץאיז דער זינדיקער אַקער פֿון די רשָעים.
</s><s xml:id="ProverbsC21V5"> די געדאַנקען פֿון פֿלײסיקן פֿירן רַק צו שפֿע, און איטלעכער װאָס איז אײַליק – רַק צו פֿאַרמינערונג.
</s><s xml:id="ProverbsC21V6"> אוֹצרות געמאַכט דורך אַ פֿאַלשער צונג זײַנען אַװעקגעבלאָזענער הױך;די װאָס זוכן זײ זוכן דעם טױט.
</s><s xml:id="ProverbsC21V7"> דער רױב פֿון די רשָעים שלעפּט זײ אַװעק, װײַל זײ װילן ניט טאָן קײן גערעכטיקײט.
</s><s xml:id="ProverbsC21V8"> פֿאַרקערט איז דעם מענטשנס װעג און פֿרעמד, אָבער דער רײנער, זײַן טאָן איז רעכטפֿאַרטיק.
</s><s xml:id="ProverbsC21V9"> בעסער װױנען אױף אַ װינקל דאַך, אײדער אין אײן הױז מיט אַ װײַב אַ קריגערין.
</s><s xml:id="ProverbsC21V10"> די זעל פֿון דעם רָשע גלוסט בײז, זײַן חבֿר װערט ניט געלײַטזעליקט אין זײַנע אױגן.
</s><s xml:id="ProverbsC21V11"> אַז מע שטראָפֿט דעם שפּעטער, װערט דער נאַר קלוג;און אַז מע לערנט דעם קלוגן, קריגט ער קענשאַפֿט.
</s><s xml:id="ProverbsC21V12"> אַז דער צדיק האָט אײַנזעעניש מיטן רָשעס הױז, פֿאַרפֿירט ער די רשָעים צום בײזן.
</s><s xml:id="ProverbsC21V13"> דער װאָס פֿאַרשטאָפּט זײַן אױער פֿאַר דעם אָרימאַנס געשרײ, װעט ער אױך רופֿן, און ניט געענטפֿערט װערן.
</s><s xml:id="ProverbsC21V14"> אַ מתּנה פֿאַרבאָרגענערהײט פֿאַרבײגט דעם כּעס, און שוחד אין בוזעם, דעם שטאַרקסטן גרימצאָרן.
</s><s xml:id="ProverbsC21V15"> אַ פֿרײד פֿאַרן צדיק איז טאָן גערעכטיקײט, און אַ שרעק פֿאַר די װאָס טוען אומרעכט.
</s><s xml:id="ProverbsC21V16"> אַ מענטש װאָס בלאָנדזשעט פֿון דעם װעג פֿון קלוגשאַפֿט, װעט רוען אין דעם געזעמל פֿון מתים.
</s><s xml:id="ProverbsC21V17"> דער װאָס האָט ליב װױלטאָג, װערט אַן אָרימאַן, דער װאָס האָט ליב װײַן און אײל, װערט ניט רײַך.
</s><s xml:id="ProverbsC21V18"> אַן אױסלײז פֿאַר דעם צדיק איז דער רָשע, און אָנשטאָט די רעכטפֿאַרטיקע קומט דער פֿעלשער.
</s><s xml:id="ProverbsC21V19"> בעסער צו װױנען אין אַ מדבר-לאַנד, אײדער מיט אַ װײַב אַ קריגערין אין ערגערניש.
</s><s xml:id="ProverbsC21V20"> אַ גלוסטיקער אוצר און אײל איז אין דער װױנונג פֿון דעם חכם, אָבער דער נאַרישער מענטש שלינגט עס אײַן.
</s><s xml:id="ProverbsC21V21"> דער װאָס יאָגט זיך נאָך גערעכטיקײט און גענאָד, געפֿינט לעבן, הצלחה, און כּבֿוד.
</s><s xml:id="ProverbsC21V22"> דער חכם קומט אױף אַ שטאָט פֿון גיבורים, און מאַכט נידערן איר זיכערע פֿעסטונג.
</s><s xml:id="ProverbsC21V23"> דער װאָס היט זײַן מױל און זײַן צונג, היט פֿון צרות זײַן זעל.
</s><s xml:id="ProverbsC21V24"> דער מוטװיליקער בַעַל-גאװה, זײַן נאָמען איז שפּעטער –דער װאָס פֿירט זיך מיט מוטװיליקער חוצפּה.
</s><s xml:id="ProverbsC21V25"> די תּאװה פֿון דעם פֿױלן טײט אים אַװעק, װײַל זײַנע הענט װילן ניט אַרבעטן.
</s><s xml:id="ProverbsC21V26"> אַ גאַנצן טאָג באַגערט דער געריקער, אָבער דער צדיק גיט און הערט ניט אױף.
</s><s xml:id="ProverbsC21V27"> דאָס שלאַכטאָפּפֿער פֿון די רשָעים איז אַן אומװערדיקײט, הײַנט װי נאָך אַז מע ברענגט עס מיט אַ בײזער מחשבֿה!
</s><s xml:id="ProverbsC21V28"> אַ פֿאַלשער עדות װערט צעמישט, אָבער דער מענטש װאָס האָט געהערט, רעדט מיט פֿעסטיקײט.
</s><s xml:id="ProverbsC21V29"> דער שלעכטער מענטש גײט מיט אַ פֿאַרשײַט פּנים, אָבער דער רעכטפֿאַריקער, ער פּאַסט אױף זײַן װעג.
</s><s xml:id="ProverbsC21V30"> ניטאָ קײן חכמה און קײן פֿאַרשטאַנדיקײטאון קײן עצה אַקעגן גאָט.
</s><s xml:id="ProverbsC21V31"> דער פֿערד װערט צוגעגרײט פֿאַר דעם טאָג פֿון מלחמה, אָבער די ישועה איז פֿון גאָט.

</s><s xml:id="ProverbsC22V1"> אַ נאָמען איז בעסער פֿון גרױס עשירות, אַ גוטער חן, פֿון זילבער און פֿון גאָלד.
</s><s xml:id="ProverbsC22V2"> רײַך און אָרים שטױסן זיך אָן אײנאַנדער, אָבער זײ בײדן האָט גאָט באַשאַפֿן.
</s><s xml:id="ProverbsC22V3"> דער קלוגער זעט, און פֿאַרבאָרגט זיך, און די נאַרן גײען װײַטער, און װערן געשטראָפֿט.
</s><s xml:id="ProverbsC22V4"> דער לױן פֿון עניװת – פֿון מורא פֿאַר גאָט, איז עשירות, און כּבֿוד, און לעבן.
</s><s xml:id="ProverbsC22V5"> דערנער און נעצן זײַנען אױפֿן װעג פֿון דעם קרומען, דער װאָס היט זײַן זעל, זאָל זיך דערװײַטערן פֿון זײ.
</s><s xml:id="ProverbsC22V6"> געװױן דעם ייִנגל אױף זײַן װעג;אַפֿילו אַז ער װעט אַלט װערן, װעט ער זיך ניט אָפּקערן דערפֿון. </s><s xml:id="ProverbsC22V7"> דער עושר געװעלטיקט איבער די אָרימע, און דער לײַער איז אַ קנעכט בײַם מלוה
</s><s xml:id="ProverbsC22V8"> דער װאָס זײט אומרעכט װעט שנײַדן אומגליק, און די רוט פֿון זײַן חוצפּה װעט פֿאַרלענדט װערן.
</s><s xml:id="ProverbsC22V9"> דער װאָס האָט אַ גוט אױג, ער װערט געבענטשט, װײַל ער גיט פֿון זײַן ברױט דעם אָרימאַן.
</s><s xml:id="ProverbsC22V10"> טרײַב אַרױס דעם שפּעטער, און קריג װעט אַװעק, און שטרײַט און שאַנד װעלן אױפֿהערן.
</s><s xml:id="ProverbsC22V11"> דער װאָס האָט ליב רײנהאַרציקײט, װאָס האָט חן אױף די ליפּן, איז דער מלך זײַן חבֿר.
</s><s xml:id="ProverbsC22V12"> די אױגן פֿון גאָט היטן דעם פֿאַרשטאַנדיקן, און ער פֿאַרדרײט די רײד פֿון דעם פֿעלשער.
</s><s xml:id="ProverbsC22V13"> דער פֿױלער זאָגט: אַ לײב איז דערױסן, איך װעל אין גאַס געהרגעט װערן.
</s><s xml:id="ProverbsC22V14"> אַ טיפֿע גרוב איז דאָס מױל פֿון פֿרעמדע פֿרױען, דער פֿאַרשאָלטענער פֿון גאָט פֿאַלט אַרײַן אַהין.
</s><s xml:id="ProverbsC22V15"> נאַרישקײט איז אײַנגעבונדן בײַ דעם ייִנגל אין האַרצן, די שטראָפֿרוט װעט זי דערװײַטערן פֿון אים.
</s><s xml:id="ProverbsC22V16"> מע רױבט דעם אָרימאַן, און בײַ אים מערט זיך, מע גיט דעם עושר, און עס װערט בלױז געמינערט.
</s><s xml:id="ProverbsC22V17"> נײַג צו דײַן אױער, און הער די װערטער פֿון די חכמים, און דײַן האַרץ זאָלסטו צולײגן צו מײַן קענשאַפֿט. </s><s xml:id="ProverbsC22V18"> װאָרום װױל װעט זײַן, אַז דו װעסט זײ היטן אין דײַן לײַב, אַז זײ װעלן אַלע זײַן אָנגעברײט אױף דײַנע ליפּן. </s><s xml:id="ProverbsC22V19"> כּדי דײַן בטחון זאָל זײַן אױף גאָט, האָב איך עס הײַנט דיך געמאַכט װיסן, יאָ דיך. </s><s xml:id="ProverbsC22V20"> פֿאַר װאָר איך האָב דיר אױפֿגעשריבן געהױבענע װערטער, מיט עצות און קענשאַפֿט. </s><s xml:id="ProverbsC22V21"> כּדי דיך צו מאַכן װיסן די ריכטיקע װערטער פֿון אמת, כּדי זאָלסט ענטפֿערן אמתע װערטער די װאָס האָבן דיך געשיקט.
</s><s xml:id="ProverbsC22V22"> זאָלסט ניט באַגזלען דעם שװאַכן, װײַל ער איז שװאַך, און ניט דריקן דעם אָרימאַן אין טױער. </s><s xml:id="ProverbsC22V23"> װאָרום גאָט װעט זיך אָננעמען זײער קריג, און רױבן זײערע רױבער דאָס לעבן.
</s><s xml:id="ProverbsC22V24"> זאָלסט זיך ניט חבֿרן מיט אַ צאָרנדיקן מענטשן, און מיט אַ כּעסן זאָלסטו ניט צונױפֿקומען;</s><s xml:id="ProverbsC22V25"> טאָמער װעסטו לערנען זײַנע װעגן, און װעסט נעמען אַ שטרױכלונג פֿאַר דײַן זעל.
</s><s xml:id="ProverbsC22V26"> זאָלסט ניט זײַן פֿון די װאָס גיבן אַ האַנט, פֿון די װאָס זײַנען עָרבֿ פֿאַר חובֿות. </s><s xml:id="ProverbsC22V27"> אַז דו װעסט ניט האָבן צו באַצאָלן, נאָך װאָס זאָל מען צונעמען דײַן געלעגער פֿון אונטער דיר?
</s><s xml:id="ProverbsC22V28"> זאָלסט ניט איבעררוקן דעם גרענעץ פֿון פֿאַרצײַטן, װאָס דײַנע עלטערן האָבן געמאַכט.
</s><s xml:id="ProverbsC22V29"> זעסטו אַ מענטשן פֿלינק אין זײַן אַרבעט, װעט ער שטײן פֿאַר מלכים;ער װעט ניט שטײן פֿאַר נידעריקע.

</s><s xml:id="ProverbsC23V1"> אַז דו זעצסט זיך עסן מיט אַ געװעלטיקער, זאָלסטו גוט פֿאַרשטײן װעמען דו האָסט פֿאַר דיר;</s><s xml:id="ProverbsC23V2"> װאָרום דו שטעקסט זיך אַרײַן אַ מעסער אין דער קעל, אױב דו ביסט אַ מענטש אַ פֿרעסער.
</s><s xml:id="ProverbsC23V3"> זאָלסט ניט גאַרן נאָך זײַנע מאכלים, װאָרום דאָס איז פֿאַלשע שפּײַז.
</s><s xml:id="ProverbsC23V4"> זאָלסטו זיך ניט מאַטערן צו װערן רײַך;פֿון זינען שלאָג עס דיר אַרױס. </s><s xml:id="ProverbsC23V5"> הײבסט אױף דײַנע אױגן דערױף, און שױן איז עס ניטאָ;װאָרום מאַכן פֿליגלען מאַכט עס זיך, װי אַן אָדלער װאָס פֿליט צום הימל.
</s><s xml:id="ProverbsC23V6"> זאָלסט ניט עסן דאָס ברױט פֿון דעם װאָס האָט אַ בײז אױג, און זאָלסט ניט גאַרן נאָך זײַנע מאכלים;
</s><s xml:id="ProverbsC23V7"> װאָרום עס איז אַזױ װי ער װאָלט אױסרעכענען בײַ זיך;„עס און טרינק!” זאָגט ער צו דיר, אָבער זײַן האַרץ איז ניט מיט דיר. </s><s xml:id="ProverbsC23V8"> דײַן ביסן װאָס דו האָסט אױפֿגעגעסן, װעסטו אױסברעכן, און האָסט אומזיסט אױסגעבראַכט דײַנע זיסע רײד.
</s><s xml:id="ProverbsC23V9"> אין די אױערן פֿון דעם נאַרן זאָלסטו ניט רעדן, װאָרום ער װעט פֿאַראַכטן דעם שׂכל פֿון דײַנע װערטער.
</s><s xml:id="ProverbsC23V10"> זאָלסט ניט איבעררוקן דעם גרענעץ פֿון פֿאַרצײַטן, און אין די פֿעלדער פֿון יתומים זאָלסטו ניט אַרײַנגײן;</s><s xml:id="ProverbsC23V11"> װאָרום זײער אױסלײזער איז שטאַרק, ער װעט זיך אָננעמען זײער קריג אַקעגן דיר.
</s><s xml:id="ProverbsC23V12"> לײג צו דײַן האַרץ צו מוסר, און דײַנע אױערן צו װערטער פֿון פֿאַרשטאַנדיקײט.
</s><s xml:id="ProverbsC23V13"> זאָלסט ניט פֿאַרמײַדן שטראָף פֿון דעם ייִנגל;אַז דו װעסט אים שלאָגן מיט דער רוט, װעט ער ניט שטאַרבן. </s><s xml:id="ProverbsC23V14"> דו װעסט אים שלאָגן מיט דער רוט, און װעסט מציל זײַן זײַן זעל פֿון דער אונטערערד.
</s><s xml:id="ProverbsC23V15"> מײַן זון, אַז דײַן האַרץ װעט זײַן קלוג, װעט אױך מײַן האַרץ זיך פֿרײען. </s><s xml:id="ProverbsC23V16"> און מײַנע נירן װעלן אָנקװעלן, אַז דײַנע ליפּן װעלן רעדן די ריכטיקײט.
</s><s xml:id="ProverbsC23V17"> זאָל דײַן האַרץ ניט מקנא זײַן די זינדיקע, נאָר בלױז די גאָטספֿאָרכטיקע אַ גאַנצן טאָג. </s><s xml:id="ProverbsC23V18"> װאָרום פֿאַר װאָר, עס איז דאָ אַ לעצט, און דײַן האָפֿענונג װעט ניט פֿאַרשניטן װערן.
</s><s xml:id="ProverbsC23V19"> הער צו, זון מײַנער, און װער קלוג, און פֿיר אױפֿן װעג דײַן האַרץ. </s><s xml:id="ProverbsC23V20"> זאָלסט ניט זײַן פֿון די װאָס זױפֿן װײַן, פֿון די װאָס פֿרעסן זיך אָן מיט פֿלײש;</s><s xml:id="ProverbsC23V21"> װאָרום אַ פֿרעסער און אַ זױפֿער װערט פֿאַראָרימט. און שמאַטעס קלײדט אָן שלעפֿערײַ.
</s><s xml:id="ProverbsC23V22"> הער צו דײַן פֿאָטער װאָס האָט דיך געבאָרן, און זאָלסט ניט פֿאַראַכטן דײַן מוטער אַז זי איז אַלט. </s><s xml:id="ProverbsC23V23"> קױף אמת, און זאָלסט עס ניט פֿאַרקױפֿן –חכמה, און מוסר, און פֿאַרשטאַנדיקײט. </s><s xml:id="ProverbsC23V24"> קװעלן קװעלט אָן דער פֿאָטער פֿון דעם צדיק, און דער װאָס האָט געבאָרן אַ חכם פֿרײט זיך מיט אים. </s><s xml:id="ProverbsC23V25"> זאָל זיך פֿרײען דײַן פֿאָטער און דײַן מוטער, און זאָל קװעלן דײַן געװינערין.
</s><s xml:id="ProverbsC23V26"> גיב מיר, מײַן זון, דײַן האַרץ, און דײַנע אױגן זאָלן היטן מײַנע װעגן. </s><s xml:id="ProverbsC23V27"> װאָרום אַ טיפֿער גראָבן איז אַ זונה, און אַן ענגע גרוב איז די פֿרעמדע. </s><s xml:id="ProverbsC23V28"> דערצו לױערט זי װי אַ רױבער, און מערט פֿעלשער צװישן די מענטשן.
</s><s xml:id="ProverbsC23V29"> בײַ װעמען איז אוי? בײַ װעמען איז װײ?בײַ װעמען קריג? בײַ װעמען קלאָג?בײַ װעמען אומזיסטיקע װוּנדן?בײַ װעמען רױטע אױגן?</s><s xml:id="ProverbsC23V30"> בײַ די װאָס שפּעטיקן זיך בײַם װײַן, בײַ די װאָס קומען פֿאַרזוכן דעם מישטראַנק. </s><s xml:id="ProverbsC23V31"> זאָלסט ניט קוקן אױפֿן װײַן װי ער רױטלט זיך, װי ער שפּיגלט אין כָּוס זײַן פֿאַרב, װי ער גליטשט זיך גלאַטיק אַראָפּ. </s><s xml:id="ProverbsC23V32"> אין זײַן סָוף װעט ער װי אַ שלאַנג אײַנבײַסן, און װי אַ נאָטער װעט ער פֿאַרגיפֿטן. </s><s xml:id="ProverbsC23V33"> דײַנע אױגן װעלן זען פֿרעמדע זאַכן, און דײַן האַרץ װעט רעדן פֿאַרקערטקײט;</s><s xml:id="ProverbsC23V34"> און װעסט זײַן װי אײנער װאָס ליגט אין מיטן ים, אָדער װי אײנער װאָס ליגט אױף אַ שפּיץ מאַסט. </s><s xml:id="ProverbsC23V35"> „זײ האָבן מיך געשלאָגן, און מיר האָט ניט װײ געטאָן, זײ האָבן מיך צעקלאַפּט, און איך האָב ניט געשפּירט;װען ניכטער איך זיך אױס, װעל איך עס נאָך װידער זוכן”.

</s><s xml:id="ProverbsC24V1"> זאָלסט ניט זײַן מקנא בײזע לײַט, און זאָלסט ניט גאַרן צו זײַן מיט זײ, </s><s xml:id="ProverbsC24V2"> װאָרום פֿאַרװיסטונג טראַכט זײער האַרץ, און אומגליק רעדן זײערע ליפּן.
</s><s xml:id="ProverbsC24V3"> מיט חכמה װערט אַ הױז געבױט, און מיט פֿאַרשטאַנדיקײט װערט עס באַפֿעסטיקט;</s><s xml:id="ProverbsC24V4"> און דורך קענשאַפֿט װערן די קאַמערן אָנגעפֿילטמיט אַלערלײ טײַערן און ליבלעכן גוטס.
</s><s xml:id="ProverbsC24V5"> אַ קלוגער מאַן איז אין מאַכט, און אַ מענטש מיט קענשאַפֿט האָט אַ שטאַרקע גבֿורה;</s><s xml:id="ProverbsC24V6"> װאָרום מיט תּחבוּלות מוזטו אָנפֿירן דײַן מלחמה, און הילף קומט דורך פֿיל יועצים.
</s><s xml:id="ProverbsC24V7"> צו הױך פֿאַר דעם נאַרן איז חכמה, אין טױער עפֿנט ער ניט זײַן מױל.
</s><s xml:id="ProverbsC24V8"> דער װאָס קלערט צו טאָן שלעכטס, אים װעט מען נאָכרופֿן בײזװיליקער מענטש.
</s><s xml:id="ProverbsC24V9"> די טראַכטעניש פֿון דעם נאַרן איז זינד, און אַן אומװערדיקײט בײַ מענטשן איז דער שפּעטער.
</s><s xml:id="ProverbsC24V10"> לאָזטו זיך אָפּ אין טאָג פֿון נױט, איז דײַן כּוח אַ קנאַפּער.
</s><s xml:id="ProverbsC24V11"> זײַ מציל די װאָס װערן גענומען צום טױט, און די אָנגעברײטע צום הרגען, אױב דו קענסט אָפּהאַלטן.
</s><s xml:id="ProverbsC24V12"> אַז דו װעסט זאָגן: „מיר האָבן דאָך דערפֿון ניט געװוּסט” –פֿאַר װאָר, דער פֿאָרשער פֿון די הערצער, ער װעט מערקן, און דער היטער פֿון דײַן זעל, ער װעט װיסן, און װעט אומקערן איטלעכן לױט זײַנע מעשׂים.
</s><s xml:id="ProverbsC24V13"> עס, מײַן זון, האָניק, װײַל עס איז גוט, און האָניקזאַפֿט װאָס איז זיס פֿאַר דײַן גומען;</s><s xml:id="ProverbsC24V14"> אַזױ, זײַ װיסן, איז חכמה פֿאַר דײַן זעל, אַז דו האָסט זי געפֿונען װעט זײַן אַ גוטע לעצט, און דײַן האָפֿענונג װעט ניט פֿאַרשניטן װערן.
</s><s xml:id="ProverbsC24V15"> זאָלסט ניט לױערן, רָשע, אױף דער װױנונג פֿון דעם צדיק, זאָלסט ניט פֿאַרװיסטן זײַן הױעראָרט;</s><s xml:id="ProverbsC24V16"> װאָרום זיבן מאָל פֿאַלט דער צדיק, און שטײט אױף, און די רשָעים װערן געשטרױכלט אין אומגליק.
</s><s xml:id="ProverbsC24V17"> אַז דײַן שׂונא פֿאַלט, זאָלסטו זיך ניט פֿרײען, און אַז ער װערט געשטרױכלט, זאָל ניט אָנקװעלן דײַן האַרץ;</s><s xml:id="ProverbsC24V18"> װאָרום גאָט װעט זען, און עס װעט שלעכט זײַן אין זײַנע אױגן, און ער װעט אָפּקערן פֿון אים זײַן צאָרן.
</s><s xml:id="ProverbsC24V19"> זאָלסט זיך ניט ערגערן װעגן די שלעכטסטוער, זאָלסט ניט מקנא זײַן די רשָעים;</s><s xml:id="ProverbsC24V20"> װאָרום דער שלעכטער װעט ניט האָבן קײן לעצט, דאָס ליכט פֿון די רשָעים װעט אױסגעלאָשן װערן.
</s><s xml:id="ProverbsC24V21"> האָב מורא פֿאַר גאָט, מײַן זון, און פֿאַרן מלך, מיט איבעראַנדערשער זאָלסטו זיך ניט מישן;</s><s xml:id="ProverbsC24V22"> װאָרום פּלוצלינג װעט קומען זײער בראָך, און װער װײס דאָס אומגליק פֿון זײ בײדן?
</s><s xml:id="ProverbsC24V23"> אױך די דאָזיקע זײַנען פֿון די חכמים.
פֿון שאַנעװען אין אַ משפּט קומט ניט אַרױס קײן גוטס.
</s><s xml:id="ProverbsC24V24"> דער װאָס זאָגט צום שולדיקן: „דו ביסט גערעכט”, שילטן אים פֿעלקער, פֿלוכן אים אומות. </s><s xml:id="ProverbsC24V25"> אָבער די װאָס משפּטן ריכטיק, זײ איז װױל, און אױף זײ קומט אַ ברכה פֿון גוטס. </s><s xml:id="ProverbsC24V26"> די ליפּן דאַרף מען קושןדעם װאָס ענטפֿערט די ריכטיקע רײד.
</s><s xml:id="ProverbsC24V27"> פֿאַרריכט דערױסן דײַן אַרבעט, און גרײט עס דיר צו אױפֿן פֿעלד, דערנאָך זאָלסטו בױען דײַן הױז.
</s><s xml:id="ProverbsC24V28"> זאָלסט ניט זײַן אַן עדות אַקעגן דײַן חבֿר אָן אַ פֿאַר װאָס, און נאַרן מיט דײַנע ליפּן. </s><s xml:id="ProverbsC24V29"> זאָלסט ניט זאָגן: „װי ער האָט מיר געטאָן, אַזױ װעל איך אים טאָן;איך װעל דעם מענטשן אומקערן לױט זײַן טאָן”.
</s><s xml:id="ProverbsC24V30"> פֿאַרבײַ אַ פֿעלד פֿון אַ פֿױלן מאַן בין איך פֿאַרבײַגעגאַנגען, און פֿאַרבײַ אַ װײַנגאָרטן פֿון אַ מענטשן אָן שׂכל;</s><s xml:id="ProverbsC24V31"> ערשט עס איז אין גאַנצן געװען פֿאַרװאַקסן מיט דערנער, זײַן אױבערפֿלעך איז געװען באַדעקט מיט װילדע געװעקסן, און זײַן שטײנערנע צאַם איז געװען אײַנגעפֿאַלן. </s><s xml:id="ProverbsC24V32"> איך האָב געקוקט, און מיר אַרײַנגענומען אין האַרצן, איך האָב געזען, און גענומען אַ מוסר. </s><s xml:id="ProverbsC24V33"> „נאָך אַ ביסל שלאָף, נאָך אַ ביסל דרעמלען, נאָך אַ ביסל ליגן מיט פֿאַרלײגטע הענט” –</s><s xml:id="ProverbsC24V34"> און קומען װי אַ גײ-חיל װעט דײַן אָרימקײט, און דײַן נױט װי אַ געפּאַנצערטער מאַן.

</s><s xml:id="ProverbsC25V1"> אױך די דאָזיקע זײַנען שפּריכװערטער פֿון שלמהן, װאָס די לײַט פֿון חִזקִיָה דעם מלך פֿון יהוּדה האָבן איבערגעשריבן.
</s><s xml:id="ProverbsC25V2"> דער כּבֿוד פֿון גאָט איז פֿאַרבאָרגן אַ זאַך, און דער כּבֿוד פֿון מלכים איז אױספֿאָרשן אַ זאַך.
</s><s xml:id="ProverbsC25V3"> דער הימל אין הײך, און די ערד אין טיפֿקײט, און דאָס האַרץ פֿון מלכים, איז ניט צו דערפֿאָרשן.
</s><s xml:id="ProverbsC25V4"> נעם אַרױס די פּסולת פֿון זילבער, און בײַם שמעלצער קומט אַרױס אַ כּלי;</s><s xml:id="ProverbsC25V5"> נעם אַװעק דעם רָשע פֿון פֿאַרן מלך, און זײַן טראָן װעט שטײן פֿעסט אױף גערעכטיקײט.
</s><s xml:id="ProverbsC25V6"> זאָלסט זיך ניט שײנדלען פֿאַרן מלך, און אין דעם אָרט פֿון גרױסע לײַט זאָלסטו ניט שטײן. </s><s xml:id="ProverbsC25V7"> װאָרום בעסער מע זאָל דיר זאָגן: „קום אַרױף אַהער!”אײדער מע זאָל דיך דערנידערן פֿאַר דעם פֿירשט, װי דײַנע אױגן האָבן געזען.
</s><s xml:id="ProverbsC25V8"> זאָלסט ניט אַרױסגײן האַסטיק זיך קריגן, װאָרום װאָס װעסטו טאָן צום סָוף דערפֿון, אַז דײַן חבֿר װעט דיך מאַכן צו שאַנד?</s><s xml:id="ProverbsC25V9"> קריג זיך דײַן קריג מיט דײַן חבֿר, אָבער אַ פֿרעמדנס סָוד זאָלסטו ניט אַנטפּלעקן;</s><s xml:id="ProverbsC25V10"> כּדי דער צוהערער זאָל דיך ניט זידלען, װאָרום דײַן רכילות קען ניט צוריקגענומען װערן.
</s><s xml:id="ProverbsC25V11"> גילדערנע עפּל אין זילבערנע פּוץ-כּלים, איז אַ װאָרט גערעדט צו דער זאַך.
</s><s xml:id="ProverbsC25V12"> אַ גילדערנער אױרינג און אַ צירונג פֿון גינגאָלדאיז אַ קלוגער מוסר-זאָגער פֿאַרן אױער פֿון הערער.
</s><s xml:id="ProverbsC25V13"> װי שנײיִקע קעלט אין טאָג פֿון שניט, איז אַ באַגלױבטער שָלִיח פֿאַר די װאָס שיקן אים;װאָרום ער דערקװיקט די זעל פֿון זײַן האַר.
</s><s xml:id="ProverbsC25V14"> װאָלקנס און װינט אָן רעגן, איז אַ מענטש װאָס רימט זיך מיט אַ פֿאַלשער מתּנה.
</s><s xml:id="ProverbsC25V15"> מיט אײַנגעהאַלטנקײט װערט איבערגערעדט דער פֿירשט, און אַ װײכע צונג צעברעכט אַ בײן.
</s><s xml:id="ProverbsC25V16"> האָסטו געפֿונען האָניק, עס פֿיל עס איז גענוג פֿאַר דיר, כּדי זאָלסט זיך ניט איבערזעטן דערמיט, און עס אױסברעכן.
</s><s xml:id="ProverbsC25V17"> מאַך דײַן פֿוס זעלטן אין הױז פֿון דײַן חבֿר, כּדי ער זאָל ניט זאַט װערן מיט דיר, און דיך פֿײַנט קריגן.
</s><s xml:id="ProverbsC25V18"> אַ ברעכשטאַנג און אַ שװערד און שאַרפֿע פֿײַלאיז אַ מענטש װאָס זאָגט פֿאַלשע עדות אױף זײַן חבֿר.
</s><s xml:id="ProverbsC25V19"> אַ צעבראָכענער צאָן און אַן אױסגעלונקענער פֿוס, איז די פֿאַרזיכערונג פֿון דעם פֿעלשער אין טאָג פֿון נױט.
</s><s xml:id="ProverbsC25V20"> װי דער װאָס טוט אױס דעם בגד אין אַ קאַלטן טאָג, װי עסיק אױף לױגזאַלץ, אַזױ דער װאָס זינגט לידערפֿאַר אַן אומעטיקן האַרצן.
</s><s xml:id="ProverbsC25V21"> אַז דײַן שׂונא איז הונגעריק, גיב אים עסן ברױט, און אַז ער איז דאָרשטיק, גיב אים טרינקען װאַסער; </s><s xml:id="ProverbsC25V22"> װאָרום קױלן שיטסטו אים אױפֿן קאָפּ, און גאָט װעט דיר באַצאָלן.
</s><s xml:id="ProverbsC25V23"> צפֿון-װינט ברענגט רעגן, און אַ פֿאַרשטעלטע צונג פֿאַרדראָסיקע פּנימער.
</s><s xml:id="ProverbsC25V24"> בעסער װױנען אױף אַ װינקל דאַך, אײדער אין אײן הױז מיט אַ װײַב אַ קריגערין.
</s><s xml:id="ProverbsC25V25"> קאַלטע װאַסער פֿאַר אַ פֿאַרשמאַכטער זעל, אַזױ איז אַ גוטע בשׂורה פֿון אַ װײַטן לאַנד. </s><s xml:id="ProverbsC25V26"> אַ קױטיקער קװאַל, און אַ דומפּיקער ברונעםאיז אַ צדיק װאָס בײגט זיך פֿאַרן רָשע.
</s><s xml:id="ProverbsC25V27"> צו פֿיל האָניק עסן איז ניט גוט;און כּבֿוד הײסט פֿאַרשטײן דעם אײגענעם כּבֿוד.
</s><s xml:id="ProverbsC25V28"> אַן אײַנגעבראָכענע שטאָט אָן אַ מױעראיז אַ מענטש װאָס ניטאָ קײן אָפּהאַלט פֿאַר זײַן געמיט.
</s><s xml:id="ProverbsC26V1"> װי שנײ אום זומער, און װי רעגן אין שניט, אַזױ פּאַסט ניט פֿאַרן נאַרן כּבֿוד. </s><s xml:id="ProverbsC26V2"> װי אַ שפּערל װאָס װאַנדערט, װי אַ שװאַלב װאָס פֿליט, אַזױ װעט אַן אומזיסטע קללה אָנקומען אױף זיך אַלײן.
</s><s xml:id="ProverbsC26V3"> אַ בײַטש פֿאַרן פֿערד, אַ צאַם פֿאַרן אײזל, און אַ רוט פֿאַרן רוקן פֿון דעם נאַרן.
</s><s xml:id="ProverbsC26V4"> זאָלסט ניט ענטפֿערן דעם נאַרן אַזױ װי זײַן נאַרישקײט, כּדי דו אױך זאָלסט ניט װערן גלײַך צו אים. </s><s xml:id="ProverbsC26V5"> ענטפֿער דעם נאַרן װעדליק זײַן נאַרישקײט, כּדי ער זאָל ניט זײַן אַ חכם אין זײַנע אױגן.
</s><s xml:id="ProverbsC26V6"> די פֿיס האַקט זיך אָפּ, מיט ערגערניש טרינקט זיך אָן, דער װאָס שיקט זאַכן דורך דער האַנט פֿון אַ נאַרן.
</s><s xml:id="ProverbsC26V7"> די פֿיס באָמבלען זיך בײַם הינקעדיקן, און אַ משל אין מױל פֿון אַ נאַרן.
</s><s xml:id="ProverbsC26V8"> װי אַ קלײן אֶבֿן-טובֿ אױף אַ הױפֿן שטײנער, אַזױ אַז מע גיט כּבֿוד אַ נאַרן.
</s><s xml:id="ProverbsC26V9"> אַ דאָרן װאָס קומט אין דער האַנט פֿון אַ שיכּורן, אַזױ איז אַ משל אין מױל פֿון אַ נאַרן.
</s><s xml:id="ProverbsC26V10"> דער שטאַרקער קען אַלצדינג אױפֿטאָן, אָבער דער װאָס װיל אײַנהאַלטן אַ נאַרן, װיל אײַנהאַלטן אַ פֿלײצונג.
</s><s xml:id="ProverbsC26V11"> װי אַ הונט װאָס קערט זיך אום צו זײַן מײקעכץ, חזרט איבער דער נאַר זײַן טיפּשות.
</s><s xml:id="ProverbsC26V12"> זעסטו אַ מענטשן װאָס איז אַ חכם אין זײַנע אױגן, איז דאָ מער האָפֿענונג פֿאַר אַ נאַרן װי פֿאַר אים.
</s><s xml:id="ProverbsC26V13"> דער פֿױלער זאָגט: אַ װילד לײב איז אין װעג, אַ לײב איז אין די גאַסן.
</s><s xml:id="ProverbsC26V14"> די טיר דרײט זיך שױן אױף איר אַנגל, און דער פֿױלער איז נאָך אױף זײַן בעט.
</s><s xml:id="ProverbsC26V15"> אַז דער פֿױלער שטעקט אַרײַן זײַן האַנט אין שיסל, איז ער צו מיד זי צוצוטראָגן צו זײַן מױל.
</s><s xml:id="ProverbsC26V16"> דער פֿױלער איז קליגער אין זײַנע אױגןפֿון זיבן געשײַטע ענטפֿערער.
</s><s xml:id="ProverbsC26V17"> װי דער װאָס נעמט אָן אַ הונט פֿאַר די אױערן, איז אַ פֿאַרבײַגײער װאָס היצט זיך איבער אַ קריג װאָס ניט זײַנס.
</s><s xml:id="ProverbsC26V18"> װי אַ משוגענער װאָס װאַרפֿטברענעדיקע שײַטן, פֿײַלן, און טױט, </s><s xml:id="ProverbsC26V19"> אַזױ איז דער מענטש װאָס נאַרט אָפּ זײַן חבֿר, און זאָגט: איך שטיף דאָך בלױז.
</s><s xml:id="ProverbsC26V20"> אָן האָלץ פֿאַרלעשט זיך דאָס פֿײַער, און אָן אַן אונטערהעצער הערט אױף קריג.
</s><s xml:id="ProverbsC26V21"> קױלן פֿאַר זשאַר, און האָלץ פֿאַר פֿײַער, און אַ מענטש אַ קריגער אױף אָנצוצינדן אַ שטרײַט.
</s><s xml:id="ProverbsC26V22"> די װערטער פֿון דעם אונטערהעצער זײַנען װי געשמאַקע ביסנס, און זײ נידערן אין די קאַמערן פֿון לײַב.
</s><s xml:id="ProverbsC26V23"> פּסולתדיק זילבער באַצױגן אױף לײם, זײַנען הײסע ליפּן און אַ בײז האַרץ.
</s><s xml:id="ProverbsC26V24"> מיט זײַן ליפּ פֿאַרשטעלט זיך דער שׂונא, אָבער אין זיך גרײט ער צו באַטרוג.
</s><s xml:id="ProverbsC26V25"> אַז ער מאַכט לײַטזעליק זײַן קָול, זאָלסטו אים ניט גלױבן, װאָרום זיבן אומװערדיקײטן זײַנען אין זײַן האַרצן.
</s><s xml:id="ProverbsC26V26"> מעג זיך פֿאַרדעקן זײַן שׂנאה מיט אָפּנאַרעניש, װעט אַנטפּלעקט װערן זײַן בײז פֿאַר אַן עולם.
</s><s xml:id="ProverbsC26V27"> דער װאָס גראָבט אַ גרוב, װעט אין איר אַרײַנפֿאַלן, און דער װאָס קײַקלט אַ שטײן, װעט ער זיך אומקערן צו אים. </s><s xml:id="ProverbsC26V28"> דער דערשלאָגענער האָט פֿײַנט אַ פֿאַלשע צונג, אָבער געפֿאַלנקײט מאַכט אַ גלאַט מױל.

</s><s xml:id="ProverbsC27V1"> זאָלסט זיך ניט רימען מיט דעם מאָרגעדיקן טאָג, װאָרום דו װײסט ניט װאָס דער טאָג װעט געבערן. </s><s xml:id="ProverbsC27V2"> זאָל דיך לױבן אַן אַנדערער, און ניט דײַן מױל, אַ פֿרעמדער, און ניט דײַנע ליפּן. </s><s xml:id="ProverbsC27V3"> שװער איז שטײן, און אַ משׂא איז זאַמד, אָבער דער כּעס פֿון אַ נאַרן איז שװערער פֿון זײ בײדן. </s><s xml:id="ProverbsC27V4"> אומדערבאַרימדיק איז גרימצאָרן, און אַ פֿלײצונג איז כּעס, אָבער װער קען באַשטײן פֿאַר קנאה?</s><s xml:id="ProverbsC27V5"> בעסער אַן אָפֿענער פֿאָרװוּרףאײדער פֿאַרבאָרגענע ליבשאַפֿט. </s><s xml:id="ProverbsC27V6"> גינציק זײַנען די װוּנדן פֿון אַ גוטן פֿרײַנט, און צו לאַסט זײַנען די קושן פֿון אַ שׂונא. </s><s xml:id="ProverbsC27V7"> אַ זאַטע זעל טרעט אױף האָניקזאַפֿט, און אַ הונגעריקער זעל איז איטלעך ביטערס זיס. </s><s xml:id="ProverbsC27V8"> װי אַ פֿױגל פֿאַרװאָגעלט פֿון איר נעסט, אַזױ איז אַ מענטש פֿאַרװאָגלט פֿון זײַן הײם. </s><s xml:id="ProverbsC27V9"> אײל און װײַרױך דערפֿרײט דאָס האַרץ, דאָס גלײַכן די זיסקײט פֿון אַ חבֿר דורך אַ האַרציקער עצה.
</s><s xml:id="ProverbsC27V10"> דײַן גוטן פֿרײַנט, און דײַן פֿאָטערס גוטן פֿרײַנט זאָלסטו ניט פֿאַרלאָזן;און זאָלסט ניט קומען אין דײַן ברודערס הױז אין טאָג פֿון דײַן בראָך;בעסער אַ נאָנטער שָכן אײדער אַ װײַטער ברודער.
</s><s xml:id="ProverbsC27V11"> זײַ קלוג, מײַן זון, און דערפֿרײ מײַן האַרץ, און איך װעל קענען ענטפֿערן דעם װאָס לעסטערט מיך.
</s><s xml:id="ProverbsC27V12"> דער קלוגער זעט דאָס בײז, פֿאַרבאָרגט ער זיך, די נאַרן גײען װײַטער, װערן זײ געשטראָפֿט.
</s><s xml:id="ProverbsC27V13"> נעם צו זײַן בגד אױב ער איז עָרבֿ געװען פֿאַר אַן אַנדערן, און נעם זײַן משכּון פֿאַר דער פֿרעמדער.
</s><s xml:id="ProverbsC27V14"> דער װאָס בענטשט זײַן גוטן פֿרײַנט אױף אַ הױכן קָול פֿרי באַגינען, װעט עס אים װי אַ קללה גערעכנט װערן.
</s><s xml:id="ProverbsC27V15"> אַ נודנע טריפֿעניש אין אַ רעגנדיקן טאָג, און אַ װײַב אַ קריגערין, זײַנען גלײַך. </s><s xml:id="ProverbsC27V16"> דער װאָס באַהאַלט זי, באַהאַלט װינט, און דאָס אײל פֿון זײַן רעכטער האַנט שרײַט אױס.
</s><s xml:id="ProverbsC27V17"> אײַזן שלײַפֿט מען מיט אײַזן, און אײן מענטש שלײַפֿט דעם שאַרף פֿון דעם אַנדערן.
</s><s xml:id="ProverbsC27V18"> דער װאָס היט דעם פֿײַגנבױם, װעט עסן זײַן פֿרוכט, און דער װאָס פּאַסט אױף זײַן האַר, װעט האָבן כּבֿוד.
</s><s xml:id="ProverbsC27V19"> װי אין װאַסער איז אַ פּנים קעגן אַ פּנים, אַזױ איז דאָס האַרץ פֿון אַ מענטשן צו אַ מענטשן.
</s><s xml:id="ProverbsC27V20"> די אונטערערד און דער אָפּגרונט װערן ניט זאַט, און די אױגן פֿון דעם מענטשן װערן ניט זאַט.
</s><s xml:id="ProverbsC27V21"> אַ טיגל פֿאַר זילבער, און אַ שמעלצאױװן פֿאַר גאָלד, און אַ מענטש לױט זײַן לױב.
</s><s xml:id="ProverbsC27V22"> װען דו זאָלסט שטױסן דעם נאַרן אין אַ שטײסל מיט אַ מערזער צװישן גריץ, װעט זיך ניט אָפּטאָן פֿון אים זײַן נאַרישקײט.
</s><s xml:id="ProverbsC27V23"> קענען זאָלסטו קענען דאָס אױסזען פֿון דײַנע שאָף, גיב אַכטונג אױף די סטאַדעס;</s><s xml:id="ProverbsC27V24"> װאָרום ניט אױף אײביק איז רײַכטום;און איז דען אַ קרױן אױף דָור-דורות?</s><s xml:id="ProverbsC27V25"> די הײ איז אָפּגעשניטן, און פֿרישע גראָז באַװײַזט זיך, און אײַנגעזאַמלט זײַנען די קרײַטעכער פֿון די בערג, </s><s xml:id="ProverbsC27V26"> װעלן די שעפּסן זײַן פֿאַר דײַן קלײדונג, און צו באַצאָלן פֿאַר אַ פֿעלד די בעק;</s><s xml:id="ProverbsC27V27"> און גענוג ציגנמילך װעט זײַן פֿאַר דײַן שפּײַז –פֿאַר דעם שפּײַז פֿון דײַן הױזגעזינט, און דערנערונג פֿאַר דײַנע דינסטמײדלעך.

</s><s xml:id="ProverbsC28V1"> דער רָשע לױפֿט װען קײנער יאָגט ניט, אָבער די צדיקים זײַנען זיכער װי אַ יונגער לײב. </s><s xml:id="ProverbsC28V2"> דורך דעם פֿאַרברעך פֿון אַ לאַנד זײַנען פֿיל אירע האַרן, אָבער דורך אַ פֿאַרשטאַנדיקן מאַן װאָס װײס, האַלט אָן לאַנג דער באַשטאַנד.
</s><s xml:id="ProverbsC28V3"> אַן אָרימאַן װאָס דריקט די שװאַכע, איז אַ שלאַקסרעגן װאָס לאָזט אָן ברױט.
</s><s xml:id="ProverbsC28V4"> די װאָס פֿאַרלאָזן די תּורה, לױבן די רשָעים, אָבער די װאָס היטן די תּורה, קריגן זיך מיט זײ.
</s><s xml:id="ProverbsC28V5"> שלעכטע מענטשן פֿאַרשטײען ניט גערעכטיקײט, אָבער די װאָס זוכן גאָט, פֿאַרשטײען אַלץ.
</s><s xml:id="ProverbsC28V6"> בעסער אַן אָרימאַן װאָס גײט מיט זײַן ערלעכקײט, אײדער דער װאָס זײַנע װעגן זײַנען קרום, און ער איז אַן עושר.
</s><s xml:id="ProverbsC28V7"> אַ פֿאַרשטאַנדיקער זון היט די לערנונג, אָבער דער װאָס חבֿרט זיך מיט פֿרעסערס, פֿאַרשעמט זײַן פֿאָטער.
</s><s xml:id="ProverbsC28V8"> דער װאָס מערט זײַן פֿאַרמעג דורך צינדזן און מערונג, זאַמלט עס פֿאַר דעם װאָס װעט שענקען צו אָרימע.
</s><s xml:id="ProverbsC28V9"> דער װאָס קערט אָפּ זײַן אױער פֿון צו הערן די לערנונג, איז אַפֿילו זײַן תּפֿילה אַן אומװערדיקײט.
</s><s xml:id="ProverbsC28V10"> דער װאָס פֿאַרפֿירט די רעכטפֿאַרטיקע אױף אַ שלעכטן װעג, װעט ער אַרײַנפֿאַלן אין זײַן אײגענער גרוב, און די ערלעכע װעלן אַרבן גוטס.
</s><s xml:id="ProverbsC28V11"> דער רײַכער מאַן איז אַ חכם אין זײַנע אױגן, אָבער דער קלוגע אָרימאַן פֿאָרשט אים דורך.
</s><s xml:id="ProverbsC28V12"> אַז צדיקים פֿרײען זיך איז אַ גרױסע גדוּלה, אָבער אַז רשָעים קומען אױף, מוז מען זוכן אַ מענטשן.
</s><s xml:id="ProverbsC28V13"> דער װאָס פֿאַרדעקט זײַנע זינד, װעט ניט באַגליקן, אָבער דער װאָס איז זיך מודה און פֿאַרלאָזט זײ, װעט דערבאַרימט װערן.
</s><s xml:id="ProverbsC28V14"> װױל צו דעם מענטשן װאָס פֿאָרכט תּמיד, און דער װאָס מאַכט האַרט זײַן האַרץ װעט אַרײַנפֿאַלן אין בײז.
</s><s xml:id="ProverbsC28V15"> אַ ברומיקער לײב, און אַ הונגעריקער בער, איז אַ רָשע װאָס געװעלטיקט איבער אָרים פֿאָלק.
</s><s xml:id="ProverbsC28V16"> אַ פֿירשט פֿעליק אין שׂכל איז גרױס אין רױבערײַען;און דער װאָס האָט פֿײַנט אומערלעכן געװין איז מאריך-ימים.
</s><s xml:id="ProverbsC28V17"> אַ מענטש װאָס האָט אױף זיך דאָס בלוט פֿון אַ נפֿש, װעט לױפֿן ביזן גרוב, מע װעט אים ניט בײַשטײן.
</s><s xml:id="ProverbsC28V18"> דער װאָס גײט ערלעך װעט געהאָלפֿן װערן, און דער װאָס זײַנע װעגן זײַנען קרום, װעט פֿאַלן מיט אײן מאָל.
</s><s xml:id="ProverbsC28V19"> דער װאָס באַאַרבעט זײַן ערד װעט האָבן ברױט צו זאַט, און דער װאָס יאָגט זיך נאָך פּוסטע זאַכן װעט זאַט זײַן מיט דלות.
</s><s xml:id="ProverbsC28V20"> אַן ערלעכער מענטש קריגט פֿיל ברכות, אָבער דער װאָס װיל גיך רײַך װערן װעט ניט אָפּקומען גלאַט.
</s><s xml:id="ProverbsC28V21"> פֿון שאַנעװען קומט ניט אַרױס קײן גוטס, אָבער אום אַ שטיקל ברױט פֿאַרזינדיקט זיך דער מענטש.
</s><s xml:id="ProverbsC28V22"> פֿאַרהאַװעט נאָך רײַכטום איז אַ מענטש אַ ניט פֿאַרגינער, און ער װײס ניט אַז די נױט װעט קומען אױף אים.
</s><s xml:id="ProverbsC28V23"> דער װאָס שטראָפֿט עמיצן, װעט שפּעטער געפֿינען מער חןװי דער װאָס האָט אַ גלאַטע צונג.
</s><s xml:id="ProverbsC28V24"> דער װאָס באַגזלט זײַן פֿאָטער און זײַן מוטער, און זאָגט: „עס איז ניט קײן פֿאַרברעך”, ער איז אַ חבֿר צו אַ מענטשן אַן אומברענגער.
</s><s xml:id="ProverbsC28V25"> דער װאָס האָט אַ פֿאַרלאַנגערישע זעל, מאַכט אָן קריג, אָבער דער װאָס פֿאַרזיכערט זיך אױף גאָט, װערט געזעטיקט.
</s><s xml:id="ProverbsC28V26"> דער װאָס איז בטוח אין זײַן האַרצן, ער איז אַ נאַר, און דער װאָס גײט מיט חכמה, װעט אַנטרונען װערן.
</s><s xml:id="ProverbsC28V27"> דעם װאָס גיט דעם אָרימאַן װעט ניט פֿעלן, אָבער דער װאָס פֿאַרהױלט זײַנע אױגן, װעט קריגן פֿיל קללות.
</s><s xml:id="ProverbsC28V28"> אַז די רשָעים שטײען אױף, באַהאַלטן זיך די מענטשן, און אַז זײ גײען אונטער, מערן זיך די צדיקים.

</s><s xml:id="ProverbsC29V1"> אַ מענטש אַ געמוסרטער װאָס מאַכט האַרט זײַן נאַקן, װעט פּלוצלינג צעבראָכן װערן אַז קײן הײלונג װעט ניט זײַן.
</s><s xml:id="ProverbsC29V2"> אַז די צדיקים מערן זיך, פֿרײט זיך דאָס פֿאָלק, אָבער אַז דער רָשע געװעלטיקט, זיפֿצט דאָס פֿאָלק.
</s><s xml:id="ProverbsC29V3"> אַ מענטש װאָס האָט ליב חכמה, דערפֿרײט זײַן פֿאָטער, אָבער דער װאָס חבֿרט זיך מיט זוֹנות, ברענגט אױס דעם פֿאַרמעג.
</s><s xml:id="ProverbsC29V4"> אַ מלך האַלט אױף מיט גערעכטיקײט דאָס לאַנד, און דער בעלן אױף מתָּנות צעשטערט עס.
</s><s xml:id="ProverbsC29V5"> דער מענטש װאָס חַנפֿעט זײַן חבֿר, שפּרײט אױס אַ נעץ פֿאַר זײַנע טריט.
</s><s xml:id="ProverbsC29V6"> אין דעם פֿאַרברעך פֿון דעם שלעכטן מענטשן איז אַ שטרױכלונג, אָבער דער צדיק זינגט און איז פֿרײלעך.
</s><s xml:id="ProverbsC29V7"> דער צדיק װײס דאָס רעכט פֿון די אָרימע, דער רָשע קימערט זיך ניט צו װיסן.
</s><s xml:id="ProverbsC29V8"> לײַט פֿון שפּאָט בלאָזן-אױף די שטאָט, אָבער קלוגע האַלטן אָפּ דעם צאָרן.
</s><s xml:id="ProverbsC29V9"> אַז אַ קלוגער מענטש טענהט מיט אַ נאַרן, סײַ ער בײזערט זיך, סײַ ער שמײכלט, האָט ער ניט קײן נַחַת.
</s><s xml:id="ProverbsC29V10"> בלוטיקע לײַט האָבן פֿײַנט דעם אומשולדיקן, אָבער די רעכטפֿאַרטיקע גאַרן נאָך אים.
</s><s xml:id="ProverbsC29V11"> זײַן גאַנץ געמיט לאָזט אַרױס דער נאַר, אָבער דער חכם האַלט עס צוריק.
</s><s xml:id="ProverbsC29V12"> אַ געװעלטיקער װאָס האָרכט צו גערײד פֿון ליגן, זײַנען אַלע זײַנע משרתים רשָעים.
</s><s xml:id="ProverbsC29V13"> דער אָרימאַן און דער דריקער שטױסן זיך אָן אײנאַנדער, אָבער דער דערלײַכטער פֿון בײדנס אױגן איז גאָט.
</s><s xml:id="ProverbsC29V14"> אַ מלך װאָס משפּט מיט אמת די אָרימע, װעט זײַן טראָן באַשטײן שטענדיק.
</s><s xml:id="ProverbsC29V15"> די רוט און מוסר גיבן חכמה, און אַ לױזגעלאָזט ייִנגל ברענגט שאַנד זײַן מוטער.
</s><s xml:id="ProverbsC29V16"> אַז די רשָעים מערן זיך, מערט זיך פֿאַרברעך, אָבער די צדיקים װעלן זען זײער מפּלה.
</s><s xml:id="ProverbsC29V17"> שטראָף דײַן זון, און ער װעט דיר אָנטאָן נַחַת, און געבן תּענוג צו דײַן זעל.
</s><s xml:id="ProverbsC29V18"> אָן אַ זעונג װערט דאָס פֿאָלק פֿאַרװילדערט, און דער װאָס היט די תּורה, אַז װױל איז צו אים!
</s><s xml:id="ProverbsC29V19"> מיט װערטער קען אַ קנעכט ניט אױסגעמוסרט װערן, װאָרום ער מעג פֿאַרשטײן, אָבער פֿאָלגן װעט ער ניט.
</s><s xml:id="ProverbsC29V20"> זעסטו אַ מענטשן האַסטיק מיט זײַנע װערטער, איז דאָ מער האָפֿענונג פֿאַר אַ נאַרן װי פֿאַר אים.
</s><s xml:id="ProverbsC29V21"> דער װאָס פֿאַרצערטלט פֿון יוגנט זײַן קנעכט, װעט ער צום סָוף װערן אַן אײבערהאַר.
</s><s xml:id="ProverbsC29V22"> אַ צאָרנדיקער מענטש מאַכט אָן קריג, און אַ כּעסן באַגײט פֿיל פֿאַרברעכן.
</s><s xml:id="ProverbsC29V23"> די גאװה פֿון אַ מענטשן דערנידערט אים, און דער װאָס איז שָפֿל אין געמיט װעט קריגן כּבֿוד.
</s><s xml:id="ProverbsC29V24"> דער װאָס טײלט זיך מיט אַ גנבֿ, איז אַ שׂונא זיך אַלײן:ער הערט די קללה, און זאָגט ניט אױס.
</s><s xml:id="ProverbsC29V25"> מורא פֿאַר אַ מענטשן לײגט אַ שטרױכלונג, אָבער דער װאָס פֿאַרזיכערט זיך אױף גאָט, װערט באַשיצט.
</s><s xml:id="ProverbsC29V26"> פֿיל זוכן דעם פּנים פֿון דעם געװעלטיקער, אָבער פֿון גאָט איז דעם מענטשנס משפּט. </s><s xml:id="ProverbsC29V27"> אַן אומװערדיקײט בײַ די צדיקים איז דער מאַן פֿון אומרעכט, און אַן אומװערדיקײט בײַ די רשָעים, דער װאָס זײַן װעג איז גלײַך.

</s><s xml:id="ProverbsC30V1"> די װערטער פֿון אָגור דער זון פֿון יָקֶהן; אַ מוסר.
דער מאַן האָט געזאָגט צו איתיאֵלן, צו איתיאֵלן און אוכָּלן:</s><s xml:id="ProverbsC30V2"> פֿאַר װאָר, איך בין פֿאַרגרעבטער פֿון איטלעכן, און איך האָב ניט קײן פֿאַרשטאַנדיקײט פֿון אַ מענטשן, </s><s xml:id="ProverbsC30V3"> און איך האָב ניט געלערנט קײן חכמה, אַז דערקענונג פֿון הײליקן זאָל איך װיסן. </s><s xml:id="ProverbsC30V4"> װער איז אַרױף אױפֿן הימל, און אַראָפּגענידערט?װער האָט געזאַמלט דעם װינט אין זײַנע פֿױסטן?װער האָט אײַנגעבונדן די װאַסערן אין אַ טוך?װער האָט אױפֿגעשטעלט אַלע עקן פֿון דער ערד?װאָס איז זײַן נאָמען?און װאָס איז דער נאָמען פֿון זײַן זון, אױב דו װײסט?
</s><s xml:id="ProverbsC30V5"> איטלעך װאָרט פֿון גאָט איז געלײַטערט;ער איז אַ שילד פֿאַר די װאָס שיצן זיך אין אים. </s><s xml:id="ProverbsC30V6"> זאָלסט ניט צולײגן צו זײַנע װערטער, כּדי ער זאָל דיך ניט פֿאָרהאַלטן, און װעסט בלײַבן אַ ליגנער.
</s><s xml:id="ProverbsC30V7"> צװײ זאַכן בעט איך בײַ דיר, זאָלסט זײ ניט פֿאַרמײַדן פֿון מיר, אײדער איך שטאַרב:</s><s xml:id="ProverbsC30V8"> פֿאַלשקײט און װערטער פֿון ליגן דערװײַטער פֿון מיר;ניט אָרימקײט און ניט עשירות זאָלסטו מיר געבן, שפּײַז מיך מיט ברױט פֿאַר מײַן אױסקומעניש;</s><s xml:id="ProverbsC30V9"> כּדי איך זאָל ניט װערן צו זאַט, און לײקענען, און זאָגן: װער איז גאָט?און כּדי איך זאָל ניט װערן צו אָרים, און גנבֿען, און אָנרירן דעם נאָמען פֿון מײַן גאָט.
</s><s xml:id="ProverbsC30V10"> זאָלסט ניט פֿאַרמַסרן אַ קנעכט פֿאַר זײַן האַר, װאָרום ער װעט דיך שילטן, און װעסט זיך פֿאַרשולדיקן.
</s><s xml:id="ProverbsC30V11"> פֿאַראַן אַ דָור װאָס שילט זײַן פֿאָטער, און בענטשט ניט זײַן מוטער. </s><s xml:id="ProverbsC30V12"> פֿאַראַן אַ דָור רײן אין זײַנע אױגן, און פֿון זײַן קױט ניט אָפּגעװאַשן. </s><s xml:id="ProverbsC30V13"> פֿאַראַן אַ דָור – װי הױך זײַנען זײַנע אױגן!און זײַנע ברעמען װי אױפֿגעהױבן!</s><s xml:id="ProverbsC30V14"> פֿאַראַן אַ דָור װאָס זײַנע צײן זײַנען שװערדן, און זײַנע באַקצײנער, מעסערס, צו פֿאַרצערן די אָרימע אױסן לאַנד, און די אבֿיונים פֿון צװישן מענטשן.
</s><s xml:id="ProverbsC30V15"> פֿון עַלוּקָהן: פֿאַראַן צװײ טעכטער: „גיב! גיב!”פֿאַראַן דרײַ װאָס װערן ניט זאַט, פֿיר װאָס זאָגן ניט „גענוג”:</s><s xml:id="ProverbsC30V16"> די אונטערערד, די מאַכט פֿון דער פֿרױ, די ערד װאָס װערט ניט זאַט מיט װאַסער, און דאָס פֿײַער װאָס זאָגט ניט „גענוג”.
</s><s xml:id="ProverbsC30V17"> דאָס אױג װאָס שפּאָט פֿון אַ פֿאָטער, און פֿאַראַכט צו געהאָרכן אַ מוטער, זאָלן עס אױספּיקן די ראָבן פֿון טאָל, און זאָלן עס אױפֿעסן די קינדער פֿון אָדלער.
</s><s xml:id="ProverbsC30V18"> פֿאַראַן דרײַ װאָס זײַנען פֿאַרהױלן פֿון מיר, יאָ, פֿיר װאָס איך פֿאַרשטײ זײ ניט:</s><s xml:id="ProverbsC30V19"> דער װעג פֿון אָדלער אין הימל, דער װעג פֿון דער שלאַנג אױף אַ פֿעלדז, דער װעג פֿון אַ שיף אין מיטן ים, און דער װעג פֿון אַ מאַן מיט אַ יונגפֿרױ.
</s><s xml:id="ProverbsC30V20"> אַזױ איז דער שטײגער פֿון אַ פֿרױ אַ נואפֿטע:זי עסט און װישט אָפּ איר מױל, און זאָגט: איך האָב ניט געטאָן קײן בײז.
</s><s xml:id="ProverbsC30V21"> אונטער דרײַען ציטערט די ערד, יאָ, אונטער פֿירן קען זי ניט אױסהאַלטן:</s><s xml:id="ProverbsC30V22"> אונטער אַ קנעכט, אַז ער װערט אַ מלך, און אַ מנוּװל, אַז ער האָט ברױט צו זאַט;</s><s xml:id="ProverbsC30V23"> אונטער אַ מיאוסער, אַז זי קריגט אַ מאַן, און אַ דינסט, אַז זי ירשעט איר האַרינטע.
</s><s xml:id="ProverbsC30V24"> פֿיר זײַנען די קלענסטע אױף דער ערד, און זײ זײַנען די קליגסטע חכמים:</s><s xml:id="ProverbsC30V25"> די מוראַזשקעס זײַנען אַ פֿאָלק ניט שטאַרק, און זײ גרײטן אָן אום זומער זײער שפּײַז;</s><s xml:id="ProverbsC30V26"> די קיניגלס זײַנען אַ פֿאָלק ניט מאַכטיק, און זײ מאַכן אין פֿעלדז זײער הױז;</s><s xml:id="ProverbsC30V27"> ניטאָ קײן מלך בײַ די הײשעריקן, און זײ גײען אַרױס אין מחנות אַלע;</s><s xml:id="ProverbsC30V28"> די שפּין קענסטו מיט די הענט אָננעמען, און זי איז אין קיניגלעכע פּאַלאַצן.
</s><s xml:id="ProverbsC30V29"> דרײַ האָבן אַ שײנעם טראָט, יאָ, פֿיר גײען שײן:</s><s xml:id="ProverbsC30V30"> דער לײב, דער שטאַרקסטער צװישן די חיות, װאָס קערט זיך ניט אָפּ פֿאַר קײנעם;</s><s xml:id="ProverbsC30V31"> דער יאַכטהונט, און דער באָק;און דער מלך, װאָס ניטאָ קעגן אים קײן באַשטאַנד.
</s><s xml:id="ProverbsC30V32"> אױב דו האָסט זיך פֿאַרמיאוסט דורך איבערנעמען זיך, איז, אױב דו ביסט איבערלײגט, טו די האַנט אױפֿן מױל, </s><s xml:id="ProverbsC30V33"> װאָרום דריקן מילך ברענגט אַרױס פּוטער, און דריקן די נאָז ברענגט אַרױס בלוט, און דריקן צאָרן ברענגט אַרױס קריג.

</s><s xml:id="ProverbsC31V1"> די װערטער פֿון מלך למואֵל, אַ מוסר װאָס זײַן מוטער האָט אים געלערנט. </s><s xml:id="ProverbsC31V2"> נײן, מײַן זון! און נײן, זון פֿון מײַן לײַב, און נײן, זון פֿון מײַנע נדרים;</s><s xml:id="ProverbsC31V3"> זאָלסט ניט אַװעקגעבן אױף װײַבער דײַן כּוח, און דײַנע װעגן אױף װאָס ברענגט אום מלכים. </s><s xml:id="ProverbsC31V4"> ניט פֿאַר מלכים, למואֵל, ניט פֿאַר מלכים איז טרינקען װײַן, און װוּ פֿאַר פֿירשטן געטראַנק!</s><s xml:id="ProverbsC31V5"> כּדי זײ זאָלן ניט טרינקען און פֿאַרגעסן דאָס געזעץ, און פֿאַרדרײען דעם משפּט פֿון אַלע געדריקטע. </s><s xml:id="ProverbsC31V6"> גיט געטראַנק צום פֿאַרלאָרענעם, און װײַן צו די פֿאַרביטערטע אין געמיט. </s><s xml:id="ProverbsC31V7"> זאָל ער טרינקען און פֿאַרגעסן זײַן אָרימקײטאון זײַן מאַטערניש מער ניט געדענקען. </s><s xml:id="ProverbsC31V8"> עפֿן דײַן מױל פֿאַר דעם שטומען, פֿאַר דעם רעכט פֿון אַלע פֿאַרגײיִקע. </s><s xml:id="ProverbsC31V9"> עפֿן דײַן מױל, משפּט מיט גערעכטיקײט, און טו רעכט דעם אָרימאַן און דעם אבֿיון.
</s><s xml:id="ProverbsC31V10"> אַן אֵשֶת-חיל װער קען געפֿינען?און העכער פֿון פּערל איז איר װערט. </s><s xml:id="ProverbsC31V11"> דאָס האַרץ פֿון איר מאַן פֿאַרזיכערט זיך אױף איר, און אים פֿעלט ניט קײן אײַנקום. </s><s xml:id="ProverbsC31V12"> זי טוט אים גוטס און ניט שלעכטס, אַלע טעג פֿון איר לעבן. </s><s xml:id="ProverbsC31V13"> זי זוכט אױף װאָל און פֿלאַקס, און אַרבעט מיט אירע װיליקע הענט. </s><s xml:id="ProverbsC31V14"> זי איז אַזױ װי די האַנדלשיפֿן, פֿון דער װײַטן ברענגט זי איר ברױט. </s><s xml:id="ProverbsC31V15"> און זי שטײט אױף װען נאָך נאַכט, און גרײט צו שפּײַז פֿאַר איר הױזגעזינט, און די אױסקומעניש פֿאַר אירע דינסטמײדלעך. </s><s xml:id="ProverbsC31V16"> זי פֿאַרטראַכט אַ פֿעלד, און קױפֿט עס, פֿון דער פֿרוכט פֿון אירע הענט פֿלאַנצט זי אַ װײַנגאָרטן. </s><s xml:id="ProverbsC31V17"> זי גורט אָן מיט קראַפֿט אירע לענדן, און זי שטאַרקט אירע אָרעמס. </s><s xml:id="ProverbsC31V18"> זי מערקט אַז איר פֿאַרדינסט איז גוט;ניט פֿאַרלאָשן בײַ נאַכט װערט איר ליכט. </s><s xml:id="ProverbsC31V19"> אירע הענט לײגט זי צום שפּינראָד, און אירע האַנטפֿלעכן האַלטן דעם שפּינדל. </s><s xml:id="ProverbsC31V20"> איר האַנטפֿלעך שפּרײט זי אױס צום אָרימאַן, און אירע הענט שטרעקט זי אױס צום אבֿיון. </s><s xml:id="ProverbsC31V21"> זי האָט ניט מורא װעגן איר הױזגעזינט פֿאַר שנײ, װאָרום איר גאַנץ הױזגעזינט איז אָנגעטאָן אין רױטגעװאַנט. </s><s xml:id="ProverbsC31V22"> דעקן מאַכט זי זיך, פֿײַנלײַנען און פּורפּל איז איר מלבוש. </s><s xml:id="ProverbsC31V23"> באַקאַנט אין די טױערן איז איר מאַן, װען ער זיצט מיט די עלטסטע פֿון לאַנד. </s><s xml:id="ProverbsC31V24"> אַ לײַנענטוך מאַכט זי און פֿאַרקױפֿט, און גאַרטלען שטעלט זי צו דעם האַנדלסמאַן. </s><s xml:id="ProverbsC31V25"> שטאַרקײט און שײנקײט איז איר מלבוש, און זי לאַכט פֿון שפּעטערדיקן טאָג. </s><s xml:id="ProverbsC31V26"> איר מױל עפֿנט זי מיט חכמה, און די לערנונג פֿון גענאָד איז אױף איר צונג. </s><s xml:id="ProverbsC31V27"> זי קוקט נאָך דעם גאַנג פֿון איר הױז, און זי עסט ניט דאָס ברױט פֿון פֿױלקײט. </s><s xml:id="ProverbsC31V28"> אירע קינדער שטײען אױף און לױבן זי, איר מאַן – און ער רימט זי:</s><s xml:id="ProverbsC31V29"> „פֿיל טעכטער האָבן אױפֿגעטאָן בריהשאַפֿט, אָבער דו שטײַגסט זײ אַלע אַריבער”. </s><s xml:id="ProverbsC31V30"> חן איז אַן אָפּנאַר, און שײנקײט איז נישטיק, אַ גאָטספֿאָרכטיקע װײַב, זי זאָל גערימט װערן. </s><s xml:id="ProverbsC31V31"> גיט איר פֿון דער פֿרוכט פֿון אירע הענט, און זאָלן אירע מעשׂים זי רימען אין די טױערן.

   </s></ab></div><div type="book">
      <head>אִיובֿ</head><ab><s>

</s><s xml:id="JobC1V1"> עס איז געװען אַ מאַן אין לאַנד עוץ װאָס זײַן נאָמען איז געװען אִיובֿ; און דער דאָזיקער מאַן איז געװען ערלעך און רעכטפֿאַרטיק, און גאָטספֿאָרכטיק, און אָפּגעקערט פֿון שלעכטס. </s><s xml:id="JobC1V2"> און עס זײַנען געבאָרן געװאָרן בײַ אים זיבן זין און דרײַ טעכטער. </s><s xml:id="JobC1V3"> און זײַן אײגנס איז געװען זיבן טױזנט שאָף, און דרײַ טױזנט קעמלען, און פֿינף הונדערט געשפּאַן רינדער, און פֿינף הונדערט אײזעלינס, און זײער אַ סך קנעכט; און דער דאָזיקער מאַן איז געװען גרעסער פֿון אַלע קינדער פֿון מזרח.
</s><s xml:id="JobC1V4"> און זײַנע זין פֿלעגן גײן און מאַכן אַ מאָלצײַט בײַ איטלעכן אין הױז אין זײַן טאָג, און זײ פֿלעגן שיקן און רופֿן זײערע דרײַ שװעסטער, צו עסן און צו טרינקען מיט זײ. </s><s xml:id="JobC1V5"> און עס איז געװען, אַז װי די טעג פֿון דעם מאָלצײַט האָבן זיך אַרומגעדרײט, אַזױ האָט אִיובֿ געשיקט און האָט זײ געהײליקט, און ער פֿלעגט זיך פֿעדערן אין דער פֿרי, און אױפֿברענגען בראַנדאָפּפֿער לױט דער צאָל פֿון זײ אַלעמען, װאָרום אִיובֿ האָט געזאָגט: אפֿשר האָבן מײַנע קינדער געזינדיקט, און זײ האָבן געלעסטערט גאָט אין זײער האַרצן. אַזױ פֿלעגט אִיובֿ טאָן אַלע מאָל.
</s><s xml:id="JobC1V6"> און עס איז געװען דער טאָג, װען די זין פֿון גאָט זײַנען געקומען זיך שטעלן פֿאַר גאָט, און אױך דער שׂטן איז געקומען צװישן זײ. </s><s xml:id="JobC1V7"> האָט גאָט געזאָגט צום שׂטן: פֿון װאַנען קומסטו? האָט דער שׂטן געענטפֿערט גאָט, און האָט געזאָגט: פֿון װאַנדערן איבער דער ערד און פֿון אַרומגײן אױף איר. </s><s xml:id="JobC1V8"> האָט גאָט געזאָגט צום שׂטן: האָסטו אַכט געטאָן אױף מײַן קנעכט אִיובֿן, אַז עס איז ניטאָ אַזאַ װי ער אױף דער ערד, אַ מאַן ערלעך און רעכטפֿאַרטיק, גאָטספֿאָרכטיק און אָפּגעקערט פֿון שלעכטס? </s><s xml:id="JobC1V9"> האָט דער שׂטן געענטפֿערט גאָט, און האָט געזאָגט: איז דען אומזיסט אִיובֿ גאָטספֿאָרכטיק? </s><s xml:id="JobC1V10"> האָסטו ניט אַרומגעצאַמט אים און זײַן הױזגעזינט און אַלץ װאָס איז זײַנס רונד אַרום? די אַרבעט פֿון זײַנע הענט האָסטו געבענטשט, און זײַן אײגנס איז פֿאַרשפּרײט איבערן לאַנד. </s><s xml:id="JobC1V11"> אָבער שטרעק אַקאָרשט אױס דײַן האַנט, און ריר אָן עפּעס װאָס איז זײַנס, אױב ער װעט ניט אין דײַן פּנים דיך לעסטערן. </s><s xml:id="JobC1V12"> האָט גאָט געזאָגט צום שׂטן: אָט איז אַלץ װאָס איז זײַנס אין דײַן האַנט, נאָר אױף אים זאָלסטו ניט אױסשטרעקן דײַן האַנט.
איז דער שׂטן אַרױסגעגאַנגען פֿון פֿאַר גאָט.
</s><s xml:id="JobC1V13"> און עס איז געװען אײן טאָג, װי זײַנע זין און זײַנע טעכטער עסן און טרינקען װײַן אין הױז פֿון זײער עלטסטן ברודער, </s><s xml:id="JobC1V14"> אַזױ איז אַ שָלִיח געקומען צו אִיובֿן, און האָט געזאָגט: די רינדער האָבן געאַקערט, און די אײזעלינס האָבן זיך געפֿיטערט לעבן זײ, </s><s xml:id="JobC1V15"> זײַנען באַפֿאַלן שבֿאָער, און האָבן זײ צוגענומען, און די יונגען האָבן זײ דערשלאָגן מיטן שאַרף פֿון שװערד און נאָר איך אַלײן בין אַנטרונען געװאָרן דיר אָנצוזאָגן. </s><s xml:id="JobC1V16"> װי דער רעדט נאָך, אַזױ איז אָנגעקומען אַן אַנדערער, און האָט געזאָגט: אַ פֿײַער פֿון גאָט איז אַראָפּגעפֿאַלן פֿון הימל, און האָט אָנגעצונדן די שאָף און די יונגען, און האָט זײ פֿאַרצערט, און נאָר איך אַלײן בין אַנטרונען געװאָרן דיר אָנצוזאָגן. </s><s xml:id="JobC1V17"> װי דער רעדט נאָך, אַזױ איז אָנגעקומען אַן אַנדערער, און האָט געזאָגט: כַּשׂדים האָבן געמאַכט דרײַ מחנות, און זײַנען אָנגעפֿאַלן אױף די קעמלען, און האָבן זײ צוגענומען, און די יונגען האָבן זײ דערשלאָגן מיטן שאַרף פֿון שװערד, און נאָר איך אַלײן בין אַנטרונען געװאָרן דיר אָנצוזאָגן. </s><s xml:id="JobC1V18"> װי דער רעדט נאָך, אַזױ איז אָנגעקומען אַן אַנדערער, און האָט געזאָגט: דײַנע זין און דײַנע טעכטער האָבן געגעסן און געטרונקען װײַן אין הױז פֿון זײער עלטסטן ברודער, </s><s xml:id="JobC1V19"> ערשט אַ גרױסער װינט איז אָנגעקומען פֿון דער זײַט פֿון מדבר, און האָט אָנגעכאַפּט די פֿיר װינקלען פֿון הױז, און עס איז אײַנגעפֿאַלן אױף די יונגעלײַט, און זײ זײַנען געשטאָרבן, און נאָר איך אַלײן בין אַנטרונען געװאָרן דיר אָנצוזאָגן.
</s><s xml:id="JobC1V20"> איז אִיובֿ אױפֿגעשטאַנען, און האָט צעריסן זײַן מאַנטל, און האָט אָפּגעשאָרן זײַן קאָפּ, און איז געפֿאַלן אױף דער ערד, און האָט זיך געבוקט. </s><s xml:id="JobC1V21"> און ער האָט געזאָגט:
נאַקעט בין איך אַרױסגעגאַנגען פֿון מײַן מוטערס לײַב, און נאַקעט װעל איך זיך אומקערן אַהין;גאָט האָט געגעבן, און גאָט האָט צוגענומען, געלױבט זאָל זײַן דער נאָמען פֿון גאָט.
</s><s xml:id="JobC1V22"> בײַ אַלעם דעם האָט אִיובֿ ניט געזינדיקט, און ניט געגעבן קײן לעסטערונג צו גאָט.
</s><s xml:id="JobC2V1"> און עס איז געװען דער טאָג װען די זין פֿון גאָט זײַנען געקומען זיך שטעלן פֿאַר גאָט, און אױך דער שׂטן איז געקומען צװישן זײ, זיך צו שטעלן פֿאַר גאָט. </s><s xml:id="JobC2V2"> האָט גאָט געזאָגט צום שׂטן: פֿון װאַנען קומסטו? האָט דער שׂטן געענטפֿערט גאָט, און האָט געזאָגט: פֿון װאַנדערן איבער דער ערד און פֿון אַרומגײן אױף איר. </s><s xml:id="JobC2V3"> האָט גאָט געזאָגט צום שׂטן: האָסטו אַכט געטאָן אױף מײַן קנעכט אִיובֿן, אַז עס איז ניטאָ אַזאַ װי ער אױף דער ערד, אַ מאַן ערלעך און רעכטפֿאַרטיק, גאָטספֿאָרכטיק, און אָפּגעקערט פֿון שלעכטס? און ער האַלט זיך נאָך אַלץ בײַ זײַן פֿרומקײט; און דו האָסט מיך אָנגערעדט אױף אים, אים אומצוברענגען אומזיסט. </s><s xml:id="JobC2V4"> האָט דער שׂטן געענטפֿערט גאָט, און האָט געזאָגט: הױט פֿאַר הױט, און אַלץ װאָס אַ מענטש האָט, װעט ער אַװעקגעבן פֿאַר זײַן נפֿש. </s><s xml:id="JobC2V5"> אָבער שטרעק אַקאָרשט אױס דײַן האַנט, און ריר אָן זײַן בײן און זײַן פֿלײש, אױב ער װעט ניט אין דײַן פּנים דיך לעסטערן. </s><s xml:id="JobC2V6"> האָט גאָט געזאָגט צום שׂטן: אָט איז ער אין דײַן האַנט, נאָר זײַן נפֿש היט.
</s><s xml:id="JobC2V7"> איז דער שׂטן אַרױסגעגאַנגען פֿון פֿאַר גאָט, און ער האָט געפּלאָגט אִיובֿן מיט אַ בײזן אױסשלאָג פֿון זײַן פֿוסטריט ביז זײַן שאַרבן. </s><s xml:id="JobC2V8"> האָט ער זיך גענומען אַ שערבל זיך צו קראַצן דערמיט; און ער איז געזעסן אין אַש. </s><s xml:id="JobC2V9"> האָט זײַן װײַב צו אים געזאָגט: האַלטסט זיך נאָך אַלץ בײַ דײַן פֿרומקײט? לעסטער גאָט, און שטאַרב. </s><s xml:id="JobC2V10"> האָט ער צו איר געזאָגט: אַזױ װי עס רעדט אײנע פֿון די נידערטרעכטיקע רעדסטו. זאָלן מיר דאָס גוטע יאָ אָננעמען פֿון גאָט, און דאָס שלעכטע זאָלן מיר ניט אָננעמען? בײַ אַלעם דעם האָט אִיובֿ ניט געזינדיקט מיט זײַנע ליפּן.
</s><s xml:id="JobC2V11"> און אִיובֿס דרײַ גוטע פֿרײַנט האָבן געהערט פֿון אַל דעם דאָזיקן בײז װאָס איז געקומען אױף אים, און זײ זײַנען געקומען איטלעכער פֿון זײַן אָרט, אֶליפֿז דער תֵּימָני, און בִלדַד דער שוחי, און צופֿר דער נַעַמָתי; און זײ האָבן אָפּגערעדט אין אײנעם צו גײן אים באַדױערן און אים טרײסטן. </s><s xml:id="JobC2V12"> און אַז זײ האָבן אױפֿגעהױבן זײערע אױגן פֿון דער װײַטן, האָבן זײ אים ניט דערקענט, און זײ האָבן אױפֿגעהױבן זײער קָול און האָבן געװײנט; און זײ האָבן איטלעכער צעריסן זײַן מאַנטל, און געװאָרפֿן שטױב איבער זײערע קעפּ צום הימל. </s><s xml:id="JobC2V13"> און זײ זײַנען געזעסן מיט אים אױף דער ערד זיבן טעג און זיבן נעכט, און קײנער האָט ניט גערעדט צו אים אַ װאָרט, װאָרום זײ האָבן געזען אַז דער װײטאָג איז זײער גרױס.

</s><s xml:id="JobC3V1"> דערנאָך האָט אִיובֿ געעפֿנט זײַן מױל, און האָט געשאָלטן זײַן טאָג. </s><s xml:id="JobC3V2"> און אִיובֿ האָט זיך אָפּגערופֿן, און האָט געזאָגט:
</s><s xml:id="JobC3V3"> אונטערגײן זאָל דער טאָגװאָס איך בין אין אים געבאָרן געװאָרן, און די נאַכט װאָס האָט אָנגעזאָגט:אַ ייִנגל איז אַנטפֿאַנגען געװאָרן. </s><s xml:id="JobC3V4"> יענער טאָג זאָל זײַן חושך, ניט פֿרעגן זאָל אױף אים גאָט פֿון אױבן, און ניט שײַנען זאָל אױף אים אַ ליכטיקײט. </s><s xml:id="JobC3V5"> צונעמען פֿאַר זיך זאָלן אים חושך און טױטשאָטן, אַ װאָלקעניש זאָל רוען אױף אים, כמאַרעס פֿון טאָג זאָלן אים שרעקן. </s><s xml:id="JobC3V6"> יענע נאַכט, אַ שטאָקפֿינצטערניש זאָל זי נעמען, זי זאָל זיך ניט פֿרײען אין די טעג פֿון יאָר, אין דער צאָל פֿון חדשים זאָל זי ניט אַרײַנגײן. </s><s xml:id="JobC3V7"> אָט יענע נאַכט זאָל זײַן װיסט, ניט קומען אין איר זאָל אַ געזאַנג. </s><s xml:id="JobC3V8"> פֿלוכן זאָלן זי די װאָס שילטן דעם טאָג, די װאָס זײַנען גרײט דעם לִויָתן אױפֿצוּװעקן. </s><s xml:id="JobC3V9"> פֿינצטער זאָלן װערן אירע אָװנטשטערן, זי זאָל האָפֿן אױף ליכט, און ניטאָ, און ניט אָנזען די ברעמען פֿון פֿרימאָרגן. </s><s xml:id="JobC3V10"> װײַל זי האָט ניט פֿאַרשלאָסן די טירן פֿון מײַן מוטערלײַב, און פֿאַרבאָרגן מאַטערניש פֿון מײַנע אױגן.
</s><s xml:id="JobC3V11"> פֿאַר װאָס בין איך ניט פֿון טראַכט געשטאָרבן?אַרױס פֿון לײַב און פֿאַרגאַנגען?</s><s xml:id="JobC3V12"> אַלמַאי האָבן מיך קני צוגענומען?און נאָך װאָס בריסט, איך זאָל זײגן?</s><s xml:id="JobC3V13"> װאָרום איך װאָלט אַצונד געלעגן און געװען שטיל, איך װאָלט געשלאָפֿן, איך װאָלט רו געהאַט דענצמאָל;</s><s xml:id="JobC3V14"> מיט מלכים און יועצים פֿון דער ערד, װאָס פֿאַרבױען װיסטענישן פֿאַר זיך;</s><s xml:id="JobC3V15"> אָדער מיט שׂרָרות װאָס האָבן גאָלד, װאָס פֿילן זײערע הײַזער מיט זילבער. </s><s xml:id="JobC3V16"> אָדער איך װאָלט גאָר ניט געװען, װי אַ באַהאַלטענער מפּיל, װי קינדער װאָס האָבן דעם שײַן ניט געזען. </s><s xml:id="JobC3V17"> דאָרט הערן אױף די רשָעים צו רודערן, און דאָרט רוען די מידע אָן כּוח. </s><s xml:id="JobC3V18"> אין אײנעם באַרוט זײַנען די געפֿאַנגענע, זײ הערן ניט דעם קָול פֿון אַ דריקער. </s><s xml:id="JobC3V19"> קלײן און גרױס איז דאָרטן, און דער קנעכט איז פֿרײַ פֿון זײַן האַר.
</s><s xml:id="JobC3V20"> פֿאַר װאָס גיט ער ליכט דעם װאָס מאַטערט זיך, און לעבן די פֿאַרביטערטע אין געמיט?</s><s xml:id="JobC3V21"> די װאָס האַרן אױפֿן טױט, און ער קומט ניט, און זײ אַקערן נאָך אים מער װי נאָך אוֹצרות;</s><s xml:id="JobC3V22"> די װאָס װאָלטן זיך פֿרײען מיט שִׂמחה, װאָס װאָלטן קװעלן, אַז זײ װאָלטן געפֿינען דעם קבֿר;</s><s xml:id="JobC3V23"> צו דעם מאַן װאָס זײַן װעג איז פֿאַרבאָרגן, און גאָט האָט פֿאַרצאַמט פֿאַר אים?</s><s xml:id="JobC3V24"> װאָרום גלײַך װי מײַן ברױט קומט מײַן זיפֿצן, און אַזױ װי װאַסער גיסן זיך מײַנע געשרײען. </s><s xml:id="JobC3V25"> װאָרום די אַנגסט װאָס איך האָב געאַנגסט איז מיר אָנגעקומען, און װאָס איך האָב געפֿאָרכט איז מיר געשען. </s><s xml:id="JobC3V26"> איך האָב קײן שלװה און קײן רו און קײן מנוחה ניט, און ציטערניש איז געקומען.

</s><s xml:id="JobC4V1"> האָט געענטפֿערט אֶליפֿז דער תֵּימָני, און האָט געזאָגט:</s><s xml:id="JobC4V2"> אַז מע פּרוּװט אַ װאָרט צו דיר װעט דיך פֿאַרדריסן?אָבער װער קען זיך אײַנהאַלטן פֿון רײד?</s><s xml:id="JobC4V3"> זע, האָסט געלערנט פֿילן, און שלאַפֿע הענט פֿלעגסטו שטאַרקן. </s><s xml:id="JobC4V4"> דעם געשטרױכלטן פֿלעגן אױפֿשטעלן דײַנע רײד, און געבײגטע קני פֿלעגסטו פֿעסטיקן. </s><s xml:id="JobC4V5"> אָבער אַצונד קומט עס צו דיר, װערסטו אָפּהענטיק, עס רירט דיך אָן, און װערסט דערשראָקן. </s><s xml:id="JobC4V6"> איז ניט דײַן גאָטספֿאָרכטיקײט דײַן בטחון, דײַן האָפֿענונג די ערלעכקײט פֿון דײַנע װעגן?</s><s xml:id="JobC4V7"> דערמאָן זיך נאָר, װער איז אומשולדיק אונטערגעגאַנגען?און װוּ זײַנען רעכטפֿאַרטיקע פֿאַרטיליקט געװאָרן?</s><s xml:id="JobC4V8"> װעדליק איך האָב געזען, איז די װאָס אַקערן אומרעכט, און זײען אומגליק, זײ שנײַדן עס. </s><s xml:id="JobC4V9"> פֿון דעם הױך פֿון גאָט גײען זײ אונטער, און פֿון דעם אָטעם פֿון זײַן צאָרן װערן זײ פֿאַרלענדט. </s><s xml:id="JobC4V10"> אַ געבריל פֿון לײב, אַ קָול פֿון װילדלײב –אָבער די צײן פֿון די יונגלײבן װערן צעבראָכן;</s><s xml:id="JobC4V11"> דער אַלטער לײב גײט אױס אָן שפּײַז, און די קינדער פֿון דער לײבינטע װערן צעשפּרײט. </s><s xml:id="JobC4V12"> און צו מיר פֿלעגט אַ װאָרט זיך פֿאַרגנבֿען, און מײַן אױער האָט פֿאַרנומען אַ קװינט דערפֿון. </s><s xml:id="JobC4V13"> אין געדאַנקען, פֿון זעונגען פֿון דער נאַכט, װען אַ טיפֿער שלאָף פֿאַלט אױף מענטשן, </s><s xml:id="JobC4V14"> האָט מיך אַ פּחד געטראָפֿן און אַ ציטערניש, און האָט אַלע מײַנע בײנער צעשױדערט. </s><s xml:id="JobC4V15"> און אַ גײַסט פֿלעגט פֿאַר מײַן פּנים אַריבער;קאַפּױר שטעלן פֿלעגט עס די האָר פֿון מײַן לײַב. </s><s xml:id="JobC4V16"> ער פֿלעגט שטײן, אָבער איך פֿלעג ניט דערקענען זײַן אָנבליק;אַ געשטאַלט איז געװען פֿאַר מײַנע אױגן;אַ שטילקײט און אַ שטים פֿלעג איך הערן:</s><s xml:id="JobC4V17"> קען אַ מענטש פֿאַר גאָט זײַן גערעכט?צי קען פֿאַר זײַן באַשעפֿער רײן זײַן אַ מאַן?</s><s xml:id="JobC4V18"> זע, אין זײַנע קנעכט גלױבט ער ניט, און אין זײַנע מלאכים מערקט ער אַ פֿאַרזע, </s><s xml:id="JobC4V19"> הײַנט װי שױן די װױנער אין הײַזער פֿון לײם, װאָס זײער גרונט איז אין שטױב?מע צעדריקט זײ גלײַך װי אַ מאָיל. </s><s xml:id="JobC4V20"> צװישן מאָרגן און אָװנט װערן זײ צעשטױסן, אומגעמערקט גײען זײ אונטער אױף אײביק. </s><s xml:id="JobC4V21"> פֿאַר װאָר, אָפּגעריסן װערט זײער געצעלטשטריק בײַ זײ, זײ שטאַרבן, און אָן חכמה.

</s><s xml:id="JobC5V1"> רוף אַקאָרשט, איז דאָ װער זאָל דיר ענטפֿערן?און צו װעמען פֿון די הײליקע װעסטו זיך קערן?</s><s xml:id="JobC5V2"> װאָרום דעם נאַרן הרגעט דער כּעס, און דעם ניט קלוגן טײט די קנאה. </s><s xml:id="JobC5V3"> זע איך אַ נאַרן אײַנגעװאָרצלט, רוף איך תֵּכּף זײַן װױנונג פֿאַרשאָלטן. </s><s xml:id="JobC5V4"> זײַנע קינדער װעלן װײַט זײַן פֿון הילף, און זײ װעלן צעדריקט װערן אין טױער, און קײנער װעט ניט מציל זײַן. </s><s xml:id="JobC5V5"> װאָרום זײַן שניט װעט דער הונגעריקער אױפֿעסן, און ביז פֿון די דערנער װעט ער עס אַװעקנעמען;און אײַנשלינגען װעט די נעץ זײער פֿאַרמעג. </s><s xml:id="JobC5V6"> פֿאַר װאָר, ניט פֿון שטױב קומט אַרױס אומגליק, און ניט פֿון דער ערד שפּראָצט מאַטערניש. </s><s xml:id="JobC5V7"> נײַערט דער מענטש איז צו מאַטערניש געבאָרן;נאָר היצקעפּ פֿליִען אין דער הײך. </s><s xml:id="JobC5V8"> אָבער איך װאָלט געזוכט גאָט, און צו גאָט װאָלט איך געשטעלט מײַן טענה;</s><s xml:id="JobC5V9"> דער װאָס טוט גרױסע זאַכן ניט צו דערפֿאָרשן, װוּנדער אַזש אָן אַ צאָל;</s><s xml:id="JobC5V10"> דער װאָס גיט רעגן אױפֿן געזיכט פֿון דער ערד, און שיקט װאַסער אױפֿן געזיכט פֿון די פֿעלדער;</s><s xml:id="JobC5V11"> ער שטעלט די נידעריקע אין דער הײך, און די פֿינצטערע װערן דערהױבן דורך הילף. </s><s xml:id="JobC5V12"> ער פֿאַרשטערט די מחשבֿות פֿון די ליסטיקע, אַז זײערע הענט זאָלן ניט אױפֿטאָן ממשות. </s><s xml:id="JobC5V13"> ער פֿאַנגט קלוגע אין זײער ליסטיקײט, און די עצה פֿון די פֿאַרשפּיצטע װערט צעטומלט. </s><s xml:id="JobC5V14"> בײַ טאָג באַגעגענען זײ פֿינצטערניש, און אַזױ װי בײַ נאַכט טאַפּן זײ אין מיטן טאָג. </s><s xml:id="JobC5V15"> און ער העלפֿט פֿון דער שװערד – פֿון זײער מױל, און פֿון דעם שטאַרקנס האַנט דעם אבֿיון. </s><s xml:id="JobC5V16"> און דער אָרימאַן קריגט האָפֿענונג, און אומגערעכטיקײט מאַכט צו איר מױל.
</s><s xml:id="JobC5V17"> זע, װױל איז דעם מענטשן װאָס גאָט שטראָפֿט אים, און דעם מוסר פֿון אַלמאַכטיקן זאָלסטו ניט פֿאַראַכטן. </s><s xml:id="JobC5V18"> װאָרום ער מאַכט װײ טאָן, און ער פֿאַרבינדט, ער פֿאַרװוּנדט, און זײַנע הענט הײלן אױס. </s><s xml:id="JobC5V19"> אין זעקס צרות װעט ער דיך מציל זײַן, און אין זיבן װעט דיך ניט אָנרירן קײן בײז. </s><s xml:id="JobC5V20"> אין הונגער װעט ער דיך אױסלײזן פֿון טױט, און אין מלחמה פֿון דער מאַכט פֿון שװערד. </s><s xml:id="JobC5V21"> פֿאַר דער רוט פֿון דער צונג װעסטו זײַן פֿאַרבאָרגן, און װעסט ניט מורא האָבן פֿאַר פֿאַרװיסטונג, אַז זי קומט. </s><s xml:id="JobC5V22"> פֿון פֿאַרװיסטונג און פֿון הונגער װעסטו לאַכן, און פֿאַר די חיות פֿון דער ערד װעסטו ניט מורא האָבן. </s><s xml:id="JobC5V23"> װאָרום מיט די שטײנער פֿון פֿעלד װעט זײַן דײַן בונד, און די חיה פֿון פֿעלד װעט זײַן שלום מיט דיר. </s><s xml:id="JobC5V24"> און װעסט װיסן אַז דײַן געצעלט איז בשלום, און װעסט נאָכזען דײַן װױנונג, און בײַ דיר װעט ניט פֿעלן. </s><s xml:id="JobC5V25"> און װעסט װיסן אַז דײַן זאָמען װעט זײַן פֿיל, און דײַנע שפּראָצונגען װי גראָז פֿון דער ערד. </s><s xml:id="JobC5V26"> װעסט קומען אין פֿולער עלטער צום קבֿר, װי אַ סטױג קומט אַרײַן אין זײַן צײַט. </s><s xml:id="JobC5V27"> זע, דאָס האָבן מיר אױסגעפֿאָרשט, אַזױ איז דאָס, הער עס צו, און דו מערק דיר.

</s><s xml:id="JobC6V1"> האָט געענטפֿערט אִיובֿ, און האָט געזאָגט:</s><s xml:id="JobC6V2"> װען געװױגן זאָל געװױגן װערן מײַן כּעס, און מײַן בראָך װאָלט מען נעמען אױפֿן װאָגשאָל באַגלײַך!</s><s xml:id="JobC6V3"> װאָרום שװערער פֿון דעם זאַמד פֿון ימען װאָלט עס זײַן אַצונד;דרום זײַנען מײַנע װערטער צעמישט. </s><s xml:id="JobC6V4"> װאָרום אין מיר זײַנען די פֿײַלן פֿון אַלמאַכטיקן, װאָס זײער גיפֿט טרינקט מײַן געמיט;שרעקענישן פֿון גאָט שטעלן זיך אױס קעגן מיר. </s><s xml:id="JobC6V5"> שרײַט דען אַ װאַלדאײזל אױף גראָז?צי מרוקעט אַן אָקס אױף זײַן פֿוטער?</s><s xml:id="JobC6V6"> װערט אומבאַטעַמטס געגעסן אָן זאַלץ?צי איז דאָ אַ טעם אין זאַפֿט פֿון אַלטײַ?</s><s xml:id="JobC6V7"> װאָס מײַן זעל האָט ניט געװאָלט אָנרירן, דאָס זײַנען די צושפּײַזן פֿון מײַן ברױט.
</s><s xml:id="JobC6V8"> הלװאי קומט אָן מײַן פֿאַרלאַנג, און מײַן האָפֿענונג גיט גאָט!</s><s xml:id="JobC6V9"> און גאָט װיליקט אײַן און צעדריקט מיך, לאָזט לױז זײַן האַנט און דערענדיקט מיך!</s><s xml:id="JobC6V10"> װאָלט דאָס נאָך געװען מײַן נחמה, און איך װאָלט געטאַנצט אין יסורים;זאָל ער זײַן אומדערבאַרימדיק;הגם איך האָב ניט געלײקנטאָן די װערטער פֿון הײליקן.
</s><s xml:id="JobC6V11"> װאָס איז מײַן כּוח, אַז איך זאָל האָפֿן?און װאָס מײַן סָוף, אַז איך זאָל אײַנהאַלטן מײַן געמיט?</s><s xml:id="JobC6V12"> איז דער כּוח פֿון שטײנער מײַן כּוח?איז מײַן לײַב פֿון קופּער?</s><s xml:id="JobC6V13"> איז דען פֿאַר מיר קײן הילף ניטאָ, און אַן עצה איז פֿאַרשטױסן פֿון מיר?</s><s xml:id="JobC6V14"> דעם װאָס גײט אײַן קומט רַחמָנות פֿון זײַן חבֿר, אַפֿילו ער פֿאַרלאָזט די מורא פֿאַרן אַלמאַכטיקן. </s><s xml:id="JobC6V15"> מײַנע ברידער האָבן געפֿעלשט װי אַ טײַך, װי דער שטראָם פֿון טײַכן װאָס גײען אַװעק, </s><s xml:id="JobC6V16"> װאָס זײַנען טונקל פֿון אײַז –אױף זײ באַהאַלט זיך דער שנײ. </s><s xml:id="JobC6V17"> בעת זײ װערן צעװאַרעמט, װערן זײ פֿאַרשװוּנדן, װי עס װערט הײס, צעגײען זײ פֿון זײער אָרט. </s><s xml:id="JobC6V18"> עס דרײען זיך די װעגן פֿון זײער װאַנדער, זײ פֿאַרגײען אין נישט און װערן פֿאַרלאָרן. </s><s xml:id="JobC6V19"> די קאַראַװאַנען פֿון תֵּימא האָבן אױסגעקוקט, די גײ-מחנות פֿון שבֿא האָבן געהאָפֿט אױף זײ, </s><s xml:id="JobC6V20"> אָבער זײ האָבן זיך געשעמט װאָס זײ האָבן זיך פֿאַרזיכערט, זײ זײַנען אָנגעקומען ביז אַהין און אין שאַנד געבליבן. </s><s xml:id="JobC6V21"> פֿאַר װאָר, אַצונד זײַט איר מיט אים, איר האָט דערזען דעם בראָך, און זיך דערשראָקן. </s><s xml:id="JobC6V22"> האָב איך דען געזאָגט: גיט מיר װאָס, און פֿון אײַער פֿאַרמעג שענקט פֿאַר מיר?</s><s xml:id="JobC6V23"> אָדער: מאַכט מיך אַנטרינען פֿון שׂונאס האַנט, און פֿון דער האַנט פֿון געװאַלטטוער זאָלט איר מיך אױסלײזן?
</s><s xml:id="JobC6V24"> לערנט מיך, און איך װעל שװײַגן, און װאָס איך האָב פֿאַרזען, גיט מיר צו פֿאַרשטײן. </s><s xml:id="JobC6V25"> װי שטאַרק זײַנען ריכטיקע װערטער!אָבער װאָס באַװײַזט דאָס באַװײַזן פֿון אײַך?</s><s xml:id="JobC6V26"> רעכנט איר װערטער פֿאַר אַ באַװײַז, און פֿאַר װינט די רײד פֿון פֿאַרצװײפֿלטן?</s><s xml:id="JobC6V27"> אַפֿילו אױף אַ יתום װאָלט איר גורל װאַרפֿן, און איר װאָלט גראָבן אױף אײַער חבֿר. </s><s xml:id="JobC6V28"> און אַצונד באַװיליקט, קערט אײַך צו מיר;און צי װעל איך אײַך אין פּנים אַ ליגן זאָגן?</s><s xml:id="JobC6V29"> קערט אײַך אום, איך בעט אײַך, זאָל קײן עװלה ניט געשען, יאָ, קערט אײַך װידער אום, איך בין גערעכט דערין. </s><s xml:id="JobC6V30"> איז אין מײַן צונג דאָ אומרעכט?צי שפּירט ניט מײַן גומען פֿאַרברעכן?
</s><s xml:id="JobC7V1"> פֿאַר װאָר, דינסטצײַט האָט דער מענטש אױף דער ערד, און װי טעג פֿון אַ געדונגענעם זײַנען זײַנע טעג. </s><s xml:id="JobC7V2"> װי אַ קנעכט װאָס שמאַכט נאָך שאָטן, און װי אַ געדונגענער װאָס האַרט אױף זײַן לױן, </s><s xml:id="JobC7V3"> אַזױ האָב איך מיר צוגעטײלט געקריגן חדשים פֿון אומגליק, און נעכט פֿון מאַטערניש האָט מען מיר צוגעצײלט. </s><s xml:id="JobC7V4"> אַז איך לײג זיך, זאָג איך: װען װעל איך אױפֿשטײן?און די נאַכט ציט זיך, און איך װער זאַט מיט װאַרפֿעניש ביזן פֿרימאָרגן. </s><s xml:id="JobC7V5"> מײַן לײַב איז באַקלײדט מיט װערים און שטיקער ערד, מײַן הױט פּלאַצט און װערט צעקראָכן. </s><s xml:id="JobC7V6"> מײַנע טעג זײַנען פֿלינקער פֿון אַ װעבשיפֿל, און װערן פֿאַרלענדט אָן אַ האָפֿענונג. </s><s xml:id="JobC7V7"> געדענק, אַז אַ הױך איז מײַן לעבן, מײַן אױג װעט ניט אָנזען מער גוטס. </s><s xml:id="JobC7V8"> מיך װעט מער ניט אָנקוקן דאָס אױג פֿון מײַן זעער, דײַנע אױגן זײַנען אױף מיר, און שױן בין איך ניטאָ. </s><s xml:id="JobC7V9"> פֿאַרלענדט װערט אַ װאָלקן און פֿאַרגײט, אַזױ דער װאָס נידערט אין אונטערערד, װעט ניט אַרױפֿקומען. </s><s xml:id="JobC7V10"> ער װעט זיך מער ניט אומקערן אין זײַן הױז, און זײַן אָרט װעט אים מער ניט קענען.
</s><s xml:id="JobC7V11"> דרומעך װעל איך ניט פֿאַרמײַדן מײַן מױל, איך װעל רעדן אין דער קלעמעניש פֿון מײַן געמיט, איך װעל קלאָגן אין דער ביטערקײט פֿון מײַן זעל. </s><s xml:id="JobC7V12"> בין איך אַ ים, אָדער אַ ים-חיה, װאָס דו שטעלסט אַ װאַך איבער מיר?</s><s xml:id="JobC7V13"> אַז איך זאָג: מײַן בעט װעט מיך טרײסטן, מײַן געלעגער װעט מיטטראָגן מײַן קלאָג, </s><s xml:id="JobC7V14"> שרעקסטו מיך מיט חלומות, און מיט זעונגען גרױלסטו מיך. </s><s xml:id="JobC7V15"> און מײַן זעל װיל בעסער דערװאַרגעניש, טױט, אײדער די דאָזיקע בײנער מײַנע. </s><s xml:id="JobC7V16"> מיר איז נמאס; איך װעל אײביק ניט לעבן, לאָז אָפּ פֿון מיר, װאָרום אַ הױך זײַנען מײַנע טעג. </s><s xml:id="JobC7V17"> װאָס איז דער מענטש, אַז דו זאָלסט אים גרײסן, און אַז דו זאָלסט לײגן אױף אים דײַן האַרץ, </s><s xml:id="JobC7V18"> און אים דערמאָנען אַלע פֿרימאָרגן, אַלע רגע אים פּרוּװן?</s><s xml:id="JobC7V19"> װי לאַנג װעסטו זיך ניט אָפּקערן פֿון מיר?מיך ניט אָפּלאָזן ביז איך שלינג אַראָפּ מײַן שפּײַעכץ?</s><s xml:id="JobC7V20"> אַז איך זינדיק, װאָס טו איך דיר, היטער פֿון דעם מענטשן?פֿאַר װאָס האָסטו מיך געמאַכט פֿאַר דײַן צילברעט, אַז איך בין געװאָרן זיך אַלײן צו לאַסט?</s><s xml:id="JobC7V21"> און װאָס פֿאַרגיסטו ניט מײַן פֿאַרברעך, און טוסט ניט אָפּ מײַן זינד?װאָרום אַצונד װעל איך ליגן אין שטױב, און װעסט מיך זוכן, און איך װעל ניט זײַן.

</s><s xml:id="JobC8V1"> האָט געענטפֿערט בִלדַד דער שוחי, און האָט געזאָגט:</s><s xml:id="JobC8V2"> ביז װאַנען װעסטו רעדן דאָס דאָזיקע, און װי אַ שטאַרקער װינט װעלן זײַן די װערטער פֿון דײַן מױל?</s><s xml:id="JobC8V3"> װעט דען גאָט פֿאַרדרײען דעם משפּט?און װעט דער אַלמאַכטיקער פֿאַרדרײען די גערעכטיקײט?</s><s xml:id="JobC8V4"> אַז דײַנע קינדער האָבן געזינדיקט צו אים, האָט ער זײ אַװעקגעשיקט פֿאַר זײער פֿאַרברעך. </s><s xml:id="JobC8V5"> אַז דו װאָלסט זוכן גאָט, און צום אַלמאַכטיקן בעטן, </s><s xml:id="JobC8V6"> אַז דו װאָלסט זײַן רײן און רעכטפֿאַרטיק, װאָלט ער אַצונד זיך דערװעקן פֿאַר דיר, און גאַנץ מאַכן דײַן גערעכטע װױנונג. </s><s xml:id="JobC8V7"> און אױב דײַן אָנהײב װעט זײַן קלײן, װעט דײַן סָוף זײַן זײער גרױס.
</s><s xml:id="JobC8V8"> װאָרום פֿרעג אַקאָרשט דעם פֿריִערדיקן דָור, און מערק װאָס זײערע עלטערן האָבן אױסגעפֿאָרשט –</s><s xml:id="JobC8V9"> װאָרום מיר זײַנען פֿון נעכטן, און װײסן גאָרנישט, װײַל אַ שאָטן זײַנען אונדזערע טעג אױף דער ערד –</s><s xml:id="JobC8V10"> פֿאַר װאָר, זײ װעלן דיך לערנען, זײ װעלן דיר זאָגן, און פֿון זײער האַרצן אַרױסברענגען װערטער. </s><s xml:id="JobC8V11"> קען אױסװאַקסן ראָר אָן אַ זומפּ?קען גרױס װערן טײַכגראָז אָן װאַסער?</s><s xml:id="JobC8V12"> נאָך איז עס אין זײַן גרינקײט, ניט אָפּגעשניטן, און װי גאָרע הײ װערט עס פֿאַרטריקנט. </s><s xml:id="JobC8V13"> אַזױ זײַנען די װעגן פֿון אַלע גאָטפֿאַרגעסער, און די האָפֿענונג פֿון דעם זינדיקן גײט אונטער. </s><s xml:id="JobC8V14"> װאָרום זומערפֿאָדים איז זײַן פֿאַרזיכערונג, און שפּינװעבס זײַן בטחון. </s><s xml:id="JobC8V15"> ער לענט זיך אָן אױף זײַן הױז, אָבער עס האָט ניט קײן באַשטאַנד, ער האַלט זיך דעראָן, אָבער עס בלײַבט ניט שטײן. </s><s xml:id="JobC8V16"> זאַפֿטיק איז ער פֿאַר דער זון, און איבער זײַן גאָרטן גײט אַרױס זײַן שפּראָץ. </s><s xml:id="JobC8V17"> אין אַ הױפֿן פֿלעכטן זיך זײַנע װאָרצלען, צװישן שטײנער רײַסט ער זיך דורך. </s><s xml:id="JobC8V18"> אָבער פֿאַרטיליקט מען אים פֿון זײַן אָרט, פֿאַרלײקנט ער אים: איך האָב דיך ניט געזען. </s><s xml:id="JobC8V19"> אָט דאָס איז די פֿרײד פֿון זײַן װעג, און פֿון דער ערד שפּראָצט אַן אַנדערער אַרױס. </s><s xml:id="JobC8V20"> זע, גאָט פֿאַראַכט ניט דעם אומשולדיקן, און װעט ניט אױפֿהאַלטן די האַנט פֿון דעם שלעכטסטוער;</s><s xml:id="JobC8V21"> ביז ער װעט אָנפֿילן מיט געלעכטער דײַן מױל, און דײַנע ליפּן מיט שאַלונג. </s><s xml:id="JobC8V22"> דײַנע שָׂונאים װעלן זיך אָנקלײדן מיט שאַנד, און דאָס געצעלט פֿון די רשָעים װעט מער ניט זײַן.

</s><s xml:id="JobC9V1"> האָט געענטפֿערט אִיובֿ, און האָט געזאָגט:</s><s xml:id="JobC9V2"> אמת, איך װײס אַז אַזױ איז עס;און װי קען אַ מענטש גערעכט זײַן קעגן גאָט?</s><s xml:id="JobC9V3"> אַז ער זאָל װעלן זיך קריגן מיט אים, װאָלט ער אים ניט געקענט ענטפֿערן אײנס פֿון טױזנט. </s><s xml:id="JobC9V4"> קלוג אין האַרצן, און שטאַרק אין כּוח –װער קען זיך עַקשנען קעגן אים און אַרױס גאַנץ?</s><s xml:id="JobC9V5"> דער װאָס רוקט איבער בערג, און זײ מערקן ניט, װען ער קערט זײ איבער אין זײַן צאָרן. </s><s xml:id="JobC9V6"> דער װאָס טרײסלט אױף די ערד פֿון איר אָרט, אַז אירע זײַלן ציטערן. </s><s xml:id="JobC9V7"> דער װאָס הײסט דער זון, און זי שײַנט ניט, און די שטערן פֿאַרחתמעט ער. </s><s xml:id="JobC9V8"> ער האָט אױסגעשפּרײט די הימלען אַלײן, און ער טרעט אױף די הײכן פֿון ים. </s><s xml:id="JobC9V9"> ער האָט געמאַכט דעם בערשטערן, דעם אָריאָן און דעם זיבנשטערן, און די קאַמערן פֿון דָרום. </s><s xml:id="JobC9V10"> ער טוט גרױסע זאַכן אַזש ניט צו דערפֿאָרשן, און װוּנדער אַזש אָן אַ צאָל. </s><s xml:id="JobC9V11"> אָט גײט ער מיר פֿאַרבײַ, און איך זע ניט, און ער ציט דורך, און איך מערק אים ניט. </s><s xml:id="JobC9V12"> אָט כאַפּט ער אַװעק – װער קען אים אָפּהאַלטן?װער קען אים זאָגן: װאָס טוסטו?</s><s xml:id="JobC9V13"> גאָט קערט ניט אָפּ זײַן צאָרן; אונטער אים האָבן זיך געבױגן די העלפֿער פֿון רַהַבֿ. </s><s xml:id="JobC9V14"> הײַנט װי שױן קען איך אים ענטפֿערן, קלײַבן מײַנע װערטער קעגן אים?</s><s xml:id="JobC9V15"> װאָס אַפֿילו איך זאָל גערעכט זײַן, קען איך ניט ענטפֿערן;בעטן מוז איך זיך בײַ דעם װאָס משפּט מיך. </s><s xml:id="JobC9V16"> אַפֿילו איך זאָל רופֿן און ער זאָל ענטפֿערן, װאָלט איך ניט גלױבן אַז ער האָט פֿאַרנומען מײַן קָול. </s><s xml:id="JobC9V17"> ער װאָס צערײַבט מיך מיט שטורעמװינט, און מערט מײַנע װוּנדן אומזיסט. </s><s xml:id="JobC9V18"> ער לאָזט מיך מײַן אָטעם ניט אָפּציִען, נײַערט ער זעטיקט מיך מיט ביטערנישן. </s><s xml:id="JobC9V19"> אױב אין כּוח, איז ער מאַכטיקער, און אױב אױף אַ משפּט: „װער קען מיך לאָדן?”</s><s xml:id="JobC9V20"> אַפֿילו איך זאָל זײַן גערעכט, װעט מײַן מױל מיך פֿאַרשולדיקן;איך מעג זײַן אומשולדיק, װעט ער מיך מאַכן פֿאַר קרום.
</s><s xml:id="JobC9V21"> איך בין אומשולדיק;מיך אַרט ניט מײַן נפֿש, מיר איז נמאס מײַן לעבן. </s><s xml:id="JobC9V22"> עס איז אַלץ אײנס, דרום זאָג איך:דעם אומשולדיקן אַזױ װי דעם רָשע פֿאַרלענדט ער. </s><s xml:id="JobC9V23"> װען די רוט טײט פּלוצלינג, שפּאָט ער אױף דעם גוססן פֿון די אומשולדיקע. </s><s xml:id="JobC9V24"> די ערד איז איבערגעגעבן אין דער האַנט פֿון רָשע;דעם פּנים פֿון אירע ריכטער פֿאַרדעקט ער;אױב ניט, װער דען איז דאָס?</s><s xml:id="JobC9V25"> און מײַנע טעג זײַנען פֿלינקער פֿון אַ לױפֿער, זײ זײַנען אַנטלאָפֿן, ניט אָנגעזען גוטס. </s><s xml:id="JobC9V26"> זײ זײַנען אַװעק גלײַך װי ראָרשיפֿן, װי אַן אָדלער װאָס שװעבט אױפֿן עסן. </s><s xml:id="JobC9V27"> אַז איך זאָג, איך װעל פֿאַרגעסן מײַן קלאָג, אַװעקװאַרפֿן מײַן אומעטיק פּנים, און זיך אױפֿמונטערן, </s><s xml:id="JobC9V28"> שרעק איך זיך פֿאַר אַלע מײַנע װײטאָגן, איך װײס אַז דו װעסט מיר ניט שענקען. </s><s xml:id="JobC9V29"> שולדיק מוז איך בלײַבן, טאָ נאָך װאָס זאָל איך מיך מיִען אומנישט?</s><s xml:id="JobC9V30"> אַז איך װאָלט זיך געװאַשן מיט שנײװאַסער, און גערײניקט מיט לױג מײַנע הענט, </s><s xml:id="JobC9V31"> װעסטו דענצמאָל אין אַ גראָבן מיך אײַנטונקען, אַז מײַנע קלײדער װעלן זיך עקלען מיט מיר. </s><s xml:id="JobC9V32"> װאָרום ניט אַ מענטש װי איך איז ער, איך זאָל אים ענטפֿערן, מיר זאָלן אין אײנעם צום משפּט גײן. </s><s xml:id="JobC9V33"> ניטאָ צװישן אונדז קײן אַנטשײדער, װאָס זאָל לײגן זײַן האַנט אױף אונדז בײדן. </s><s xml:id="JobC9V34"> זאָל ער אָפּטאָן פֿון מיר זײַן רוט, און זײַן אימה זאָל מיך ניט שרעקן, </s><s xml:id="JobC9V35"> װעל איך רעדן, און ניט מורא האָבן פֿאַר אים;װאָרום בין איך דען ניט פֿעסט בײַ זיך?

</s><s xml:id="JobC10V1"> מיר אַלײן עקלט מײַן לעבן;איך װעל פֿון מיר לױז לאָזן מײַן קלאָג, איך װעל רעדן אין דער ביטערקײט פֿון מײַן זעל. </s><s xml:id="JobC10V2"> איך װעל זאָגן צו גאָט: זאָלסט מיך ניט שולדיק מאַכן;לאָז מיך װיסן פֿאַר װאָס דו קריגסט זיך מיט מיר. </s><s xml:id="JobC10V3"> איז דיר גוט אַז דו דריקסט, אַז דו פֿאַראַכטסט די מי פֿון דײַנע הענט, און דעם באַראָט פֿון די רשָעים באַשײַנסטו?</s><s xml:id="JobC10V4"> זײַנען אױגן פֿון פֿלײש בײַ דיר?צי זעסטו װי אַ מענטש זעט? </s><s xml:id="JobC10V5"> זײַנען װי די טעג פֿון אַ מענטשן דײַנע טעג, צי דײַנע יאָרן װי די טעג פֿון אַ מאַן?</s><s xml:id="JobC10V6"> אַז דו זוכסט מײַן זינד, און פֿאָרשסט מײַן חטא, </s><s xml:id="JobC10V7"> הגם דו װײסט אַז איך בין ניט שולדיק, נאָר ניטאָ װער זאָל מציל זײַן פֿון דײַן האַנט. </s><s xml:id="JobC10V8"> דײַנע הענט האָבן מיך געפֿורעמט און געמאַכטמיט אַלעם מיט אַנאַנדער, פֿון דעסט װעגן ברענגסטו מיך אום. </s><s xml:id="JobC10V9"> געדענק פֿאָרט, אַז װי לײם האָסטו מיך געמאַכט, און צו שטױב װעסטו מיך אומקערן. </s><s xml:id="JobC10V10"> פֿאַר װאָר, װי מילך האָסטו מיך אױסגעגאָסן, און װי קעז האָסטו מיך פֿאַרגליװערט. </s><s xml:id="JobC10V11"> מיט הױט און פֿלײש האָסטו מיך באַקלײדט, און מיט בײנער און אָדערן געפֿלאָכטן. </s><s xml:id="JobC10V12"> לעבן און גענאָד האָסטו מיר באַשערט, און דײַן אָבאַכט האָט אָפּגעהיט מײַן גײַסט. </s><s xml:id="JobC10V13"> אָבער דאָס האָסטו באַהאַלטן אין דײַן האַרצן, איך װײס אַז דאָס האָסטו געהאַט אין זינען:</s><s xml:id="JobC10V14"> אַז איך זינדיק, װעסטו מיך היטן, און פֿון מײַן חטא מיך ניט רײן מאַכן. </s><s xml:id="JobC10V15"> אַז איך בין שולדיק, איז װײ צו מיר, און בין איך גערעכט, קען איך ניט אױפֿהײבן דעם קאָפּ, זאַט מיט שאַנד, און זעענדיק מײַן פּײַן. </s><s xml:id="JobC10V16"> און הײבט ער זיך אױף, יאָגסטו מיך װי אַ לײב, און אַלץ װידער באַגײסטו זיך משונה קעגן מיר. </s><s xml:id="JobC10V17"> באַנײַסט דײַנע עדות קעגן מיר, און מערסט דײַן כּעס אױף מיר;געביטן נאָכאַנאַנד װערט דער חיל קעגן מיר.
</s><s xml:id="JobC10V18"> און נאָך װאָס האָסטו מיך פֿון טראַכט אַרױסגעצױגן? איך װאָלט פֿאַרגאַנגען, און אַן אױג װאָלט מיך ניט אָנגעזען. </s><s xml:id="JobC10V19"> װי ניט געװען װאָלט איך געװען, פֿון מוטערלײַב װאָלט איך צום קבֿר געבראַכט געװאָרן. </s><s xml:id="JobC10V20"> מײַנע טעג זײַנען דאָך װינציק, טאָ הער אױף, און טו זיך אָפּ פֿון מיר, איך זאָל זיך אױפֿמונטערן אַ ביסל, </s><s xml:id="JobC10V21"> אײדער איך גײ אַװעק זיך ניט אומצוקערן, אין אַ לאַנד פֿון חושך און טױטשאָטן, </s><s xml:id="JobC10V22"> אַ לאַנד טונקל װי די פֿינצטערניש אַלײן, טױטשאָטן אָן אָרדענונג, װוּ אַפֿילו אַז עס שײַנט, איז װי פֿינצטערניש.

</s><s xml:id="JobC11V1"> האָט געענטפֿערט צופֿר דער נַעַמָתי, און האָט געזאָגט:</s><s xml:id="JobC11V2"> זאָל דער פֿילרעדעװדיקער בלײַבן ניט געענטפֿערט?און צי זאָל דער ליפּנמענטש בלײַבן גערעכט?</s><s xml:id="JobC11V3"> דײַנע פּלױדערײַען מאַכן מענטשן שװײַגן, און דו שפּאָטסט, און קײנער האַלט ניט פֿאָר. </s><s xml:id="JobC11V4"> און דו זאָגסט: לױטער איז מײַן לערנונג, און רײן בין איך אין דײַנע אױגן. </s><s xml:id="JobC11V5"> אָבער הלװאי רעדט גאָט, און עפֿנט זײַנע ליפּן מיט דיר, </s><s xml:id="JobC11V6"> און דערצײלט דיר די פֿאַרבאָרגענישן פֿון קלוגשאַפֿט, װי פֿילפֿאַכיק די חכמה איז, און װאָלסט װיסן אַז גאָט מאָנט פֿון דירװינציקער װי דײַן זינד. </s><s xml:id="JobC11V7"> װילסטו די דערפֿאָרשונג פֿון גאָט געפֿינען?צי דעם ציל פֿון אַלמאַכטיקן געפֿינען?</s><s xml:id="JobC11V8"> עס איז הױך װי די הימלען, װאָס קענסטו אױפֿטאָן?טיפֿער פֿון אונטערערד, װאָס קענסטו װיסן? </s><s xml:id="JobC11V9"> לענגער פֿון דער ערד איז די מאָס דערפֿון, און ברײטער פֿון ים. </s><s xml:id="JobC11V10"> אַז ער גײט פֿאַרבײַ און פֿאַרשליסט, אָדער ער זאַמלט אײַן, װער קען אים אָפּהאַלטן?</s><s xml:id="JobC11V11"> װאָרום ער װײס די פֿאַלשע לײַט, און ער זעט דאָס אומרעכט, אָן צו מאָל אַ קוק טאָן. </s><s xml:id="JobC11V12"> אָבער דער פּוסטער מענטש װעט קריגן שׂכל, װען אַ יונגער װאַלדאײזל װעט איבערגעבאָרן װערן אין אַ מענטשן. </s><s xml:id="JobC11V13"> אַז דו װעסט צוקערן דײַן האַרץ, און אױסשפּרײטן צו אים דײַנע הענט –</s><s xml:id="JobC11V14"> אױב אומרעכט איז אין דײַן האַנט, דערװײַטער עס, און זאָלסט ניט לאָזן רוען אין דײַנע געצעלטן אַן עװלה –</s><s xml:id="JobC11V15"> דענצמאָל װעסטו אױפֿהײבן דײַן פּנים אָן אַ פֿלעק, און װעסט פֿעסט זײַן, און ניט מורא האָבן. </s><s xml:id="JobC11V16"> װאָרום די מאַטערניש װעסטו פֿאַרגעסן;װי װאַסער װאָס איז אַװעק װעסטו עס דערמאָנען. </s><s xml:id="JobC11V17"> און העלער װי מיטן טאָג װעט אױפֿשטײן דײַן לעבן, די פֿינצטערניש װעט װי דע מאָרגן װערן. </s><s xml:id="JobC11V18"> און װעסט זײַן זיכער, װײַל האָפֿענונג איז דאָ, און װעסט זיך אַרומקוקן, און ליגן אין זיכערקײט. </s><s xml:id="JobC11V19"> און װעסט הױערן, און קײנער װעט ניט שרעקן, און פֿיל װעלן זוכן דײַן לײַטזעליקײט. </s><s xml:id="JobC11V20"> אָבער די אױגן פֿון די רשָעים װעלן אױסגײן, און אַנטרינונג װעט זײַן פֿאַרלאָרן פֿון זײ, און זײער האָפֿענונג – אַן אױסהױכעניש פֿון דער נשמה.

</s><s xml:id="JobC12V1"> האָט געענטפֿערט אִיובֿ, און האָט געזאָגט:</s><s xml:id="JobC12V2"> אמת יאָ, איר זײַט די לײַט, און מיט אײַך װעט אָפּשטאַרבן די חכמה!</s><s xml:id="JobC12V3"> איך האָב אױך פֿאַרשטאַנדיקײט אַזױ װי איר, איך פֿאַל ניט אַראָפּ קעגן אײַך;און בײַ װעמען איז אַזױ װאָס ניטאָ?</s><s xml:id="JobC12V4"> אַ געלעכטער בײַם חבֿר בין איך געװאָרן –דער װאָס האָט גערופֿן צו גאָט, און ער האָט אים געענטפֿערט;אַ געלעכטער – דער גערעכטער, דער פֿרומער. </s><s xml:id="JobC12V5"> דעם אומגליקלעכן קומט פֿאַראַכטונג, װעדליק די געדאַנקען פֿון דעם גליקלעכן, אַ שטױס – די װאָס זײער פֿוס גליטשט זיך אױס. </s><s xml:id="JobC12V6"> בשַלװה זײַנען די געצעלטן פֿון די רױבער, און אין זיכערקײט די װאָס דערצערענען גאָט, דער װאָס ברענגט זײַן גאָט אין זײַן פֿױסט. </s><s xml:id="JobC12V7"> אָבער פֿרעג אַקאָרשט די בהמות, און זײ װעלן דיך לערנען, און דעם פֿױגל פֿון הימל, און ער װעט דיר זאָגן;</s><s xml:id="JobC12V8"> אָדער רעד צו דער ערד, און זי װעט דיך לערנען, און דיר װעלן דערצײלן די פֿישן פֿון ים. </s><s xml:id="JobC12V9"> װער צװישן אַלע דאָזיקע װײס ניט, אַז די האַנט פֿון גאָט האָט דאָס געמאַכט?</s><s xml:id="JobC12V10"> אַז אין זײַן האַנט איז די זעל פֿון יעטװעדער לעבעדיקן, און דער גײַסט פֿון יעטװעדער מענטשנס לײַב. –</s><s xml:id="JobC12V11"> דאַרף ניט דאָס אױער פּרוּװן װערטער, אַזױ װי דער גומען פֿאַרזוכט זײַן שפּײַז?</s><s xml:id="JobC12V12"> איז בײַ גרײַזן די חכמה, און אין אַריכת-ימים פֿאַרשטאַנדיקײט? –</s><s xml:id="JobC12V13"> בײַ אים איז חכמה און גבֿורה, ער האָט עצות און פֿאַרשטאַנדיקײט. </s><s xml:id="JobC12V14"> זע, ער צעשטערט, און עס װערט ניט אָפּגעבױט, ער פֿאַרשליסט אַ מענטשן, און עס װערט ניט געעפֿנט. </s><s xml:id="JobC12V15"> זע, ער פֿאַרהאַלט װאַסערן, און זײ װערן אױסגעטריקנט, און ער שיקט זײ אַרױס, און זײ קערן איבער די ערד. </s><s xml:id="JobC12V16"> בײַ אים איז מאַכט און קלוגשאַפֿט, זײַנער איז אי דער פֿאַרפֿירטער אי דער פֿאַרפֿירער. </s><s xml:id="JobC12V17"> ער מאַכט אומגײן די יועצים באַנומענע, און די ריכטער באַנאַרישט ער. </s><s xml:id="JobC12V18"> די געבונדענע פֿון די מלכים מאַכט ער לױז, און אױף זײערע לענדן בינדט ער אַ שטריקגאַרטל. </s><s xml:id="JobC12V19"> ער מאַכט אומגײן די כּהנים באַנומענע, און די מאַכטיקע פֿאַרדרײט ער. </s><s xml:id="JobC12V20"> ער נעמט אָפּ דעם לשון בײַ די באַרעדעװדיקע, און דעם שׂכל פֿון די זקנים נעמט ער אַװעק. </s><s xml:id="JobC12V21"> ער גיסט פֿאַראַכטונג אױף פֿירשטן, און דעם אָנגורט פֿון די שטאַרקע מאַכט ער לױז. </s><s xml:id="JobC12V22"> ער אַנטפּלעקט טיפֿענישן פֿון דער פֿינצטער, און ברענגט אַרױס אין ליכט דעם שאָטן פֿון טױט. </s><s xml:id="JobC12V23"> ער דערהײכט די פֿעלקער, און ברענגט זײ אונטער, ער שפּרײט אױס די פֿעלקער, און פֿירט זײ אַװעק. </s><s xml:id="JobC12V24"> ער טוט אָפּ דעם שׂכל פֿון די הױפּטלײַט פֿון דעם פֿאָלק פֿון לאַנד, און מאַכט זײ בלאָנדזשען אין אַ װיסטעניש אָן אַ װעג. </s><s xml:id="JobC12V25"> זײ טאַפּן אין חושך אָן ליכט, און ער מאַכט זײ װאַקלען װי אַ שיכּורער.

</s><s xml:id="JobC13V1"> זע, אַלץ האָט געזען מײַן אױג, מײַן אױער האָט געהערט און זיך געמערקט. </s><s xml:id="JobC13V2"> װי איר װײסט, װײס איך אױך, איך פֿאַל ניט אַראָפּ קעגן אײַך. </s><s xml:id="JobC13V3"> אָבער איך װיל צום אַלמאַכטיקן רעדן, און טענהן צו גאָט װיל איך. </s><s xml:id="JobC13V4"> איר אָבער זײַט שמירער פֿון ליגן, נישטיקע רופֿאים זײַט איר אַלע. </s><s xml:id="JobC13V5"> הלװאי װאָלט איר שװײַגן געשװיגן, װאָלט דאָס פֿון אײַך אַ חכמה געװען. </s><s xml:id="JobC13V6"> הערט אַקאָרשט מײַן טענה, און די קריג פֿון מײַנע ליפּן פֿאַרנעמט. </s><s xml:id="JobC13V7"> װילט איר פֿאַר גאָט רעדן אומרעכט, און פֿאַר אים רעדן באַטרוג?</s><s xml:id="JobC13V8"> װילט איר זײַן פּנים שאַנעװען, צי װילט איר פֿאַר גאָט זיך קריגן?</s><s xml:id="JobC13V9"> װעט גוט זײַן אַז ער װעט אײַך אױספֿאָרשן?צי װי מע נאַרט אַ מענטשן װעט איר אים אָפּנאַרן?</s><s xml:id="JobC13V10"> שטראָפֿן װעט ער אײַך שטראָפֿן, אױב איר װעט אין פֿאַרבאָרגעניש שאַנעװען. </s><s xml:id="JobC13V11"> פֿאַר װאָר, זײַן גרױסקײט װעט אײַך דערשרעקן, און זײַן פּחד װעט פֿאַלן אױף אײַך. </s><s xml:id="JobC13V12"> אײַערע בײַשפּילן זײַנען געגליכן צו אַש, צו הױפֿנס לײם אײַערע רײד הױפֿנס.
</s><s xml:id="JobC13V13"> לאָזט מיך אָפּ, און איך װעל רעדן, און זאָל קומען אױף מיר װאָס װיל. </s><s xml:id="JobC13V14"> מעג זײַן װאָס, איך װעל נעמען מײַן פֿלײש אין מײַנע צײן, און מײַן לעבן װעל איך אײַנשטעלן אין מײַן האַנט. </s><s xml:id="JobC13V15"> אָט װעט ער מיך טײטן – איך ריכט זיך אױף אים –אָבער מײַנע װעגן װעל איך אױפֿװײַזן פֿאַר אים. </s><s xml:id="JobC13V16"> שױן דאָס װעט מיר זײַן אַ הילף, װאָס פֿאַר אים קען קײן פֿאַלשער ניט קומען. </s><s xml:id="JobC13V17"> הערן הערט-צו מײַן װאָרט, און מײַן אַרױסזאָג מיט אײַערע אױערן. </s><s xml:id="JobC13V18"> אָט, איך בעט אײַך, לײג איך פֿאָר דעם משפּט;איך װײס אַז איך װעל זײַן גערעכט. </s><s xml:id="JobC13V19"> װער איז דער װאָס קען קריגן מיט מיר?װאָרום דענצמאָל װאָלט איך שװײַגן און פֿאַרגײן.
</s><s xml:id="JobC13V20"> נאָר צװײ זאַכן זאָלסטו ניט טאָן מיט מיר, דענצמאָל װעל איך פֿאַר דײַן פּנים זיך ניט פֿאַרבאָרגן:</s><s xml:id="JobC13V21"> דײַן האַנט דערװײַטער פֿון מיר, און דײַן אימה זאָל מיך ניט שרעקן. </s><s xml:id="JobC13V22"> און רוף, און איך װעל דיר ענטפֿערן, צי איך װעל רעדן, און ענטפֿער דו מיר. </s><s xml:id="JobC13V23"> װיפֿיל האָב איך זינד און חטאים?מײַן פֿאַרברעך און מײַן חטא לאָז מיך װיסן. </s><s xml:id="JobC13V24"> פֿאַר װאָס פֿאַרבאָרגסטו דײַן פּנים, און רעכנסט מיך פֿאַר אַ שׂונא צו דיר?</s><s xml:id="JobC13V25"> צי אַ געטריבן בלאַט װילסטו אײַנשרעקן, און אַ פֿאַרטריקנטן שטרױ װילסטו נאָכיאָגן?</s><s xml:id="JobC13V26"> װאָס דו שרײַבסט מיר אָן ביטערנישן, און מאַכסט מיך יַרשען די זינד פֿון מײַן יוגנט;</s><s xml:id="JobC13V27"> און טוסט אַרײַן אין אַ קלאָץ מײַנע פֿיס, און היטסט אַלע מײַנע שטעגן;אַרום מײַנע פֿוסטריט גריבלסטו זיך. </s><s xml:id="JobC13V28"> און איך בין װי אַ לאָגל װאָס צעקריכט, װי אַ בגד װאָס מאָיל האָט אים צעפֿרעסן.

</s><s xml:id="JobC14V1"> דער מענטש, געבאָרן פֿון אַ פֿרױ, האָט קורצע טעג און זאַט פֿאַרדראָס. </s><s xml:id="JobC14V2"> װי אַ בלום קומט ער אַרױס און װערט פֿאַרשניטן, און ער אַנטלױפֿט װי אַ שאָטן און באַשטײט ניט. </s><s xml:id="JobC14V3"> און אױף אַזעלכן האַלטסטו אָפֿן דײַנע אױגן?און מיך װילסטו ברענגען צום משפּט מיט דיר?</s><s xml:id="JobC14V4"> װער קען מאַכן רײן פֿון אומרײן?קײן אײנער ניט. </s><s xml:id="JobC14V5"> אױב זײַנע טעג זײַנען צוגעשניטן, די צאָל פֿון זײַנע חדשים איז בײַ דיר, גרענעצן האָסטו אים געמאַכט װאָס ער קען ניט אַריבער, </s><s xml:id="JobC14V6"> קער זיך אָפּ פֿון אים, כּדי ער זאָל האָבן רו, ביז ער װעט דערפֿילן װי אַ געדונגענער זײַן טאָג.
</s><s xml:id="JobC14V7"> װאָרום פֿאַר אַ בױם איז דאָ אַ האָפֿענונג;אַז ער װערט אָפּגעשניטן, באַנײַט ער זיך װידער, און זײַן שפּראָץ הערט ניט אױף. </s><s xml:id="JobC14V8"> אַז אַלט אין דער ערד װערט זײַן װאָרצל, און אין שטױב שטאַרבט אָפּ זײַן שטאַם, </s><s xml:id="JobC14V9"> פֿון רֵיח פֿון װאַסער בליט ער אױף, און לאָזט ריטלעך אַרױס װי אַ פֿלאַנצונג. </s><s xml:id="JobC14V10"> אָבער אַ מאַן שטאַרבט און פֿאַלט אַװעק, און פֿאַרגאַנגען דער מענטש, און װוּ איז ער?</s><s xml:id="JobC14V11"> װאַסערן גײען אַװעק פֿון ים, און אַ טײַך װערט אױסגעטריקנט און טרוקן;</s><s xml:id="JobC14V12"> און דער מענטש לײגט זיך און שטײט ניט אױף;ביז קײן הימל װעט ניט זײַן װעלן זײ זיך ניט אױפֿכאַפּן, און ניט אױפֿװאַכן פֿון זײער שלאָף. </s><s xml:id="JobC14V13"> װען דו װאָלסט מיך אין אונטערערד באַהאַלטן, מיך פֿאַרבאָרגן ביז דײַן צאָרן װעט אָפּגײן, מיר שטעלן אַ צײַט, און זיך דערמאָנען אָן מיר! –</s><s xml:id="JobC14V14"> אַז אַ מענטש שטאַרבט, װעט ער דען לעבעדיק װערן? –אַלע טעג פֿון מײַן דינסטצײַט װאָלט איך געהאַרטביז מײַן אורלױב װעט קומען. </s><s xml:id="JobC14V15"> װאָלסט גערופֿן, און איך װאָלט דיר געענטפֿערט, װען דו װאָלסט געגלוסט צו דעם װערק פֿון דײַנע הענט. </s><s xml:id="JobC14V16"> אָבער אַצונד צײלסטו מײַנע טריט, װאַרטסט צו מאָל ניט אױף מײַן חטא. </s><s xml:id="JobC14V17"> פֿאַרחתמעט אין אַ בײַטל איז מײַן פֿאַרברעך, און דו לײגסט נאָך צו צו מײַן זינד. </s><s xml:id="JobC14V18"> יאָ פֿאַר װאָר, אַ געפֿאַלענער באַרג צעברעקלט זיך, און אַ פֿעלדז װערט פֿאַררוקט פֿון זײַן אָרט;</s><s xml:id="JobC14V19"> װאַסער צערײַבט שטײנער, אירע פֿלײצונגען שװענקען אַװעק דעם שטױב פֿון דער ערד;אַזױ ברענגסטו אונטער די האָפֿענונג פֿון דעם מענטשן. </s><s xml:id="JobC14V20"> שטאַרקסט אים אײביק איבער, און ער פֿאַרגײט, פֿאַרענדערסט זײַן פּנים, און שיקסט אים אַװעק. </s><s xml:id="JobC14V21"> זײַנע קינדער האָבן כּבֿוד, און ער װײס ניט, און זײ װערן צו קלײן, און ער מערקט זײ ניט. </s><s xml:id="JobC14V22"> נאָר זײַן פֿלײש װײטאָקט אױף אים, און זײַן זעל טרױערט אױף אים.

</s><s xml:id="JobC15V1"> האָט געענטפֿערט אֶליפֿז דער תֵּימָני, און האָט געזאָגט:</s><s xml:id="JobC15V2"> װעט אַ חכם ענטפֿערן מיט קענשאַפֿט פֿון לופֿט, און אָנפֿילן מיט מזרח-װינט זײַן בױך?</s><s xml:id="JobC15V3"> טענהן רײד װאָס טױגן ניט, און װערטער װאָס מע ברענגט קײן נוץ ניט מיט זײ?</s><s xml:id="JobC15V4"> אױך פֿאַרשטערסטו די גאָטספֿאָרכטיקײט, און מינערסט די פֿרומקײט פֿאַר גאָט. </s><s xml:id="JobC15V5"> װאָרום דײַן זינד לערנט דײַן מױל, און קלײַבסט אױס די צונג פֿון די ליסטיקע. </s><s xml:id="JobC15V6"> דײַן אײגן מױל מאַכט דיך שולדיק, און ניט איך, און דײַנע ליפּן זאָגן עדות קעגן דיר.
</s><s xml:id="JobC15V7"> ביסטו דער ערשטער מענטש געבאָרן געװאָרן?אָדער ביסטו פֿאַר די בערג באַשאַפֿן געװאָרן?</s><s xml:id="JobC15V8"> האָסטו דעם סָוד פֿון גאָט אײַנגעהערט, און אַװעקגענומען צו זיך די חכמה?</s><s xml:id="JobC15V9"> װאָס אַזױנס װײסטו, װאָס מיר װײסן ניט?פֿאַרשטײסטו, װאָס בײַ אונדז איז ניטאָ?</s><s xml:id="JobC15V10"> אי אַ גראָער קאָפּ אי אַ גרײַז איז דאָ צװישן אונדז, עלטער פֿון דײַן פֿאָטער אין טעג. </s><s xml:id="JobC15V11"> זײַנען דיר װינציק די טרײסטונגען פֿון גאָט, און דאָס װאָרט װאָס איז מילד צו דיר?</s><s xml:id="JobC15V12"> װאָס נעמט דיך דײַן האַרץ, און װאָס װינקען דײַנע אױגן, </s><s xml:id="JobC15V13"> אַז דו קערסט קעגן גאָט דײַן גײַסט, און לאָזט אַרױס רײד פֿון דײַן מױל?</s><s xml:id="JobC15V14"> װאָס איז אַ מענטש, אַז ער זאָל זײַן רײן?און קען דען גערעכט זײַן אַ געבאָרענער פֿון אַ פֿרױ?</s><s xml:id="JobC15V15"> זע, אין זײַנע הײליקע גלױבט ער ניט, און די הימלען זײַנען ניט רײן אין זײַנע אױגן, </s><s xml:id="JobC15V16"> הײַנט װי שױן דער אומװערדיקער און פֿאַרדאָרבענער, דער מענטש, װאָס טרינקט אומרעכט װי װאַסער?
</s><s xml:id="JobC15V17"> איך װעל דיר באַשײדן, הער מיר צו, און װאָס איך האָב געזען װעל איך דערצײלן;</s><s xml:id="JobC15V18"> װאָס די חכמים גיבן איבער –און פֿאַרהױלן ניט – פֿון זײערע עלטערן, </s><s xml:id="JobC15V19"> װאָס צו זײ אַלײן איז געגעבן געװאָרן דאָס לאַנד, און קײן פֿרעמדער איז ניט דורכגעגאַנגען צװישן זײ. </s><s xml:id="JobC15V20"> אַלע זײַנע טעג איז אין ציטערניש דער רָשע, און געצײלטע יאָרן זײַנען אָנגעברײט דעם געװאַלטטוער. </s><s xml:id="JobC15V21"> אַ קָול פֿון אַנגסטן איז אין זײַנע אױערן:אין מיטן שלום װעט קומען אַ פֿאַרװיסטער אױף אים. </s><s xml:id="JobC15V22"> ער גלױבט ניט זיך אױסצודרײען פֿון פֿינצטערניש, און ער איז אױסגעקליבן פֿאַרן שװערד. </s><s xml:id="JobC15V23"> ער װאָגלט אום נאָך ברױט: װוּ איז עס?ער װײס אַז לעבן אים איז אָנגעברײט דער טאָג פֿון פֿינצטערניש. </s><s xml:id="JobC15V24"> אים שרעקן אַנגסט און דריקעניש, זײ כאַפּן אים אָן װי אַ מלך אָנגעברײט צום קריג. </s><s xml:id="JobC15V25"> װײַל ער האָט אױסגעשטרעקט קעגן גאָט זײַן האַנט, און קעגן אַלמאַכטיקן זיך געשטאַרקט;</s><s xml:id="JobC15V26"> געלאָפֿן קעגן אים מיט אַ שטאָלצן האַלדז, מיט די דיקע רוקנס פֿון זײַנע שילדן. </s><s xml:id="JobC15V27"> װײַל ער האָט באַדעקט זײַן פּנים מיט זײַן פֿעטס, און אָנגעלײגט פּלאָסטן אױפֿן לענד; </s><s xml:id="JobC15V28"> און ער האָט באַװױנט פֿאַרװיסטע שטעט, הײַזער װאָס מע זיצט ניט אין זײ, װאָס זײַנען געװען אָנגעברײט אױף הױפֿנס. </s><s xml:id="JobC15V29"> ער װעט ניט רײַך זײַן, און ניט באַשטײן װעט זײַן פֿאַרמעג, און ניט נײַגן װעט זיך צו דער ערד זײער תּבֿואה. </s><s xml:id="JobC15V30"> ער װעט זיך ניט אָפּטאָן פֿון פֿינצטערניש;זײַן שפּראָץ װעט פֿאַרטריקענען אַ פֿלאַם, </s><s xml:id="JobC15V31"> און ער װעט אָפּגעטאָן װערן דורך אַ הױך פֿון זײַן מױל. זאָל ניט טרױען אױף נישט דער פֿאַרנאַרטער, װאָרום נישט װעט זײַן זײַן אײַנבײַט. </s><s xml:id="JobC15V32"> אײדער זײַן טאָג קומט, װעט עס דערפֿילט װערן, און זײַן צװײַג װעט ניט גרין זײַן. </s><s xml:id="JobC15V33"> ער װעט אָפּשאָקלען װי אַ װײַנשטאָק זײַן אומצײַטיקס, און אַראָפּװאַרפֿן װי אַן אײלבערטבױם זײַן בליִונג. </s><s xml:id="JobC15V34"> װאָרום דאָס געזעמל פֿון די זינדיקע בלײַבט װיסט, און אַ פֿײַער פֿאַרצערט די געצעלטן פֿון שוחד. </s><s xml:id="JobC15V35"> זײ טראָגן אומרעכט און געבערן אומגליק, און זײער לײַב ברײט אָן פֿאַר זיך אָפּנאַרונג.

</s><s xml:id="JobC16V1"> האָט געענטפֿערט אִיובֿ, און האָט געזאָגט:</s><s xml:id="JobC16V2"> איך האָב געהערט פֿיל אַזױנס;צרהדיקע טרײסטער זײַט איר אַלע. </s><s xml:id="JobC16V3"> װעט זײַן אַ סָוף צו די װינטיקע רײד?אָדער װאָס שפּאַרט דיך אַז דו זאָלסט ענטפֿערן?</s><s xml:id="JobC16V4"> איך װאָלט אױך געקענט רעדן װי איראַז איר װאָלט געװען אױף מײַן אָרט;איך װאָלט געקניפּט װערטער אױף אײַך, און געשאָקלט אױף אײַך מײַן קאָפּ. </s><s xml:id="JobC16V5"> איך װאָלט אײַך געשטאַרקט מיט מײַן מױל, און דער באַדױער פֿון מײַנע ליפּן װאָלט אײַך געלינדערט. </s><s xml:id="JobC16V6"> אַז סײַ איך רעד, װערט ניט געמינערט מײַן װײטאָג, און סײַ איך הער אױף, גײט ער פֿון מיר ניט אַװעק;</s><s xml:id="JobC16V7"> פֿאַר װאָר, אַצונד האָט ער מיך פֿאַרמאַטערט; האָסט צעגרױלט מײַן גאַנצע געזעלנשאַפֿט. </s><s xml:id="JobC16V8"> און האָסט מיך צעקנײטשט –צום עדות איז עס געװאָרן;און מײַן מאָגערקײט שטײט אױף קעגן מיר, מיר אין פּנים קלאָגט זי אָן. </s><s xml:id="JobC16V9"> זײַן צאָרן האָט פֿאַרצוקט מיט פֿײַנטשאַפֿט, ער האָט געקריצט אױף מיר מיט זײַנע צײן;מײַן שׂונא שלײַפֿט זײַנע אױגן אױף מיר. </s><s xml:id="JobC16V10"> מע שפּאַרט אױף דאָס מױל אױף מיר, מיט שאַנד פּאַטשט מען מײַנע באַקן;אין אײנעם קלײַבן זײ זיך אױף מיר. </s><s xml:id="JobC16V11"> גאָט ענטפֿערט מיך איבער צום פֿאַרברעכער, און אין די הענט פֿון רשָעים װאַרפֿט ער מיך. </s><s xml:id="JobC16V12"> רויִק בין איך געװען, און ער האָט מיך צעברעקלט, און מיך אָנגענומען בײַם געניק, און מיך צעפּיצלט;און ער האָט מיך אױפֿגעשטעלט פֿאַר זײַן צילברעט. </s><s xml:id="JobC16V13"> מיך רינגלען אַרום זײַנע שיסער, ער שפּאַלט מײַנע נירן, און דערבאַרימט ניט, ער גיסט אױס צו דער ערד מײַן גאַל. </s><s xml:id="JobC16V14"> ער צעברעכט מיך אַ בראָך אױף אַ בראָך, ער לױפֿט קעגן מיר װי אַ קריגסמאַן. </s><s xml:id="JobC16V15"> זאַק האָב איך אױפֿגענײט אױף מײַן הױט, און געװעלגערט אין אַש מײַן האָרן. </s><s xml:id="JobC16V16"> מײַן פּנים איז רױט פֿון געװײן, און אױף מײַנע ברעמען איז שאָטן פֿון טױט, </s><s xml:id="JobC16V17"> פֿאַר קײן אומרעכט, ניט אין מײַנע הענט, בעת מײַן תּפֿילה איז רײן. </s><s xml:id="JobC16V18"> ערד, זאָלסט ניט צודעקן מײַן בלוט, און זאָל ניט קײן אָרט זײַן פֿאַר מײַן געשרײ!</s><s xml:id="JobC16V19"> אַפֿילו איצט אָט איז אין הימל מײַן עדות, און מײַן עדוט-זאָגער איז אין דער הײך. </s><s xml:id="JobC16V20"> מײַנע פֿירשפּרעכער זײַנען מײַנע געדאַנקען; צו גאָט טוט טריפֿן מײַן אױג, </s><s xml:id="JobC16V21"> אַז ער זאָל משפּטן צװישן אַ מאַן מיט גאָט, װי צװישן אַ מענטשנקינד און זײַן חבֿר. </s><s xml:id="JobC16V22"> װאָרום די געצײלטע יאָרן גײען, און איך װעל אַװעק אױף אַ װעג פֿון װאַנען איך װעל
זיך ניט אומקערן.

</s><s xml:id="JobC17V1"> מײַן געמיט איז צעװײטאָקט, מײַנע טעג זײַנען פֿאַרלאָשן, דער קבֿר איז פֿאַר מיר. </s><s xml:id="JobC17V2"> פֿאַר װאָר, שפּעטער זײַנען מיט מיר, און אױף זײער ערגערן מוז רוען מײַן אױג. </s><s xml:id="JobC17V3"> קער זיך צו, איך בעט דיך, זײַ עָרבֿ פֿאַר מיר בײַ דיר אַלײן;װער דען זאָל מיר אַ האַנטשלאָג געבן?</s><s xml:id="JobC17V4"> װאָרום זײער האַרץ האָסטו פֿאַרבאָרגן פֿון שׂכל, צום ריכטיקן טוסטו זײ ניט דערהײבן. </s><s xml:id="JobC17V5"> דער װאָס מַסרט פֿון חניפֿה װעגן חבֿרים, אַזש אױסגײן זאָלן די אױגן פֿון זײַנע קינדער!
</s><s xml:id="JobC17V6"> יאָ, ער האָט מיך געשטעלט פֿאַר אַ װערטל בײַ לײַט, און צו שפּײַען אין פּנים בין איך געװאָרן. </s><s xml:id="JobC17V7"> און טונקל פֿון ערגערניש איז מײַן אױג, און מײַנע גלידער זײַנען װי אַ שאָטן אַלע. </s><s xml:id="JobC17V8"> די רעכטפֿאַרטיקע װערן צעגרױלט דעריבער, און דער אומשולדיקער װערט אױפֿן זינדיקן אױפֿגעבראַכט. </s><s xml:id="JobC17V9"> און דער גערעכטער זאָל אָנהאַלטן זײַן װעג, און דער װאָס האָט רײנע הענט זאָל מערן שטאַרקײט!</s><s xml:id="JobC17V10"> איר אַלע אָבער קומט אַקאָרשט װידער אַהער, און איך װעל ניט געפֿינען אַ קלוגן צװישן אײַך. </s><s xml:id="JobC17V11"> מײַנע טעג זײַנען פֿאַרגאַנגען, מײַנע געדאַנקען זײַנען צעריסן –די טראַכטענישן פֿון מײַן האַרצן. </s><s xml:id="JobC17V12"> נאַכט פֿאַר טאָג מאַכן זײ:„נאָנט איז דאָס ליכט װײַל עס איז פֿינצטער”. </s><s xml:id="JobC17V13"> אַז איך ריכט זיך אױף דער אונטערערד װי מײַן הײם, אין פֿינצטערניש בעט איך אױס מײַן געלעגער, </s><s xml:id="JobC17V14"> צום קבֿר רוף איך: „ביסט מײַן פֿאָטער!”„מײַן מוטער און מײַן שװעסטער” צום װאָרעם, </s><s xml:id="JobC17V15"> הײַנט װוּ דען איז מײַן האָפֿענונג?יאָ, מײַן האָפֿענונג װער װעט זי אָנזען?</s><s xml:id="JobC17V16"> צו די ריגלען פֿון אונטערערד װעט זי נידערן, װען אין אײנעם אין שטױב װעלן מיר רוען.
</s><s xml:id="JobC18V1"> האָט געענטפֿערט בִלדַד דער שוחי, און האָט געזאָגט:</s><s xml:id="JobC18V2"> ביז װאַנען װעט איר מאַכן געיעגן אױף װערטער?באַטראַכט, און דערנאָך װעלן מיר רעדן. </s><s xml:id="JobC18V3"> פֿאַר װאָס װערן מיר גערעכנט װי בהמות, געהאַלטן פֿאַר פֿאַרשטאָפּט אין אײַערע אױגן?</s><s xml:id="JobC18V4"> דו װאָס פֿאַרצוקסט זיך אַלײן אין דײַן צאָרן, זאָל פֿון דײַנעט װעגן פֿאַרלאָזט װערן די ערד, און אַ פֿעלדז אַװעקגערוקט װערן פֿון זײַן אָרט?
</s><s xml:id="JobC18V5"> יאָ, דאָס ליכט פֿון די רשָעים װעט פֿאַרלאָשן װערן, און ניט שײַנען װעט דער פֿונק פֿון זײַן פֿײַער. </s><s xml:id="JobC18V6"> די ליכטיקײט װעט פֿינצטער װערן אין זײַן געצעלט, און זײַן ליכט װעט פֿאַרלאָשן װערן איבער אים. </s><s xml:id="JobC18V7"> די שפּרײַזן פֿון זײַן מאַכט װעלן געענגט װערן, און אים װעט אַנידערװאַרפֿן זײַן אײגענע עצה. </s><s xml:id="JobC18V8"> װאָרום ער װערט געטריבן פֿון זײַנע פֿיס אין דער נעץ, און אױף אַ פּאַסטקע גײט ער אום. </s><s xml:id="JobC18V9"> כאַפּן פֿאַרן טריט װעט אַ פֿאַנגנעץ, פֿעסט װעט אים האַלטן דער קנופּ. </s><s xml:id="JobC18V10"> באַהאַלטן אין דער ערד איז אַ שטריק פֿאַר אים, און אַ כאַפּשטײַג פֿאַר אים איז אױפֿן שטעג. </s><s xml:id="JobC18V11"> רונד אַרום גרױלן אים שרעקענישן, און זײ יאָגן אים אױף זײַנע טריט. </s><s xml:id="JobC18V12"> הונגעריק װעט זײַן זײַן אומגליק, און דער בראָך איז אָנגעברײט בײַ זײַן זײַט. </s><s xml:id="JobC18V13"> אױפֿעסן װעט די גלידער פֿון זײַן לײַב, אױפֿעסן װעט זײַנע גלידער דער בכָור פֿון טױט. </s><s xml:id="JobC18V14"> אױסגעריסן װעט װערן פֿון זײַן געצעלט זײַן פֿאַרזיכערונג, און עס װעט אים מאַכן שפּרײַזן צו דעם מלך פֿון שרעקעניש. </s><s xml:id="JobC18V15"> רוען װעט אין זײַן געצעלט ניט זײַן האָב;אױף זײַן װױנונג װעט אױסגעשפּרײט װערן שװעבל. </s><s xml:id="JobC18V16"> פֿון אונטן װעלן טריקענען זײַנע װאָרצלען, און פֿון אױבן װעט פֿאַרװעלקט װערן זײַן צװײַג. </s><s xml:id="JobC18V17"> זײַן זכר גײט אונטער פֿון דער ערד, און ער האָט ניט קײן נאָמען דערױסן. </s><s xml:id="JobC18V18"> מע װעט אים שטױסן פֿון ליכט אין פֿינצטערנישאון פֿון דער װעלט װעט מען אים פֿאַרװאָגלען. </s><s xml:id="JobC18V19"> ער האָט ניט קײן קינד און קײן אײניקל צװישן זײַן פֿאָלק, און קײן איבערבלײַב אין זײַנע װױנונגען. </s><s xml:id="JobC18V20"> איבער זײַן שטראָפֿטאָג װערן צעגרױלט די שפּעטערדיקע, און די פֿריִערדיקע נעמט אָן אַ שױדער. </s><s xml:id="JobC18V21"> יאָ, דאָס זײַנען די װױנונגען פֿון דעם פֿאַרברעכער, און דאָס איז דער אָרט פֿון דעם װאָס װײס ניט פֿון גאָט.

</s><s xml:id="JobC19V1"> האָט געענטפֿערט אִיובֿ, און האָט געזאָגט:</s><s xml:id="JobC19V2"> ביז װאַנען װעט איר באַטריבן מײַן זעל, און מיך צעדריקן מיט װערטער?</s><s xml:id="JobC19V3"> שױן צען מאָל אַז איר באַלײדיקט מיך, איר שעמט אײַך ניט מיך צו פּײַניקן. </s><s xml:id="JobC19V4"> און אַז איך האָב שױן יאָ פֿאַרזען, װעט בײַ מיר דאָך בלײַבן מײַן פֿאַרזע. </s><s xml:id="JobC19V5"> אױב איר װילט אין דער אמת זיך גרײסן קעגן מיר, און מיר פֿאָרװאַרפֿן מײַן שאַנד, </s><s xml:id="JobC19V6"> טאָ װײסט אַז גאָט האָט מיך געקריװדעט, און זײַן נעץ אַרומגעלײגט אַרום מיר. </s><s xml:id="JobC19V7"> אָט שרײַ איך געװאַלט, און װער ניט געענטפֿערט, איך רוף, און ניטאָ קײן גערעכטיקײט. </s><s xml:id="JobC19V8"> מײַן װעג האָט ער פֿאַרצאַמט, אַז איך קען ניט דורכגײן, און אױף מײַנע שטעגן האָט ער אַ פֿינצטערניש אַרױפֿגעטאָן. </s><s xml:id="JobC19V9"> מײַן כּבֿוד האָט ער אױסגעטאָן פֿון מיר, און אַראָפּגענומען די קרױן פֿון מײַן קאָפּ. </s><s xml:id="JobC19V10"> ער צעשטױסט מיך רונד אַרום, אַז איך פֿאַרגײ, און ער האָט אױסגעריסן װי אַ בױם מײַן האָפֿענונג. </s><s xml:id="JobC19V11"> און ער האָט אָנגעצונדן זײַן צאָרן אױף מיר, און ער רעכנט מיך פֿאַר זײַנעם אַ שׂונא. </s><s xml:id="JobC19V12"> אין אײנעם קומען אױף מיר זײַנע מחנות, און זײ טרעטן אױס זײער װעג קעגן מיר, און זײ לאַגערן אַרום מײַן געצעלט. </s><s xml:id="JobC19V13"> מײַנע ברידער האָט ער דערװײַטערט פֿון מיר, און מײַנע באַקענטע זײַנען אין גאַנצן פֿאַרפֿרעמדט פֿון מיר. </s><s xml:id="JobC19V14"> מײַנע קרובֿים האַלטן זיך צוריק, און מײַנע גוטע פֿרײַנט האָבן מיך פֿאַרגעסן. </s><s xml:id="JobC19V15"> מײַנע הױזװױנער און מײַנע דינסטן רעכענען מיך פֿאַר אַ פֿרעמדן, אַן אומבאַקענטער בין איך געװאָרן אין זײערע אױגן. </s><s xml:id="JobC19V16"> איך רוף מײַן קנעכט, און ער ענטפֿערט ניט, איך בעט זיך בײַ אים מיטן מױל. </s><s xml:id="JobC19V17"> מײַן אָטעם איז צוּװידער מײַן װײַב, און איך פֿאַרעקל די קינדער פֿון מײַן לײַב. </s><s xml:id="JobC19V18"> אַפֿילו ייִנגלעך פֿאַראַכטן מיך, איך שטעל זיך, און זײ רעדן מיר אַקעגן. </s><s xml:id="JobC19V19"> מיך פֿאַראומװערדיקן אַלע מײַנע פֿאַרטרױטע, און די װאָס איך האָב ליב, קערן זיך קעגן מיר. </s><s xml:id="JobC19V20"> צו מײַן הױט און צו מײַן פֿלײש איז צוגעקלעפּט מײַן געבײן, און איך בין אַרױס מיט די יאַסלעס פֿון מײַנע צײן.
</s><s xml:id="JobC19V21"> דערבאַרימט אײַך אױף מיר, דערבאַרימט אײַך אױף מיר, איר חבֿרים מײַנע, װאָרום די האַנט פֿון גאָט האָט מיך געטראָפֿן. </s><s xml:id="JobC19V22"> פֿאַר װאָס רודפֿט איר מיך אַזױ װי גאָט, און קענט זיך ניט אָנזעטן מיט מײַן פֿלײש?</s><s xml:id="JobC19V23"> הלװאי װערן נאָר אױפֿגעשריבן מײַנע װערטער!הלװאי װערן זי אין אַ בוך פֿאַרצײכנט!</s><s xml:id="JobC19V24"> מיט אַן אײַזערנער פּען און בלײַאױף אײביק אין פֿעלדז אײַנגעהאַקט!</s><s xml:id="JobC19V25"> װאָרום איך װײס, מײַן אױסלײזער לעבט, און שפּעטער װעט ער אױפֿשטײן אױף דער ערד. </s><s xml:id="JobC19V26"> אָבער אונטער מײַן הױט איז דאָס אײַנגעקלאַפּט, און אין מײַן פֿלײש איז עס: איך װיל זען גאָט! </s><s xml:id="JobC19V27"> אַז איך אַלײן זאָל זען פֿאַר מיר, און מײַנע אױגן זאָלן אָנקוקן, און ניט קײן אַנדערער –גײען אױס מײַנע נירן אין מײַן לײַב. </s><s xml:id="JobC19V28"> װען איר זאָגט: „װי װעלן מיר אים רודפֿן!”אַזױ װי דער װאָרצל פֿון דער זאַך װאָלט זיך געפֿונען אין מיר, </s><s xml:id="JobC19V29"> האָט מורא פֿאַר דער שװערד, װאָרום מיט גרימצאָרן זײַנען די שטראָפֿן פֿון דער שװערד;דרום זאָלט איר װיסן אַז אַ משפּט איז פֿאַראַן.
</s><s xml:id="JobC20V1"> האָט געענטפֿערט צופֿר דער נַעַמָתי, און האָט געזאָגט:</s><s xml:id="JobC20V2"> דרום ענטפֿערן מיר מײַנע געדאַנקען –פֿון װעגן װאָס איך שפּיר אין מיר:</s><s xml:id="JobC20V3"> דעם פֿאָרװוּרף פֿון מײַן שאַנד האָב איך געהערט, און אַ גײַסט פֿון מײַן פֿאַרשטאַנד ענטפֿערט מיר.
</s><s xml:id="JobC20V4"> װײסטו דאָס װאָס איז פֿון אײביק אָן, פֿון זינט דער מענטש איז געמאַכט אױף דער ערד?
</s><s xml:id="JobC20V5"> אַז דאָס געזאַנג פֿון רשָעים איז אױף קורצן, און די שִׂמחה פֿון זינדיקן אױף אַ רגע?</s><s xml:id="JobC20V6"> װען ביזן הימל זאָל אַרױפֿגײן זײַן הײך, און זײַן קאָפּ זאָל ביזן װאָלקן דערגרײכן, </s><s xml:id="JobC20V7"> װעט ער װי זײַן אײגן קױט אױף אײביק אונטערגײן;זײַנע זעער װעלן זאָגן: װוּ איז ער?</s><s xml:id="JobC20V8"> װי אַ חָלום װעט ער אַװעקפֿליִען, און מע װעט אים ניט געפֿינען, און ער װעט פֿאַריאָגט װערן װי אַ זעונג פֿון דער נאַכט. </s><s xml:id="JobC20V9"> דאָס אױג האָט אים אָנגעקוקט, און ניט מער, און מער װעט אים ניט אָנזען זײַן אָרט. </s><s xml:id="JobC20V10"> זײַנע קינדער װעלן פֿאַרגיטיקן די אָרימע, יאָ, זײַנע אײגענע הענט װעלן צוריקגעבן זײַן גוטס. </s><s xml:id="JobC20V11"> זײַנע בײנער זײַנען פֿול מיט זײַן יוגנט, אָבער מיט אים אין שטױב װעט זי זיך לײגן. </s><s xml:id="JobC20V12"> הגם זיס איז דאָס בײז אין זײַן מױל, ער באַהאַלט עס אונטער זײַן צונג, </s><s xml:id="JobC20V13"> ער שױנט עס, און לאָזט עס ניט אָפּ, און האַלט עס צו אױף זײַן גומען, </s><s xml:id="JobC20V14"> װערט זײַן שפּײַז פֿאַרקערט אין זײַנע אינגעװײד, גאַל פֿון שלאַנגען איז אינעװײניק בײַ אים. </s><s xml:id="JobC20V15"> פֿאַרמעג האָט ער אײַנגעשלונגען, און װעט עס אױסברעכן, פֿון זײַן בױך װעט עס גאָט אַרױסטרײַבן. </s><s xml:id="JobC20V16"> גיפֿט פֿון שלאַנגען פֿלעגט ער זױגן, װעט די צונג פֿון אַ נאָטער אים הרגען. </s><s xml:id="JobC20V17"> ער װעט ניט אָנזען די בעכן, די טײַכנשטראָמען פֿון האָניק און שמאַנט. </s><s xml:id="JobC20V18"> ער גיט צוריק זײַן מי, און װעט עס ניט אַראָפּשלינגען, װי שטאַרק זײַן פֿאַרמעג, װעט ער זיך דערמיט ניט אָנפֿרײען. </s><s xml:id="JobC20V19"> װײַל ער האָט צעדריקט, הפֿקר געלאָזט די אָרימע, געגזלט אַ הױז װאָס ער האָט ניט געבױט. </s><s xml:id="JobC20V20"> װײַל ער האָט ניט געװוּסט קײן רו אין זײַן לײַב, װעט ער מיט זײַן שאַץ ניט אַנטרונען װערן. </s><s xml:id="JobC20V21"> ניטאָ קײן איבערבלײַב פֿון זײַן פֿרעסערײַ, דרום װעט זײַן גוטס ניט געװערן. </s><s xml:id="JobC20V22"> װען זײַן קראָפּ איז פֿול, װעט אים ענג װערן, װוּ אַ האַנט פֿון אַן אומגליקלעכן, װעט קומען אױף אים. </s><s xml:id="JobC20V23"> ער װעט האַלטן בײַ אָנפֿילן זײַן בױך, װעט גאָט אָנשיקן אױף אים זײַן גרימצאָרן, און מאַכן רעגענען אױף אים מיט זײַן שפּײַז. </s><s xml:id="JobC20V24"> ער װעט אַנטלױפֿן פֿון אַן אײַזערנעם װאַפֿן, װעט אים דורכלעכערן אַ קופּערנער בױגן. </s><s xml:id="JobC20V25"> ער טוט אַ צי, און עס קומט אַרױס פֿון לײַב, יאָ, די בליציקע פֿײַל גײט אַרױס פֿון זײַן גאַל;אימות זײַנען אױף אים. </s><s xml:id="JobC20V26"> גאָרע פֿינצטערניש איז באַהאַלטן פֿאַר זײַנע אוֹצרות, אים װעט פֿאַרצערן אַ פֿײַער פֿון קײנעם ניט אױפֿגעבלאָזן;עס װעט אָפּעסן דעם איבערבלײַב אין זײַן געצעלט. </s><s xml:id="JobC20V27"> די הימלען אַנטפּלעקן זײַן זינד, און די ערד שטעלט זיך אױף קעגן אים. </s><s xml:id="JobC20V28"> אַװעק װעט דער אײַנקום פֿון זײַן הױז, עס װערט צערונען אין טאָג פֿון זײַן צאָרן. </s><s xml:id="JobC20V29"> דאָס איז דער חלק פֿון דעם שלעכטן מענטשן פֿון גאָט, און זײַן באַשערטע ירושה פֿון גאָט.

</s><s xml:id="JobC21V1"> האָט געענטפֿערט אִיובֿ, און האָט געזאָגט:</s><s xml:id="JobC21V2"> הערן הערט-צו מײַן װאָרט, און זאָל דאָס זײַן אײַערע טרײסטונגען. </s><s xml:id="JobC21V3"> לאָזט מיך אַז איך זאָל רעדן;און נאָך מײַן רעדן װעסטו אָפּלאַכן. </s><s xml:id="JobC21V4"> איז קעגן אַ מענטשן מײַן קלאָג?און פֿאַר װאָס זאָל ניט קורץ װערן מײַן געמיט?</s><s xml:id="JobC21V5"> קערט זיך צו מיר, און װערט באַנומען, און טוט אַרױף די האַנט אױפֿן מױל. </s><s xml:id="JobC21V6"> אַז װי איך דערמאָן זיך אַזױ װער איך דערשראָקן, און מײַן לײַב נעמט אָן אַ שױדער.
</s><s xml:id="JobC21V7"> פֿאַר װאָס לעבן די רשָעים, עלטערן זיך, און זײַנען שטאַרק אין קראַפֿט?</s><s xml:id="JobC21V8"> זײער זאָמען שטײט פֿעסט פֿאַר זײער פּנים בײַ זײ, און זײערע שפּראָצן פֿאַר זײערע אױגן. </s><s xml:id="JobC21V9"> זײערע הײַזער זײַנען בשלום, אָן אַנגסט, און די רוט פֿון גאָט איז ניט אױף זײ. </s><s xml:id="JobC21V10"> זײַן אָקס באַפֿרוכפּערט און פֿאַרפֿעלט ניט, זײַן קו קעלבט זיך און פֿאַרװאַרפֿט ניט. </s><s xml:id="JobC21V11"> זײ שיקן אַרױס װי שאָף זײער יונגװאַרג, און זײערע קינדער טאַנצן אַרום. </s><s xml:id="JobC21V12"> זײ זינגען מיט פּױק און האַרף, און פֿרײען זיך צום קָול פֿון דער פֿלײט. </s><s xml:id="JobC21V13"> זײ פֿאַרברענגען אין גוטס זײערע טעג, און רויִק נידערן זײ אין אונטערערד. </s><s xml:id="JobC21V14"> און זײ זאָגן צו גאָט: קער זיך אָפּ פֿון אונדז, און מיר װילן ניט װיסן פֿון דײַנע װעגן. </s><s xml:id="JobC21V15"> װאָס איז דער אַלמאַכטיקער, אַז מיר זאָלן אים דינען?און װאָס װעלן מיר נוצן, אַז מיר װעלן בעטן צו אים? –</s><s xml:id="JobC21V16"> זײער גוטס איז דאָך ניט אין זײער האַנט;דער באַראָט פֿון די רשָעים איז װײַט פֿון מיר.
</s><s xml:id="JobC21V17"> װי אָפֿט איז דאָס אַז דאָס ליכט פֿון רשָעים זאָל פֿאַרלאָשן װערן, און עס זאָל קומען אױף זײ אַ בראָך?ער זאָל זײ אױסטײלן יסורים אין זײַן צאָרן?</s><s xml:id="JobC21V18"> זײ זאָלן װערן װי שטרױ פֿאַרן װינט, און װי שפּרײ װאָס דער שטורעם גנבֿעט אים אַװעק?</s><s xml:id="JobC21V19"> „גאָט באַהאַלט זײַן אומרעכט פֿאַר זײַנע קינדער” –זאָל ער אים אַלײן באַצאָלן אַז ער זאָל װיסן. </s><s xml:id="JobC21V20"> זאָלן זײַנע אױגן זען זײַן אומגליק, און פֿון אַלמאַכטיקנס גרימצאָרן זאָל ער טרינקען. </s><s xml:id="JobC21V21"> װאָרום װאָס קימערט אים זײַן הױזגעזינט נאָך אים, װען די צאָל פֿון זײַנע חדשים איז געענדיקט?
</s><s xml:id="JobC21V22"> קען מען גאָט לערנען פֿאַרשטאַנדיקײט, אַז ער משפּט די העכסטע?</s><s xml:id="JobC21V23"> דער שטאַרבט אין זײַן רעכטער שטאַרקײט, אין גאַנצן רויִק און בשַלװה;</s><s xml:id="JobC21V24"> זײַנע עמערס זײַנען פֿול מיט מילך, און דער מאַרך פֿון זײַנע בײנער איז געזעפֿטיקט. </s><s xml:id="JobC21V25"> און דער שטאַרבט אין אַ ביטער געמיט, און האָט ניט פֿאַרזוכט קײן גוטס. </s><s xml:id="JobC21V26"> אין אײנעם אין שטױב ליגן זײ, און װערים דעקן זײ צו.
</s><s xml:id="JobC21V27"> איך װײס דאָך אײַערע מחשבֿות, און װי איר קליגט זיך מיט געװאַלט אַקעגן מיר, </s><s xml:id="JobC21V28"> אַז איר זאָגט: „װוּ איז דאָס הױז פֿון דעם שׂרָרה?און װוּ דאָס געצעלט פֿון דעם רָשעס װױנונג?”</s><s xml:id="JobC21V29"> האָט איר ניט געפֿרעגט בײַ די װעגפֿאָרער?איר װעט דאָך ניט פֿאַרלײקענען זײערע באַװײַזן, </s><s xml:id="JobC21V30"> אַז אין דעם טאָג פֿון בראָך װערט געשױנט דער שלעכטער, אין דעם טאָג װען שטראָפֿן װערן געבראַכט. </s><s xml:id="JobC21V31"> װער זאָגט אים אין פּנים זײַן װעג?און װאָס ער האָט געטאָן װער באַצאָלט אים?</s><s xml:id="JobC21V32"> װאָרום ער װערט געבראַכט צו קבֿורה, און אױפֿן בערגל פּאַסט מען אױף. </s><s xml:id="JobC21V33"> זיס זײַנען אים די שטיקער ערד פֿון טאָל, און נאָך אים ציִען זיך אַלע מענטשן, און אים פֿאַרױס אָן אַ צאָל. </s><s xml:id="JobC21V34"> און װי װילט איר מיך טרײסטן מיט גאָרנישט, אַז אײַערע תּשובֿות בלײַבן אַן אָפּנאַר?

</s><s xml:id="JobC22V1"> האָט געענטפֿערט אֶליפֿז דער תֵּימָני, און האָט געזאָגט:</s><s xml:id="JobC22V2"> ברענגט דען דער מענטש אַ נוץ גאָט?נײַערט זיך אַלײן ברענגט אַ נוץ דער פֿאַרשטאַנדיקער. </s><s xml:id="JobC22V3"> האָט דער אַלמאַכטיקער אַ טובֿה אַז דו ביסט אַ צדיק?אָדער אַ געװין אַז דו ביסט ערלעך אין דײַנע װעגן?</s><s xml:id="JobC22V4"> צי װעגן דײַן גאָטספֿאָרכטיקײט שטראָפֿט ער דיך, און גײט צום משפּט מיט דיר?</s><s xml:id="JobC22V5"> איז ניט דײַן שלעכטיקײט גרױס, און אָן אַ שיעור דײַנע זינד?</s><s xml:id="JobC22V6"> װאָרום פֿלעגסט נעמען אַ משכּון בײַ דײַנע ברידער אומזיסט, און די בגדים פֿון די נאַקעטע פֿלעגסטו אױסטאָן. </s><s xml:id="JobC22V7"> אַ טרונק װאַסער דעם פֿאַרשמאַכטן פֿלעגסטו ניט געבן, און פֿון דעם הונגעריקן פֿלעגסטו פֿאַרמײַדן ברױט. </s><s xml:id="JobC22V8"> „יאָ, דעם מאַן מיטן אָרעם, אים געהערט די ערד, און דער אָנגעזעענער, ער מעג װױנען אױף איר”. </s><s xml:id="JobC22V9"> אלמנות האָסטו אַװעקגעשיקט מיט לײדיקן, און די אָרעמס פֿון יתומים פֿלעגן צעדריקט װערן. </s><s xml:id="JobC22V10"> דרום זײַנען נעצן רונד אַרום דיר, און דיך שרעקט אַ פּלוצימדיקער פּחד, </s><s xml:id="JobC22V11"> אָדער אַ פֿינצטערניש, אַז דו קענסט ניט זען, און אַ פֿלײצונג װאַסער פֿאַרדעקט דיך. </s><s xml:id="JobC22V12"> פֿאַר װאָר, גאָט איז אין דער הײך פֿון די הימלען, און זע, די העכסטע שטערן װי דערהױבן זײ זײַנען; </s><s xml:id="JobC22V13"> און דו זאָגסט: „װאָס װײס גאָט?צי קען ער דורכן נעבל משפּטן?</s><s xml:id="JobC22V14"> װאָלקנס זײַנען אים אַ פֿאַרבאָרגעניש, און ער זעט ניט, און איבער דעם צירקל פֿון הימל גײט ער אום”. </s><s xml:id="JobC22V15"> װילסטו אָנהאַלטן דעם אַלטן װעג, װאָס די לײַט פֿון אומרעכט האָבן געטרעטן?</s><s xml:id="JobC22V16"> די װאָס זײַנען אײַנגעגאַנגען פֿאַר דער צײַט, װאָס זײער גרונטפֿעסט איז װי אַ טײַך צערונען געװאָרן;</s><s xml:id="JobC22V17"> די װאָס האָבן געזאָגט צו גאָט: קער זיך אָפּ פֿון אונדז!און װאָס קען זײ טאָן דער אַלמאַכטיקער?</s><s xml:id="JobC22V18"> בעת ער האָט אָנגעפֿילט זײערע הײַזער מיט גוטס –יאָ, די טראַכטונג פֿון די רשָעים איז װײַט פֿון מיר. –</s><s xml:id="JobC22V19"> די גערעכטע האָבן געזען, און זיך געפֿרײט, און דער אומשולדיקער האָט געשפּעט פֿון זײ:</s><s xml:id="JobC22V20"> פֿאַר װאָר, פֿאַרטיליקט געװאָרן איז זײער באַשטאַנד, און זײער שפֿע האָט פֿאַרצערט דאָס פֿײַער.
</s><s xml:id="JobC22V21"> באַקען זיך נאָר מיט אים, און זײַ אין פֿריד –דורך דעם װעט דיר אָנקומען גוטס. </s><s xml:id="JobC22V22"> נעם נאָר צו לערנונג פֿון זײַן מױל, און טו אַרײַן זײַנע װערטער אין דײַן האַרצן. </s><s xml:id="JobC22V23"> אַז דו װעסט זיך אומקערן צום אַלמאַכטיקן װעסטו אױפֿגעריכט װערן –אַז דו װעסט דערװײַטערן אומרעכט פֿון דײַנע געצעלטן. </s><s xml:id="JobC22V24"> און װאַרף אין שטוב דאָס גאָלדאַרץ, און צװישן געשטײן פֿון די טאָלן דאָס אוֹפֿיר-גאָלד;</s><s xml:id="JobC22V25"> און דער אַלמאַכטיקער זאָל זײַן דײַן גאָלדאַרץ, און קרוּװעס זילבער בײַ דיר. </s><s xml:id="JobC22V26"> װאָרום דענצמאָל װעסטו מיטן אַלמאַכטיקן זיך קװיקן, און װעסט אױפֿהײבן צו גאָט דײַן פּנים. </s><s xml:id="JobC22V27"> װעסט בעטן צו אים, און ער װעט דיך צוהערן, און דײַנע נדרים װעסטו באַצאָלן. </s><s xml:id="JobC22V28"> און װעסט באַשליסן אַ זאַך, און זי װעט דיר צו שטאַנד קומען, און אױף דײַנע װעגן װעט שײַנען אַ ליכטיקײט.
</s><s xml:id="JobC22V29"> אַז מע האָט דיך דערנידערט, האָסטו געזאָלט זאָגן:עס איז אַ דערהײבונג;װאָרום ער העלפֿטדעם װאָס האַלט נידעריק די אױגן. </s><s xml:id="JobC22V30"> װוּ אַן אומשולדיקן מאַכט ער אַנטרינען, און װעסט אַנטרונען װערן דורך דער רײנקײט פֿון דײַנע הענט.

</s><s xml:id="JobC23V1"> האָט געענטפֿערט אִיובֿ, און האָט געזאָגט:</s><s xml:id="JobC23V2"> הײַנט אױך איז ביטער מײַן קלאָג, מײַן האַנט איז שװער פֿון װעגן מײַן זיפֿצן. </s><s xml:id="JobC23V3"> הלװאי װײס איך װוּ איך געפֿין אים, װי איך קום צו זײַן אָרט!</s><s xml:id="JobC23V4"> איך װאָלט פֿאָרגעלײגט פֿאַר אים דעם משפּט, און מײַן מױל װאָלט איך אָנגעפֿילט מיט טענות. </s><s xml:id="JobC23V5"> איך װאָלט װיסן װאָס ער װאָלט מיר ענטפֿערן, און פֿאַרשטײן װאָס ער װאָלט מיר זאָגן. </s><s xml:id="JobC23V6"> װאָלט ער מיט גרױס כּוח געקריגט מיט מיר?נײן; נײַערט אַכט געטאָן װאָלט ער אױף מיר. </s><s xml:id="JobC23V7"> דענצמאָל װאָלט דער רעכטפֿאַרטיקער געטענהט מיט אים, און איך װאָלט אױף אײביק אַנטרונען פֿון מײַן ריכטער.
</s><s xml:id="JobC23V8"> זע, איך גײ פֿאַרױס, און ער איז ניטאָ, און אַהינטער, און איך מערק אים ניט;</s><s xml:id="JobC23V9"> לינקס אַז ער איז פֿאַרטאָן, זע איך ניט, ער פֿאַרדרײט זיך רעכטס, און איך מערק ניט.
</s><s xml:id="JobC23V10"> אָבער ער װײס דעם װעג װאָס בײַ מיר, ער האָט מיך געפּרוּװט, איך בין װי גאָלד אַרױס. </s><s xml:id="JobC23V11"> אָן זײַן טריט האָט זיך געהאַלטן מײַן פֿוס, זײַן װעג האָב איך געהיט, און זיך ניט אָפּגענײַגט. </s><s xml:id="JobC23V12"> װוּ אַ געבאָט פֿון זײַנע ליפּן, האָב איך זיך ניט אָפּגעקערט;מער װי מײַן אױסקומעניש האָב איך געהיט די װערטער פֿון זײַן מױל. </s><s xml:id="JobC23V13"> אָבער ער האַלט זיך בײַ אײנס, און װער קען אים אָפּהאַלטן?און זײַן זעל באַגערט, און ער טוט. </s><s xml:id="JobC23V14"> יאָ, ער װעט אױספֿירן װאָס מיר איז באַשערט, און פֿיל אַזױנס איז נאָך דאָ בײַ אים. </s><s xml:id="JobC23V15"> דרום בין איך דערשראָקן פֿאַר אים; איך באַטראַכט, און האָב מורא פֿאַר אים. </s><s xml:id="JobC23V16"> און גאָט האָט שלאַף געמאַכט מײַן האַרץ, און דער אַלמאַכטיקער האָט מיך אײַנגעשראָקן. </s><s xml:id="JobC23V17"> װאָרום איך בין ניט פֿאַרמיטן געװאָרן פֿון דעם חושך, און פֿאַר מײַן פּנים האָט פֿאַרדעקט אַ פֿינצטערניש.

</s><s xml:id="JobC24V1"> פֿאַר װאָס זײַנען ניט אָפּגעלײגט פֿון אַלמאַכטיקן באַשטימטע צײַטן, און די װאָס קענען אים, זעען ניט זײַנע טעג?</s><s xml:id="JobC24V2"> גרענעצן פֿאַררוקט מען, אַ סטאַדע גזלט מען און מע פֿיטערט. </s><s xml:id="JobC24V3"> דעם אײזל פֿון יתומים פֿירט מען אַװעק, מע נעמט אין משכּון דעם אָקס פֿון דער אלמנה. </s><s xml:id="JobC24V4"> מע שטױסט אַראָפּ אבֿיונים פֿון װעג, באַהאַלטן מוזען זיך אַלע אָרימע פֿון לאַנד. </s><s xml:id="JobC24V5"> זע, װי װילדע אײזלען אין מדבר, גײען זײ אַרױס צו זײער אַרבעט, זוכנדיק שפּײַז;די סטעפּ גיט אים ברױט פֿאַר די קינדער. </s><s xml:id="JobC24V6"> אױפֿן פֿעלד שנײַדן זײ זײַן פֿוטער, און דעם װײַנגאָרטן פֿון רָשע קלײַבן זײ אָפּ. </s><s xml:id="JobC24V7"> נאַקעט נעכטיקן זײ, אָן אַ מלבושאון אָן אַ צודעק פֿון קעלט. </s><s xml:id="JobC24V8"> פֿון דעם רעגנגוס פֿון די בערג װערן זײ דורכגענעצט, און אָן אַ שיצונג טוליען זײ זיך צום פֿעלדז.
</s><s xml:id="JobC24V9"> מע רױבט פֿון דער ברוסט דעם יתום, און בײַם אָרימאַן נעמט מען אַ משכּון. </s><s xml:id="JobC24V10"> נאַקעט גײען זײ, אָן אַ מלבוש, און הונגעריקע טראָגן זײ דעם גאַרב. </s><s xml:id="JobC24V11"> צװישן די מױערן פֿון יענע, פּרעסן זײ אײל; קעלטערס טרעטן זײ און זײַנען דאָרשטיק. </s><s xml:id="JobC24V12"> פֿון שטאָט קרעכצן די מענטשן, און די זעל פֿון גוססע שרײַט, און גאָט מאַכט ניט קײן פֿאָרװוּרף.
</s><s xml:id="JobC24V13"> זײ זײַנען װידערשפּעניקער אָן ליכט, זײ קענען ניט זײַנע װעגן, און װײַלן ניט אױף זײַנע שטעגן. </s><s xml:id="JobC24V14"> מיטן שײַן שטײט אױף דער מערדער, צו טײטן דעם אָרימאַן און דעם אבֿיון;און בײַ נאַכט איז ער װי אַ גנבֿ. </s><s xml:id="JobC24V15"> און דאָס אױג פֿון נואף װאַרט אױף פֿאַרנאַכט, אַזױ צו זאָגן: מיך װעט ניט אָנזען אַן אױג; און אַ צודעק אױפֿן פּנים טוט ער אָן. </s><s xml:id="JobC24V16"> זײ גראָבן אונטער אין דער פֿינצטער הײַזער, בײַ טאָג פֿאַרשליסן זײ זיך אײַן;זײ װײסן ניט פֿון ליכטיקײט, </s><s xml:id="JobC24V17"> װאָרום בײַ זײ אַלעמען איז טױטשאָטן פֿרימאָרגן, װײַל זײ זײַנען באַקאַנט מיט די שרעקענישן פֿון טױטשאָטן.
</s><s xml:id="JobC24V18"> ער גײט לײַכט אַװעק אױפֿן װאַסער;פֿאַרשאָלטן איז זײער חלק אױף דער ערד;ער פֿאַרקערט ניט אױפֿן װעג פֿון װײַנגערטנער. </s><s xml:id="JobC24V19"> טריקעניש און היץ רױבן אַװעק שנײװאַסער;די אונטערערד – די װאָס האָבן געזינדיקט. </s><s xml:id="JobC24V20"> דער טראַכט פֿאַרגעסט אָן אים, דער װאָרעם לאָבט זיך מיט אים, ער װערט מער ניט געדאַכט;און צעבראָכן װי אַ האָלץ װערט אומגערעכטיקײט.
</s><s xml:id="JobC24V21"> ער חבֿרט זיך מיט דער עקרה װאָס געבערט ניט;און די אלמנה באַגיטיקט ער ניט. </s><s xml:id="JobC24V22"> און ער שלעפּט אַראָפּ די מאַכטיקע מיט זײַן כּוח;ער שטײט אױף, און מע איז ניט זיכער מיטן לעבן.
</s><s xml:id="JobC24V23"> [גאָט] לאָזט אים אין זיכערקײט, ער זאָל זיך אָנלענען, אָבער זײַנע אױגן זײַנען אױף זײערע װעגן. </s><s xml:id="JobC24V24"> זײ װערן דערהױבן אַ װײַלע, און שױן זײַנען זײ ניטאָ;יאָ, זײ װערן דערנידערט, װי אַלע װערן זײ אײַנגעזאַמלט, און װי אַ שפּיץ זאַנג װערן זײ אָפּגעשניטן.
</s><s xml:id="JobC24V25"> און אױב ניט אַזױ, דען, װער װיל מיר אָפּלײקענען, און מאַכן צו נישט מײַן װאָרט?

</s><s xml:id="JobC25V1"> האָט געענטפֿערט בִלדַד דער שוחי, און האָט געזאָגט:</s><s xml:id="JobC25V2"> געװעלטיקײט און פֿאָרכטיקײט זײַנען בײַ אים;ער שאַפֿט שלום אין זײַנע הײכן. </s><s xml:id="JobC25V3"> איז דאָ אַ צאָל צו זײַנע מחנות? און אױף װעמען גײט ניט אױף זײַן ליכט?</s><s xml:id="JobC25V4"> הײַנט װי קען אַ מענטש גערעכט זײַן קעגן גאָט?און װי קען רײן זײַן אַ געבאָרענער פֿון אַ פֿרױ?</s><s xml:id="JobC25V5"> זע, אַזש די לבֿנה איז ניט העל, און די שטערן זײַנען ניט רײן אין זײַנע אױגן, </s><s xml:id="JobC25V6"> הײַנט װי שױן אַ מענטש אַ װאָרעם, און אַ מענטשנקינד אַ מילב?

</s><s xml:id="JobC26V1"> האָט געענטפֿערט אִיובֿ, און האָט געזאָגט:</s><s xml:id="JobC26V2"> װי האָסטו געהאָלפֿן דעם װאָס אָן כּוח!בײַגעשטאַנען דעם אָרעם אָן מאַכט! </s><s xml:id="JobC26V3"> װי האָסטו געעֵצֶהט דעם װאָס אָן חכמה, און קלוגשאַפֿט אַ סך געלאָזט װיסן!</s><s xml:id="JobC26V4"> מיט װעמעס הילף האָסטו געזאָגט די װערטער?און װעמעס אָטעם איז אַרױסגעגאַנגען פֿון דיר?
</s><s xml:id="JobC26V5"> די מתים ציטערן, די װאַסערן פֿון אונטן מיט זײערע באַװױנער. </s><s xml:id="JobC26V6"> נאַקעט איז די אונטערערד פֿאַר אים, און אָן אַ צודעק איז דער אָפּגרונט. </s><s xml:id="JobC26V7"> ער שפּרײט אױס דעם צפֿון איבער דעם תּוהו, ער הענגט אױף די ערד אױף גאָרנישט. </s><s xml:id="JobC26V8"> ער בינדט אײַן די װאַסערן אין זײַנע כמאַרעס, און ניט צעפּלאַצט װערט דער װאָלקן אונטער זײ. </s><s xml:id="JobC26V9"> ער פֿאַרדעקט דעם פּנים פֿונעם טראָן, ער פֿאַרשפּרײט זײַן װאָלקן איבער אים. </s><s xml:id="JobC26V10"> ער האָט געצירקלט אַ גרענעץ אױפֿן װאַסער, ביז צום סָוף פֿון ליכט און פֿינצטערניש. </s><s xml:id="JobC26V11"> די זײַלן פֿון הימל טרײסלען זיך, און װערן צעטומלט פֿון זײַן אָנגעשרײ. </s><s xml:id="JobC26V12"> מיט זײַן כּוח צערודערט ער דעם ים, און מיט זײַן פֿאַרשטאַנדיקײט צעהאַקט ער רַהַבֿ. </s><s xml:id="JobC26V13"> דורך זײַן אָטעם װערט לױטער דער הימל;זײַן האַנט האָט דערשלאָגן די לױפֿיקע שלאַנג. </s><s xml:id="JobC26V14"> זע, דאָס זײַנען טײל פֿון זײַנע װעגן; און װאָס פֿאַר אַ קלײן מורמל הערן מיר פֿון אים! אָבער דעם דונער פֿון זײַנע גבֿורות װער קען פֿאַרשטײן?

</s><s xml:id="JobC27V1"> און אִיובֿ האָט װידער אױפֿגעהױבן זײַן גערײד, און האָט געזאָגט:</s><s xml:id="JobC27V2"> אַזױ װי עס לעבט גאָט װאָס האָט צוגענומען מײַן רעכט, און דער אַלמאַכטיקער װאָס האָט פֿאַרביטערט מײַן זעל, </s><s xml:id="JobC27V3"> אַז אױב כּל-זמן מײַן אָטעם איז אין מיר, און דער הױך פֿון גאָט אין מײַן נאָז, </s><s xml:id="JobC27V4"> אױב מײַנע ליפּן װעלן רעדן אומרעכט, און אױב מײַן צונג װעט אַרױסלאָזן באַטרוג!</s><s xml:id="JobC27V5"> חלילה מיר, אַז איך זאָל אײַך געבן גערעכט!ביז איך װעל אױסגײן װעל איך ניט לאָזן אָפּנעמען מײַן ערלעכקײט פֿון מיר. </s><s xml:id="JobC27V6"> אָן מײַן גערעכטיקײט האַלט איך זיך און װעל זי ניט אָפּלאָזן;מײַן האַרץ האָט פֿון מײַן לעבטאָג אָן מיר ניט פֿאָרצוּװאַרפֿן.
</s><s xml:id="JobC27V7"> זאָל װערן פֿון מײַן פֿײַנט װי פֿון רָשע, און פֿון מײַן קעגנשטײער װי פֿון דעם פֿאַרברעכער!</s><s xml:id="JobC27V8"> װאָרום װאָס איז די האָפֿענונג פֿון דעם זינדיקן, אַז ער האַװעט, אױב גאָט נעמט אַװעק זײַן זעל?</s><s xml:id="JobC27V9"> װעט גאָט הערן זײַן געשרײ, אַז אױף אים װעט קומען אַ צרה? </s><s xml:id="JobC27V10"> צי קען ער זיך קװיקן מיטן אַלמאַכטיקן, רופֿן צו גאָט אין יעטװעדער צײַט?</s><s xml:id="JobC27V11"> איך װעל אײַך לערנען װעגן דער האַנט פֿון גאָט, װאָס איז בײַם אַלמאַכטיקן װעל איך ניט פֿאַרהױלן. </s><s xml:id="JobC27V12"> אָט האָט איר אַלע געזען, און פֿאַר װאָס דען פּלױדערט איר נישטיקס?</s><s xml:id="JobC27V13"> דאָס איז דער חלק פֿון דעם שלעכטן מענטשן בײַ גאָט, און די אַרב װאָס די געװאַלטטוער קריגן פֿון אַלמאַכטיקן. </s><s xml:id="JobC27V14"> אױב זײַנע קינדער מערן זיך, איז דאָס פֿאַרן שװערד, און זײַנע שפּראָצן װעלן ניט האָבן ברױט צו זאַט. </s><s xml:id="JobC27V15"> די װאָס בלײַבן פֿון אים װעלן פֿון פּעסט באַגראָבן װערן, און זײַנע אלמנות װעלן צו מאָל ניט באַװײנען. </s><s xml:id="JobC27V16"> אַז ער זאָל אָנזאַמלען װי שטױב זילבער, און װי לײם אָנגרײטן מלבושים, </s><s xml:id="JobC27V17"> װעט ער אָנגרײטן, און דער גערעכטער װעט אָנטאָן, און מיטן זילבער װעלן די אומשולדיקע זיך טײלן. </s><s xml:id="JobC27V18"> ער בױט װי אַ מאָיל זײַן הױז, און װי אַ בײַדל װאָס דער װעכטער מאַכט. </s><s xml:id="JobC27V19"> ער לײגט זיך אַן עושר, און שױן איז ניטאָ װאָס אױפֿצוקלײַבן, ער עפֿנט זײַנע אױגן, און עס איז ניטאָ. </s><s xml:id="JobC27V20"> װי װאַסערן יאָגן אים אָן שרעקענישן, איבער נאַכט גנבֿעט אים אַװעק אַ שטורעם. </s><s xml:id="JobC27V21"> דער מזרח-װינט הײבט אים אױף, אַז ער מוז גײן, און ער שטורעמט אים אַװעק פֿון זײַן אָרט. </s><s xml:id="JobC27V22"> און ער שלײַדערט אױף אים און דערבאַרימט זיך ניט;לױפֿנדיק װאָלט ער אַנטלאָפֿן פֿון זײַן האַנט. </s><s xml:id="JobC27V23"> מע פּאַטשט איבער אים די הענט, און מע שמוצערט אױף אים פֿון זײַן אָרט.

</s><s xml:id="JobC28V1"> יאָ, פֿאַראַן אַ גרעבערײַ פֿאַר זילבער, און אַן אָרט װוּ גאָלד טוט מען לײַטערן. </s><s xml:id="JobC28V2"> אײַזן װערט פֿון דער ערד גענומען, און פֿון שטײן שמעלצט מען קופּער. </s><s xml:id="JobC28V3"> דער מענטש מאַכט אַ סָוף צו פֿינצטערניש, און ביז יעטװעדער עק פֿאָרשט ער אױסשטײנער פֿון פֿינצטערניש און טױטשאָטן. </s><s xml:id="JobC28V4"> ער ברעכט אַ שאַכט װײַט פֿון אַ באַװױנער;פֿאַרגעסן פֿון אַ פֿאַרבײַגײערס פֿוס;אָפּגעצערט, װײַט פֿון מענטשן װאַנדערן זײ. </s><s xml:id="JobC28V5"> די ערד, פֿון איר קומט אַרױס ברױט, אָבער אונטער איר איז איבערגעקערט װי פֿון פֿײַער. </s><s xml:id="JobC28V6"> דער אָרט פֿון סאַפּיר זײַנען אירע שטײנער, און שטױבן פֿון גאָלד זײַנען דערין. </s><s xml:id="JobC28V7"> דעם שטעג, אים װײס ניט קײן רױבפֿױגל, און ניט אָנגעקוקט האָט אים דאָס אױג פֿון אַ פֿאַלק. </s><s xml:id="JobC28V8"> ניט באַטרעטן האָבן אים חיות שטאָלצע, ניט געשפּרײַזט האָט אױף אים דער לײב. </s><s xml:id="JobC28V9"> צום קיזלשטײן שטרעקט ער אױס זײַן האַנט, ער קערט אום פֿון װאָרצל די בערג. </s><s xml:id="JobC28V10"> אין פֿעלדזן האַקט ער גראָבנס, און אַל דאָס טײַערסטע קוקט אָן זײַן אױג. </s><s xml:id="JobC28V11"> פֿלוסן פֿאַרבינדט ער ניט צו רינען, און פֿאַרבאָרגנס ברענגט ער אַרױס אין ליכט. </s><s xml:id="JobC28V12"> אָבער די חכמה פֿון װאַנען קען געפֿונען װערן, און װוּ איז דער אָרט פֿון פֿאַרשטאַנדיקײט?</s><s xml:id="JobC28V13"> קײן מענטש װײס ניט איר װערדע, און זי געפֿינט זיך ניט אין לאַנד פֿון די לעבעדיקע. </s><s xml:id="JobC28V14"> דער תּהָום זאָגט: ניט אין מיר;און דער ים זאָגט: ניט בײַ מיר. </s><s xml:id="JobC28V15"> פֿאַר איר קען ניט געגעבן װערן פֿײַנגאָלד, און זילבער קען ניט געװױגן װערן פֿאַר איר מקח. </s><s xml:id="JobC28V16"> זי קען ניט אָפּגעשאַצט װערן מיט אוֹפֿיר-גאָלד, מיט טײַערן אָניקל און סאַפּירשטײן. </s><s xml:id="JobC28V17"> גאָלד און גלאָז זײַנען ניט איר גלײַכן, און כּלים פֿון גינגאָלד איר אױסבײַט. </s><s xml:id="JobC28V18"> אַבֿנים טובֿות און קריסטאָל דאַרפֿן ניט דערמאָנט װערן, און מער פֿון קאַרעלן איז דער באַטרעף פֿון חכמה. </s><s xml:id="JobC28V19"> טאָפּאַז פֿון כּוּש איז ניט איר גלײַכן, מיט רײנעם גאָלד קען זי ניט אָפּגעשאַצט װערן. </s><s xml:id="JobC28V20"> טאָ פֿון װאַנען קומט די חכמה?און װוּ איז דער אָרט פֿון פֿאַרשטאַנדיקײט?</s><s xml:id="JobC28V21"> אַז זי איז פֿאַרהױלן פֿון די אױגן פֿון יעטװעדער לעבעדיקן, און פֿון פֿױגל פֿון הימל איז זי פֿאַרבאָרגן. </s><s xml:id="JobC28V22"> אונטערגאַנג און טױט זאָגן:מיט אונדזערע אױערן האָבן מיר געהערט איר הערונג. </s><s xml:id="JobC28V23"> גאָט פֿאַרשטײט איר װעג, און ער װײס איר אָרט. </s><s xml:id="JobC28V24"> װאָרום ער קוקט ביז די עקן ערד, אונטערן גאַנצן הימל זעט ער. </s><s xml:id="JobC28V25"> װען ער האָט געמאַכט פֿאַרן װינט אַ װאָג, און װאַסערן מאַרקירט מיט אַ מאָס, </s><s xml:id="JobC28V26"> װען ער האָט געמאַכט פֿאַרן רעגן אַ געזעץ, און אַ װעג פֿאַרן דונערגעװיטער, </s><s xml:id="JobC28V27"> דענצמאָל האָט ער זי געזען און זי באַרעכנט, זי אױפֿגעשטעלט און אױך זי אױסגעפֿאָרשט. </s><s xml:id="JobC28V28"> און ער האָט געזאָגט צום מענטשן:זע, מורא פֿאַר גאָט דאָס איז חכמה, און זיך אָפּקערן פֿון שלעכטס איז פֿאַרשטאַנדיקײט.

</s><s xml:id="JobC29V1"> און אִיובֿ האָט װידער אױפֿגעהױבן זײַן גערײד, און האָט געזאָגט:</s><s xml:id="JobC29V2"> װער מאַכט מיך אַזױ װי אין די חדשים פֿון אַ מאָל, װי אין די טעג װאָס גאָט האָט מיך אָפּגעהיט! </s><s xml:id="JobC29V3"> װען זײַן ליכט האָט געשײַנט איבער מײַן קאָפּ, װען פֿאַר זײַן שײַן פֿלעג איך גײן אין דער פֿינצטער. </s><s xml:id="JobC29V4"> אַזױ װי איך בין געװען אין די טעג פֿון מײַן יוגנט, װען די פֿאַרטרױטקײט פֿון גאָט איז געװען אױף מײַן געצעלט;</s><s xml:id="JobC29V5"> װען דער אַלמאַכטיקער איז נאָך געװען מיט מיר; רונד אַרום מיר מײַנע קינדער. </s><s xml:id="JobC29V6"> װען מײַנע טריט האָבן זיך געבאָדן אין שמאַנט, און דער פֿעלדז האָט געגאָסן בײַ מיר בעכן מיט אײל. </s><s xml:id="JobC29V7"> אַז איך בין אַרױסגעגאַנגען צום טױער אין שטאָט, אױפֿגעשטעלט אין מאַרק מײַן זיץ, </s><s xml:id="JobC29V8"> האָבן יונגעלײַט געזען און זיך באַהאַלטן, און גרײַזן האָבן זיך אױפֿגעהױבן און געשטאַנען. </s><s xml:id="JobC29V9"> האַרן האָבן זיך אײַנגעהאַלטן פֿון װערטער, און די האַנט פֿלעגן זײ אַרױפֿטאָן אױף זײער מױל. </s><s xml:id="JobC29V10"> דער קָול פֿון גרױסע לײַט האָט זיך באַהאַלטן, און זײער צונג האָט זיך צוגעקלעפּט צו זײער גומען. </s><s xml:id="JobC29V11"> װאָרום װוּ אַן אױער האָט געהערט, האָט מיך געלױבט, און װוּ אַן אױג האָט געזען, האָט מיר צוגעשטימט. </s><s xml:id="JobC29V12"> װײַל איך פֿלעג ראַטעװען דעם אָרימאַן װאָס האָט געשריִען, און דעם יתום װאָס האָט ניט קײן העלפֿער. </s><s xml:id="JobC29V13"> די ברכה פֿון דעם אומגליקלעכן פֿלעגט קומען אױף מיר, און דאָס האַרץ פֿון דער אלמנה פֿלעג איך דערפֿרײען. </s><s xml:id="JobC29V14"> איך האָב אָנגעטאָן רעכטפֿאַרטיקײט, און זי האָט מיך אָנגעטאָן, װי אַ מאַנטל און אַ הױב איז געװען מײַן גערעכטיקײט. </s><s xml:id="JobC29V15"> אױגן בין איך געװען פֿאַרן בלינדן, און פֿיס פֿאַרן הינקעדיקן בין איך געװען. </s><s xml:id="JobC29V16"> איך בין געװען אַ פֿאָטער פֿאַר די באַדערפֿטיקע, און דעם משפּט פֿון דעם װאָס איך האָב ניט געקענט, פֿלעג איך אױספֿאָרשן. </s><s xml:id="JobC29V17"> און איך האָב צעבראָכן די באַקצײן פֿון דעם פֿאַרברעכער, און פֿון זײַנע צײנער אַרױסגעװאָרפֿן דעם רױב. </s><s xml:id="JobC29V18"> און איך האָב געזאָגט: בײַ מײַן נעסט װעל איך פֿאַרגײן, און װי דער פֿעניקספֿױגל װעל איך מערן טעג. </s><s xml:id="JobC29V19"> מײַן װאָרצל װעט זײַן אָפֿן צום װאַסער, און דער טױ װעט נעכטיקן אױף מײַן צװײַג. </s><s xml:id="JobC29V20"> מײַן כּבֿוד װעט בלײַבן פֿריש בײַ מיר, און מײַן בױגן װעט אין מײַן האַנט זיך באַנײַען.
</s><s xml:id="JobC29V21"> צו מיר האָט מען זיך צוגעהערט און געװאַרט, און מע פֿלעגט האַרן אױף מײַן עצה. </s><s xml:id="JobC29V22"> נאָך מײַן זאָג פֿלעגט מען מער ניט רעדן, און אױף זײ פֿלעגט טריפֿן מײַן װאָרט. </s><s xml:id="JobC29V23"> און זײ האָבן געװאַרט װי אױף רעגן אױף מיר, און אױפֿגעשפּאַרט זײער מױל װי אױף שפּעטרעגן. </s><s xml:id="JobC29V24"> אַז איך פֿלעג לאַכן צו זײ, פֿלעגט זיך זײ ניט גלױבן;און דאָס ליכט פֿון מײַן פּנים פֿלעגן זײ ניט מינערן. </s><s xml:id="JobC29V25"> איך פֿלעג אױסקלײַבן זײער װעג, און פֿלעג זיצן אױבן אָן, און רוען װי אַ מלך צװישן חיל, װי דער װאָס טוט טרױערער טרײסטן.

</s><s xml:id="JobC30V1"> און אַצונד לאַכן פֿון מיר ייִנגערע פֿון מיר אין טעג, װאָס איך האָב מיך געמיאוסט צו שטעלן זײערע פֿאָטערסמיט די הינט פֿון מײַנע שאָף –</s><s xml:id="JobC30V2"> יאָ, צו װאָס מיר דער כּוח פֿון זײערע הענט?זײער פֿרישקײט איז געװען פֿאַרלאָרן –</s><s xml:id="JobC30V3"> די װאָס זײַנען פֿון נױט און הונגער אײַנגעדאַרט, װאָס נאָגן די טריקעניש אין פֿינצטערער װיסטקײט און װיסטעניש. </s><s xml:id="JobC30V4"> די װאָס רײַסן זאַלצקרײַטעכץ מיט װערמוט, און װאָרצל פֿון בעזעמבײמלעך זיך אָנצוּװאַרעמען. </s><s xml:id="JobC30V5"> פֿון צװישן מענטשן װערן זײ פֿאַרטריבן, מע שרײַט אױף זײ װי אױף אַ גנבֿ. </s><s xml:id="JobC30V6"> אין מוֹראדיקע טאָלן מוזען זײ װױנען, אין לעכער פֿון דער ערד און פֿעלדזן. </s><s xml:id="JobC30V7"> צװישן די בײמלעך ברומען זײ, אונטער אַ דאָרן זײַנען זײ צונױפֿגענורעט. </s><s xml:id="JobC30V8"> געמײנע יונגען און יונגען אָן אַ נאָמען, װאָס זײַנען אױסגעשטױסן פֿון לאַנד.
</s><s xml:id="JobC30V9"> און אַצונד בין איך זײער לידל געװאָרן, און איך בין פֿאַר אַ װערטל בײַ זײ. </s><s xml:id="JobC30V10"> זײ פֿאַראומװערדיקן מיך, זײ דערװײַטערן זיך פֿון מיר, און זײ האַלטן זיך ניט אָפּ מיר אין פּנים צו שפּײַען. </s><s xml:id="JobC30V11"> װאָרום מײַן בױגנשטריק האָט ער לױז געמאַכט און מיך געבױגן, און זײ װאַרפֿן אַראָפּ די צאַם פֿאַר מיר. </s><s xml:id="JobC30V12"> אױף רעכטס שטעלט זיך אױף דאָס יונגװאַרג;זײ שטױסן מײַנע פֿיס, און טרעטן אױס קעגן מיר זײערע װעגן פֿון אומגליק. </s><s xml:id="JobC30V13"> זײ האָבן צעריסן מײַן שטעג, זײ העלפֿן מײַן בראָך; קײן העלפֿער זאָל זײ ניט זײַן! </s><s xml:id="JobC30V14"> װי אַ ברײטער װאַסערבראָך קומען זײ, מיט שטורעם קײַקלען זײ זיך אַרױף. </s><s xml:id="JobC30V15"> שרעקענישן זײַנען געקערט קעגן מיר, זײ יאָגן װי אַ װינט מײַן גדוּלה, און װי אַ װאָלקן איז אַװעק מײַן הילף. </s><s xml:id="JobC30V16"> און אַצונד צעגיסט זיך אין מיר מײַן זעל, טעג פֿון פּײַן האָבן מיך אָנגענומען. </s><s xml:id="JobC30V17"> די נאַכט בױערט מײַנע בײנער פֿון מיר, און מײַנע אָדערן ליגן ניט אײַן. </s><s xml:id="JobC30V18"> פֿון גרױס שטאַרקײט פֿון מײַן קרענק איז מײַן מלבוש פֿאַרביטן; װי דער קאָלנער פֿון מײַן העמד גורט זי מיך אַרום. </s><s xml:id="JobC30V19"> ער האָט מיך געװאָרפֿן אין קױט, און איך בין געגליכן צו שטױב און אַש. </s><s xml:id="JobC30V20"> איך שרײַ צו דיר, און דו ענטפֿערסט מיר ניט, איך שטײ, און דו קוקסט מיך אָן. </s><s xml:id="JobC30V21"> ביסט פֿאַרקערט געװאָרן אין אַן אַכזר צו מיר, מיט דער מאַכט פֿון דײַן האַנט פֿײַנטסטו מיך. </s><s xml:id="JobC30V22"> הײבסט מיך אױף אױפֿן װינט, מאַכסט מיך רײַטן דערױף, און מאַכסט צעגײן מײַן קראַפֿט. </s><s xml:id="JobC30V23"> יאָ, איך װײס, װעסט צום טױט מיך ברענגען, און צום זאַמלהױז פֿון אַלע לעבעדיקע. </s><s xml:id="JobC30V24"> אָבער שטרעקט מען ניט אױס די האַנט פֿון אַ חוּרבֿה, טאָמער װעט דערין זײַן אַ הילף פֿאַרן בראָך?</s><s xml:id="JobC30V25"> צי האָב איך ניט געװײנט פֿאַרן שװער געדריקטן?מײַן זעל האָט דאָך געקומערט פֿאַרן אבֿיון. </s><s xml:id="JobC30V26"> אָבער איך האָב געהאָפֿט אױף גוטס, און שלעכטס איז געקומען;און איך האָב געהאַרט אױף ליכט, און פֿינצטערניש איז געקומען. </s><s xml:id="JobC30V27"> מײַנע אינגעװײד קאָכן און רוען ניט;טעג פֿון פּײַן זײַנען געקומען אױף מיר. </s><s xml:id="JobC30V28"> פֿינצטער גײ איך אום, אָן זון;איך שטײ אױף אין אַ געזעמל און שרײַ. </s><s xml:id="JobC30V29"> איך בין געװאָרן אַ ברודער צו שאַקאַלן, און אַ חבֿר צו שטרױספֿױגלען. </s><s xml:id="JobC30V30"> מײַן הױט איז שװאַרץ געװאָרן אױף מיר, און מײַן געבײן איז צעברענט פֿון היץ. </s><s xml:id="JobC30V31"> און געװאָרן צו טרױער איז מײַן האַרף, און מײַן פֿלײט צו אַ קָול פֿון געװײן.

</s><s xml:id="JobC31V1"> אַ בונד האָב איך געשלאָסן מיט מײַנע אױגן;און װאָס זאָל איך קוקן אױף אַ יונגפֿרױ?</s><s xml:id="JobC31V2"> װאָרום װאָס איז דער חלק פֿון גאָט פֿון אױבן, און די אַרב פֿון אַלמאַכטיקן פֿון דער הײך?</s><s xml:id="JobC31V3"> אױב ניט אַ בראָך פֿאַרן פֿאַרברעכער, און אומגליק פֿאַר די טוער פֿון אומרעכט?</s><s xml:id="JobC31V4"> זעט ער דען ניט אַלע מײַנע װעגן, און צײלט אַלע מײַנע טריט?</s><s xml:id="JobC31V5"> אױב איך בין אומגעגאַנגען מיט ליגן, און געאײַלט צו באַטרוג האָט מײַן פֿוס –</s><s xml:id="JobC31V6"> זאָל ער מיך װעגן אױף ריכטיקע װאָגשאָלן, און גאָט װעט װיסן מײַן אומשולד –</s><s xml:id="JobC31V7"> אױב מײַן טריט האָט זיך אָפּגענײַגט פֿון װעג, און נאָך מײַנע אױגן איז געגאַנגען מײַן האַרץ, און אין מײַנע הענט האָט זיך אָנגעקלעפּט אַ פֿלעק, </s><s xml:id="JobC31V8"> זאָל איך זײען, און אַן אַנדערער זאָל עסן, און מײַנע שפּראָצונגען זאָלן אױסגעװאָרצלט װערן.
</s><s xml:id="JobC31V9"> אױב מײַן האַרץ איז פֿאַרפֿירט געװאָרן נאָך אַ פֿרױ, און איך האָב געלױערט בײַ דער טיר פֿון מײַן חבֿר, </s><s xml:id="JobC31V10"> זאָל מאָלן פֿאַר אַן אַנדערן מײַן װײַב, און אַנדערע זאָלן קניִען איבער איר. </s><s xml:id="JobC31V11"> װאָרום דאָס איז אַ שענדלעכקײט, און דאָס איז אַ זינד צום פֿאַרמשפּטן. </s><s xml:id="JobC31V12"> װאָרום דאָס איז אַ פֿײַער װאָס פֿאַרצערט ביז אונטערגאַנג, און מײַן גאַנצע תּבֿואה װאָלט עס אױסגעװאָרצלט.
</s><s xml:id="JobC31V13"> אױב איך פֿלעג פֿאַראַכטן דאָס רעכט פֿון מײַן קנעכט און מײַן דינסטאין זײער קריג מיט מיר –</s><s xml:id="JobC31V14"> װאָס װאָלט איך דען געטאָן, אַז גאָט זאָל אױפֿשטײן?און אַז ער װאָלט געמאָנט, װאָס װאָלט איך אים געענטפֿערט?</s><s xml:id="JobC31V15"> האָט ניט דער װאָס האָט מיך אין מוטערלײַב באַשאַפֿן, אים באַשאַפֿן?און דער אײגענער אים אין טראַכט געפֿורעמט?
</s><s xml:id="JobC31V16"> אױב איך פֿלעג פֿאַרמײַדן דעם פֿאַרלאַנג פֿון די אָרימע, און די אױגן פֿון דער אלמנה לאָזן אױסגײן;</s><s xml:id="JobC31V17"> אָדער איך פֿלעג עסן מײַן ביסן אַלײן, און דער יתום האָט דערפֿון ניט געגעסן –</s><s xml:id="JobC31V18"> נײן, פֿון מײַן יוגנט אָן איז ער אױפֿגעװאַקסן בײַ מיר װי בײַ אַ פֿאָטער, און פֿון מײַן מוטערלײַב אָן פֿלעג איך זי פֿירן.
</s><s xml:id="JobC31V19"> אױב איך פֿלעג צוזען אַן אומגליקלעכן אָן אַ מלבושאון אָן אַ צודעק דעם אבֿיון;</s><s xml:id="JobC31V20"> אױב זײַנע לענדן האָבן מיך ניט געבענטשט, װײַל מיטן אָפּשער פֿון מײַנע שאָף פֿלעגט ער זיך דערװאַרעמען;</s><s xml:id="JobC31V21"> אױב איך האָב געהױבן אױף אַ יתום מײַן האַנט, װײַל איך פֿלעג זען מײַנע העלפֿער אין טױער, </s><s xml:id="JobC31V22"> זאָל מײַן אַקסל פֿון זײַן נאַקן אַראָפּפֿאַלן, און מײַן אָרעם זאָל פֿון געלענק אױסגעבראָכן װערן. </s><s xml:id="JobC31V23"> װאָרום דער בראָך פֿון גאָט איז געװען מײַן שרעק, און פֿון װעגן זײַן גרױסקײט פֿלעג איך זיך ניט דערװעגן.
</s><s xml:id="JobC31V24"> אױב איך האָב געמאַכט גאָלד מײַן האָפֿענונג, און אױף גינגאָלד געזאָגט „מײַן בטחון”; </s><s xml:id="JobC31V25"> אױב איך פֿלעג זיך פֿרײען װײַל מײַן פֿאַרמעג איז גרױס, און װײַל מײַן האַנט האָט דערגרײכט אַ סך;</s><s xml:id="JobC31V26"> אױב איך פֿלעג צוקוקן די זון װי זי שײַנט, אָדער די לבֿנה פּראַכטיק גײענדיק, </s><s xml:id="JobC31V27"> און מײַן האַרץ איז פֿאַרפֿירט געװאָרן אין פֿאַרבאָרגעניש, און מײַן מױל האָט געקושט מײַן האַנט;</s><s xml:id="JobC31V28"> װאָלט דאָס אױך געװען אַ זינד צום פֿאַרמשפּטן, װאָרום איך װאָלט געלײקנט אָן גאָט אין דער הײך.
</s><s xml:id="JobC31V29"> אױב איך פֿלעג זיך פֿרײען אױף דעם בראָך פֿון מײַן שׂונא, און בין געװען אױפֿגעראַמט אַז אים האָט געטראָפֿן בײז –</s><s xml:id="JobC31V30"> אַז איך האָב צו מאָל ניט געלאָזט מײַן גומען זינדיקן, צו בעטן אַ קללה אױף זײַן לעבן –</s><s xml:id="JobC31V31"> אױב די מענטשן פֿון מײַן געצעלט האָבן ניט געזאָגט:װער קען װײַזן אײנעם װאָס האָט זיך ניט אָנגעזעט מיט פֿלײש בײַ אים? –</s><s xml:id="JobC31V32"> אױף דער גאַס פֿלעגט ניט נעכטיקן אַ פֿרעמדער, מײַנע טירן צום װעג פֿלעג איך עפֿענען –</s><s xml:id="JobC31V33"> אױב איך האָב פֿאַרדעקט װי אַ געװױנטלעכער מענטש מײַנע פֿאַרברעכן, צו באַהאַלטן אין מײַן בוזעם מײַן זינד, </s><s xml:id="JobC31V34"> װײַל איך פֿלעג מורא האָבן פֿאַרן גרױסן המון, און די פֿאַראַכטונג פֿון משפּחות פֿלעגט מיך שרעקן, און איך האָב געשװיגן און בין פֿון טיר ניט אַרױס –
</s><s xml:id="JobC31V35"> הלװאי קריג איך ער זאָל מיר צוהערן!אָט איז מײַן אונטערשריפֿט, זאָל דער אַלמאַכטיקער מיר ענטפֿערן, און אַ געשריפֿטס זאָל אָנשרײַבן מײַן בַעַל-דין. </s><s xml:id="JobC31V36"> פֿאַר װאָר, איך װעל עס אױף מײַן אַקסל טראָגן!איך װעל עס מיר אָנבינדן אַזױ װי אַ קרױן. </s><s xml:id="JobC31V37"> די צאָל פֿון מײַנע טריט װעל איך אים דערצײלן;אַזױ װי אַ פֿירשט װעל איך צו אים גענענען.
</s><s xml:id="JobC31V38"> אױב מײַן ערד שרײַט אױס קעגן מיר, און אַלע אירע בײטן װײנען;</s><s xml:id="JobC31V39"> אױב איר קראַפֿט האָב איך געגעסן אָן געלט, און די נשמה פֿון אירע אַרבעטער געלאָזט אױסהױכן, </s><s xml:id="JobC31V40"> זאָל אָנשטאָט װײץ אױפֿגײן אַ דאָרן. און אָנשטאָט גערשט װילדגעװעקס.
געענדיקט די װערטער פֿון אִיובֿן.

</s><s xml:id="JobC32V1"> און די דאָזיקע דרײַ מענער האָבן אױפֿגעהערט ענטפֿערן אִיובֿן, װײַל ער איז געװען גערעכט אין זײַנע אױגן.
</s><s xml:id="JobC32V2"> האָט געגרימט דער צאָרן פֿון אליהוא דעם זון פֿון בַרַכאֵל דעם בוזי פֿון דער משפּחה רָם; אױף אִיובֿן האָט געגרימט זײַן צאָרן פֿאַר װאָס ער מאַכט זיך גערעכטער פֿון גאָט, </s><s xml:id="JobC32V3"> און אױף זײַנע דרײַ גוטע פֿרײַנט האָט געגרימט זײַן צאָרן פֿאַר װאָס זײ האָבן ניט געפֿונען אַן ענטפֿער, פֿון דעסט װעגן האָבן זײ באַשולדיקט אִיובֿן. </s><s xml:id="JobC32V4"> און אליהוא האָט אָפּגעװאַרט מיט רײד אַקעגן אִיובֿן, װײַל זײ זײַנען געװען עלטער פֿון אים אין טעג. </s><s xml:id="JobC32V5"> אָבער אַז אליהוא האָט געזען אַז קײן ענטפֿער איז ניטאָ אין מױל פֿון די דרײַ מענער האָט געגרימט זײַן צאָרן.
</s><s xml:id="JobC32V6"> און אליהוא דער זון פֿון בַרַכאֵל דעם בוזי האָט זיך אָפּגערופֿן און האָט געזאָגט:
ייִנגער בין איך פֿון אײַך אין טעג, און איר זײַט גרײַזן, דרום האָב איך מיך געשײַט און מורא געהאַטאײַך אַרױסזאָגן מײַן געדאַנק. </s><s xml:id="JobC32V7"> איך האָב געזאָגט: טעג זאָלן רעדן, און פֿיל יאָרן זאָלן מאַכן װיסן חכמה. </s><s xml:id="JobC32V8"> אָבער עס איז דער גײַסט אין מענטשן, און דער אָטעם פֿון אַלמאַכטיקן װאָס מאַכט זײ פֿאַרשטאַנדיק. </s><s xml:id="JobC32V9"> ניט די גרױסע זײַנען חכמים, און ניט די זקנים פֿאַרשטײען װאָס איז גערעכט. </s><s xml:id="JobC32V10"> דרום זאָג איך: הער מיר צו, לאָמיך אױך אַרױסזאָגן מײַן געדאַנק.
</s><s xml:id="JobC32V11"> זעט, איך האָב אָפּגעװאַרט אױף אײַערע רײד, איך האָב צוגעהאָרכט צו אײַערע חָכמות, בעת איר האָט געזוכט װערטער. </s><s xml:id="JobC32V12"> אָבער איך האָב זיך צוגעקוקט צו אײַך, ערשט ניטאָ װער זאָל באַװײַזן אִיובֿן, װער זאָל ענטפֿערן זײַנע װערטער, פֿון אײַך. </s><s xml:id="JobC32V13"> אפֿשר װעט איר זאָגן: מיר האָבן אָנגעטראָפֿן חכמה, גאָט קען אים אָפּשלאָגן, ניט אַ מענטש;</s><s xml:id="JobC32V14"> אָבער ניט ער האָט אָנגעריכט צו מיר די װערטער, און ניט מיט אײַערע רײד װעל איך אים ענטפֿערן. </s><s xml:id="JobC32V15"> זײ זײַנען דערשראָקן, זײ ענטפֿערן מער ניט, אָפּגענומען זײַנען די װערטער פֿון זײ. </s><s xml:id="JobC32V16"> און איך זאָל װאַרטן, װײַל זײ רעדן ניט, װײַל זײ שטײען און ענטפֿערן מער ניט?</s><s xml:id="JobC32V17"> איך אױך װעל ענטפֿערן מײַן חלק, איך אױך װעל אַרױסזאָגן מײַן געדאַנק. </s><s xml:id="JobC32V18"> װאָרום איך בין פֿול מיט װערטער, מיך דריקט דער גײַסט פֿון מײַן לײַב. </s><s xml:id="JobC32V19"> זע, מײַן לײַב איז װי װײַן װאָס איז ניט געעפֿנט, װי נײַע לאָגלען װערט ער צעפּלאַצט. איך װעל רעדן, און מיר װעט פֿרײַער װערן, איך װעל עפֿענען מײַנע ליפּן און ענטפֿערן. </s><s xml:id="JobC32V21"> לאָמיך נאָר ניט שױנען קײן מאַנס פּנים, און קײן מענטשן ניט חנפֿען. </s><s xml:id="JobC32V22"> װאָרום איך װײס ניט װי צו חנפֿען;באַלד װאָלט מיך אַװעקנעמען מײַן באַשעפֿער.
</s><s xml:id="JobC33V1"> אָבער הער אַקאָרשט, אִיובֿ, מײַנע רײד, און אַלע מײַנע װערטער פֿאַרנעם. </s><s xml:id="JobC33V2"> זע נאָר, איך האָב געעפֿנט מײַן מױל, מײַן צונג רעדט אין מײַן גומען. </s><s xml:id="JobC33V3"> אױפֿריכטיק פֿון מײַן האַרצן זײַנען מײַנע װערטער, און װאָס מײַנע ליפּן װײסן, זאָגן זײ קלאָר. </s><s xml:id="JobC33V4"> דער גײַסט פֿון גאָט האָט מיך געמאַכט, און דער אָטעם פֿון אַלמאַכטיקן האַלט מיך בײַם לעבן. </s><s xml:id="JobC33V5"> אױב דו קענסט, ענטפֿער מיר, ברײט דיך אָן קעגן מיר, שטעל זיך אַװעק. </s><s xml:id="JobC33V6"> זע, איך בין אַזױ װי דו בײַ גאָט, איך אױך בין פֿון לײם געפֿורעמט געװאָרן. </s><s xml:id="JobC33V7"> זע, מײַן אימה שרעקט דיך ניט, און מײַן לאַסט דריקט ניט אױף דיר.
</s><s xml:id="JobC33V8"> יאָ, האָסט געזאָגט אין מײַנע אױערן, און דעם קָול פֿון די װערטער האָב איך געהערט:</s><s xml:id="JobC33V9"> רײן בין איך, אָן אַ פֿאַרברעך, לױטער בין איך, און האָב ניט קײן זינד:</s><s xml:id="JobC33V10"> זע, בלבולים געפֿינט ער אױף מיר, ער רעכנט מיך פֿאַר זײַן שׂונא;</s><s xml:id="JobC33V11"> ער טוט אַרײַן אין אַ קלאָץ מײַנע פֿיס, ער היט אַלע מײַנע שטעגן.
</s><s xml:id="JobC33V12"> אָט אין דעם ביסטו ניט גערעכט, װעל איך דיר ענטפֿערן, װאָרום גאָט איז גרעסער פֿון מענטשן. </s><s xml:id="JobC33V13"> פֿאַר װאָס קריגסטו זיך מיט אים, װאָס ער פֿאַרענטפֿערט ניט אַלע זײַנע מעשׂים? </s><s xml:id="JobC33V14"> װאָרום אױף אײן שטײגער רעדט גאָט, און אױף צװײ, הגם מע מערקט עס ניט. </s><s xml:id="JobC33V15"> אין אַ חָלום, אַ זעונג פֿון דער נאַכט, װען אַ טיפֿער שלאָף פֿאַלט אױף מענטשן, אין שלומער אױפֿן געלעגער, </s><s xml:id="JobC33V16"> דענצמאָל אַנטפּלעקט ער דעם אױער פֿון מענטשן, און פֿאַרחתמעט מיט אַ מוסר צו זײ, </s><s xml:id="JobC33V17"> כּדי דער מענטש זאָל אַװעקװאַרפֿן זײַן טאָן;און ער באַשירעמט פֿון האָפֿערדיקײט דעם מאַן. </s><s xml:id="JobC33V18"> ער פֿאַרמײַדט זײַן זעל פֿון גרוב, און זײַן לעבן פֿון אומקומען דורכן שװערד. </s><s xml:id="JobC33V19"> אָדער ער װערט געשטראָפֿט מיט װײטאָג אױף זײַן געלעגער, און אַלע זײַנע בײנער װערן שטײַף. </s><s xml:id="JobC33V20"> און זײַן לעבן מאַכט אים זיך עקלען מיט ברױט, און זײַן זעל מיטן גלוסטיקסטן מאכל. </s><s xml:id="JobC33V21"> אָפּגעצערט װערט זײַן פֿלײש פֿון פּנים, און אײַנגעדאַרט זײַנע בײנער, ניט אָנצוקוקן. </s><s xml:id="JobC33V22"> און זײַן זעל גענענט צו דער גרוב, און זײַן לעבן צו די טײטער. </s><s xml:id="JobC33V23"> אױב עס איז דאָ פֿאַר אים אַ מלאך, אַ מליץ-יושר אײנער פֿון טױזנט, צו זאָגן אױפֿן מענטשן זײַן רעכטפֿאַרטיקײט, </s><s xml:id="JobC33V24"> לײַטזעליקט ער אים, און זאָגט:לײז אים אױס פֿון נידערן אין גרוב; איך האָב געפֿונען אַן אױסלײז. </s><s xml:id="JobC33V25"> זײַן לײַב װערט פֿרישער װי ייִנגלװײַז, ער קערט זיך אום צו די טעג פֿון זײַן יוגנט. </s><s xml:id="JobC33V26"> ער בעט צו גאָט, און ער באַװיליקט אים, און ער זעט זײַן פּנים מיט לײַטזעליקײט, און קערט אום דעם מענטשן זײַן גערעכטיקײט. </s><s xml:id="JobC33V27"> ער קומט פֿאַר מענטשן און זאָגט:איך האָב געזינדיקט, און װאָס איז רעכט האָב איך פֿאַרדרײט, און עס האָט מיר ניט געלױנט. </s><s xml:id="JobC33V28"> אַזױ לײזט ער אױס זײַן זעל פֿון גײן אין גרוב, און זײַן לעבן זעט די ליכטיקײט.
</s><s xml:id="JobC33V29"> זע, דאָס אַלץ טוט גאָט, צװײ מאָל, דרײַ מאָל, מיט אַ מענטשן, </s><s xml:id="JobC33V30"> כּדי אומצוקערן זײַן זעל פֿון גרוב, דערלוכטן צו װערן אין ליכט פֿון לעבן.
</s><s xml:id="JobC33V31"> פֿאַרנעם, אִיובֿ, הער מיר צו;שװײַג, און איך װעל רעדן. </s><s xml:id="JobC33V32"> אױב דו האָסט װערטער, ענטפֿער מיר, רעד, װאָרום איך װעל דיך גערעכט מאַכן. </s><s xml:id="JobC33V33"> אױב ניט, הער דו מיר צו;שװײַג, און איך װעל דיך לערנען חכמה.

</s><s xml:id="JobC34V1"> און אליהוא האָט זיך אָפּגערופֿן און האָט געזאָגט:</s><s xml:id="JobC34V2"> הערט, חכמים, מײַנע װערטער, און איר קענער, לײגט צו דאָס אױער צו מיר. </s><s xml:id="JobC34V3"> װאָרום דאָס אױער דאַרף פּרוּװן װערטער, אַזױ װי דער גומען פֿאַרזוכט עסן. </s><s xml:id="JobC34V4"> לאָמיר אונדז אױסװײלן דאָס גערעכטע, לאָמיר געװאָר װערן צװישן אונדז װאָס איז גוט. </s><s xml:id="JobC34V5"> װאָרום אִיובֿ זאָגט: איך בין גערעכט, נאָר גאָט האָט אָפּגעטאָן מײַן רעכט;</s><s xml:id="JobC34V6"> בײַ מײַן גערעכטיקײט װער איך געהאַלטן פֿאַר אַ ליגנער, מסוכּן איז מײַן װוּנד, אָן אַ פֿאַרברעך. </s><s xml:id="JobC34V7"> װאָסער מענטש װי אִיובֿטרינקט געשפּעט אַזױ װי װאַסער, </s><s xml:id="JobC34V8"> און פֿירט זיך אין חבֿרותא מיט טוער פֿון אומרעכט, און גײט אום מיט שלעכטע לײַט?</s><s xml:id="JobC34V9"> װאָרום ער זאָגט: דעם מענטשן קומט גאָרניט אַרױסװען ער זוכט װױלגעפֿעלן גאָט. </s><s xml:id="JobC34V10"> דרום, לײַט מיט פֿאַרשטאַנדיקײט, הערט מיר צו:װײַט איז גאָט פֿון אומרעכט, און דער אַלמאַכטיקער פֿון אַן עװלה. </s><s xml:id="JobC34V11"> נאָר די טוּונג פֿון מענטשן באַצאָלט ער אים, און לױט איטלעכנס װעג שיקט ער אים צו. </s><s xml:id="JobC34V12"> יאָ פֿאַר װאָר, גאָט טוט ניט קײן אומרעכט, און דער אַלמאַכטיקער פֿאַרדרײט ניט גערעכטיקײט. </s><s xml:id="JobC34V13"> װער האָט אים באַפֿױלן איבער דער ערד?און װער האָט געמאַכט די װעלט אין גאַנצן?</s><s xml:id="JobC34V14"> אַז ער זאָל קערן זײַן האַרץ אױף אים, אַז ער זאָל זײַן הױך און זײַן אָטעם אײַנזאַמלען צו זיך, </s><s xml:id="JobC34V15"> װאָלט פֿאַרגײן יעטװעדער לײַב אין אײנעם, און דער מענטש װאָלט צו שטױב זיך אומקערן.
</s><s xml:id="JobC34V16"> און אױב דו האָסט פֿאַרשטאַנדיקײט, הער דאָס צו;פֿאַרנעם דעם קָול פֿון מײַנע װערטער. </s><s xml:id="JobC34V17"> צי קען גאָר אַ פֿײַנט פֿון גערעכטיקײט הערשן?אָדער װילסטו דעם מאַכטיקן גערעכטן באַשולדיקן? –</s><s xml:id="JobC34V18"> קען מען זאָגן צו אַ מלך „נידערטרעכטיקער”?„רָשע” צו פֿירשטן? –</s><s xml:id="JobC34V19"> דעם װאָס שאַנעװעט ניט דעם פּנים פֿון האַרן, און אַכט ניט אױפֿן רײַכן מער װי אױפֿן אָרימאַן, װײַל דאָס װערק פֿון זײַנע הענט זײַנען זײ אַלע. </s><s xml:id="JobC34V20"> אין אַ רגע שטאַרבן זײ, אין האַלבע נאַכט;לײַט װערן צעטרײסלט און פֿאַרגײען, און מע טוט אָפּ דעם מאַכטיקן װי ניט מיט דער האַנט.
</s><s xml:id="JobC34V21"> װאָרום זײַנע אױגן זײַנען אױף די װעגן פֿון דעם מענטשן, און אַלע זײַנע טריט זעט ער. </s><s xml:id="JobC34V22"> ניטאָ קײן פֿינצטערניש און קײן טױטשאָטן, פֿאַר די טוער פֿון אומרעכט זיך דאָרטן צו פֿאַרבאָרגן. </s><s xml:id="JobC34V23"> װאָרום ער מאַכט ניט דעם מענטשן אַ צײַט, צו קומען פֿאַר גאָט צום משפּט. </s><s xml:id="JobC34V24"> ער צעברעכט מאַכטיקע אָן אַן אױספֿאָרשונג, און שטעלט אױף אַנדערע אָנשטאָט זײ. </s><s xml:id="JobC34V25"> פֿאַר װאָר, ער קען זײערע מעשׂים, דרום מאַכט ער אַן איבערקער איבער נאַכט, און זײ װערן צעדריקט. </s><s xml:id="JobC34V26"> װײַל זײ זײַנען רשָעים, שלאָגט ער זײ, אין אַן אָרט װוּ מע זעט. </s><s xml:id="JobC34V27"> דערפֿאַר װאָס זײ האָבן זיך אָפּגעקערט פֿון אים, און אױף אַלע זײַנע װעגן ניט געאַכט. </s><s xml:id="JobC34V28"> זײ האָבן געמאַכט קומען צו אים דאָס געשרײ פֿון דעם אָרימאַן, און דאָס געשרײ פֿון די געדריקטע פֿלעגט ער הערן. –</s><s xml:id="JobC34V29"> אָבער אַז ער שװײַגט, װער קען אים באַשולדיקן?און פֿאַרבאָרגט ער דעם פּנים, װער קען אים װעלן זען?סײַ בײַ אַ פֿאָלק סײַ בײַ אַ מענטשן אַלץ אײנס. –</s><s xml:id="JobC34V30"> כּדי דער זינדיקער מענטש זאָל ניט קיניגן, כּדי קײן שטרױכלונגען זאָלן ניט זײַן פֿאַרן פֿאָלק.
</s><s xml:id="JobC34V31"> װאָרום האָט ער דען צו גאָט געזאָגט:„איך האָב געליטן, איך װעל מער ניט שלעכטס טאָן;</s><s xml:id="JobC34V32"> איך זע ניט, לערן דו מיך;אױב איך האָב געטאָן אומרעכט, װעל איך מער ניט טאָן”?</s><s xml:id="JobC34V33"> זאָל ער פֿאַרגעלטן אַזױ װי דיר קומט אױס: „אױב דיר געפֿעלט ניט, טאָ קלײַב דו אױס, און ניט איך”?און װאָס װײסטו צו רעדן?</s><s xml:id="JobC34V34"> לײַט מיט פֿאַרשטאַנדיקײט װעלן מיר זאָגן, און דער קלוגער מאַן װאָס װעט מיר צוהערן:</s><s xml:id="JobC34V35"> אִיובֿ רעדט אָן אַ זינען, און זײַנע רײד זײַנען אָן שׂכל. </s><s xml:id="JobC34V36"> איך װינטש אִיובֿ זאָל אײביק געפּרוּװט װערן, פֿאַר ענטפֿערן אַזױ װי זינדיקע לײַט. </s><s xml:id="JobC34V37"> װאָרום ער לײגט נאָך צו װידערשפּעניקײט צו זײַן חטא;ער פּאַטשט זײַנע הענט צװישן אונדז, און מערט זײַנע רײד קעגן גאָט.

</s><s xml:id="JobC35V1"> און אליהוא האָט זיך אָפּגערופֿן און האָט געזאָגט:</s><s xml:id="JobC35V2"> רעכנסטו דאָס פֿאַר רעכט, אַז דו זאָגסט: איך בין גערעכטער פֿון גאָט?</s><s xml:id="JobC35V3"> װען דו זאָגסט: װאָס קומט דיר אַרױס?„װאָסער נוץ האָב איך דערפֿון מער װי פֿון מײַן זינדיקן?”</s><s xml:id="JobC35V4"> װעל איך דיר ענטפֿערן װערטער, און דײַנע חבֿרים מיט דיר. </s><s xml:id="JobC35V5"> לוג צו די הימלען, און זע, און קוק אױף די װאָלקנס װאָס זײַנען הױך איבער דיר. </s><s xml:id="JobC35V6"> אַז דו זינדיקסט, װאָס װירקסטו אױף אים?און זײַנען פֿיל דײַנע פֿאַרברעכן, װאָס טוסטו אים?</s><s xml:id="JobC35V7"> אַז דו ביסט גערעכט, װאָס גיסטו אים?אָדער װאָס נעמט ער פֿון דײַן האַנט?</s><s xml:id="JobC35V8"> אַ מאַן װי דו גײט אָן דײַן שלעכטיקײט, און אַ מענטשנקינד דײַן גערעכטיקײט.
</s><s xml:id="JobC35V9"> פֿון װעגן די פֿיל רױבערײַען שרײַט מען, מע קלאָגט זיך װעגן דעם אָרעם פֿון די שטאַרקע, </s><s xml:id="JobC35V10"> און מע זאָגט ניט: װוּ איז גאָט מײַן באַשעפֿער, װאָס גיט געזאַנגען אין דער נאַכט;</s><s xml:id="JobC35V11"> װאָס לערנט אונדז מער פֿון בהמות פֿון דער ערד, און מאַכט אונדז קליגער פֿון פֿױגל פֿון הימל?</s><s xml:id="JobC35V12"> „אָן שרײַט מען, און ער ענטפֿערט ניט, װעגן דער האָפֿערדיקײט פֿון די רשָעים”. </s><s xml:id="JobC35V13"> אָבער פֿאַלש איז, אַז גאָט הערט ניט צו, און דער אַלמאַכטיקער קוקט עס ניט אָן. </s><s xml:id="JobC35V14"> הגם דו זאָגסט, דו קענסט אים ניט זען, איז דער משפּט פֿאַר אים, און דאַרפֿסט האַרן אױף אים. </s><s xml:id="JobC35V15"> און אַצונד, האָט דען פֿאַר גאָרנישט געשטראָפֿט זײַן צאָרן?און װײס ער ניט װױל פֿון דער מוטװיליקײט?</s><s xml:id="JobC35V16"> אָבער אִיובֿ עפֿנט מיט נאַרישקײט זײַן מױל, אָן פֿאַרשטאַנדיקײט מערט ער װערטער.

</s><s xml:id="JobC36V1"> און אליהוא האָט װײַטער געזאָגט:</s><s xml:id="JobC36V2"> װאַרט מיר אַ װײַלע, און איך װעל דיר זאָגן, װאָרום פֿאַראַן נאָך װערטער װעגן גאָט. </s><s xml:id="JobC36V3"> איך װעל אױפֿהײבן מײַן געדאַנק װײַט אַהין, און מײַן באַשעפֿער װעל איך געבן גערעכטיקײט. </s><s xml:id="JobC36V4"> װאָרום פֿאַר װאָר, ניט פֿאַלש זײַנען מײַנע װערטער, אױפֿריכטיק אין געדאַנקען בין איך צו דיר. </s><s xml:id="JobC36V5"> זע, גאָט איז מאַכטיק, אָבער ער פֿאַראַכט קײנעם ניט;ער איז מאַכטיק אין כּוח פֿון פֿאַרשטאַנדיקײט. </s><s xml:id="JobC36V6"> ער לאָזט ניט דעם רָשע בלײַבן לעבן, און גיט די אָרימע זײער רעכט. </s><s xml:id="JobC36V7"> ער נעמט ניט אַראָפּ זײַנע אױגן פֿון דעם צדיק; און מיט מלכים אױפֿן טראָן זעצט ער זײ אױף אײביק, און זײ װערן דערהײכט. </s><s xml:id="JobC36V8"> און אױב זײ זײַנען געשמידט אין קײטן, באַצװוּנגען אין שטריק פֿון פּײַן, </s><s xml:id="JobC36V9"> רעדט ער זײ אױס זײער טוּונג, און זײערע פֿאַרברעכן װען זײ שטאַרקן זיך. </s><s xml:id="JobC36V10"> ער אַנטפּלעקט זײער אױער פֿאַר מוסר, און הײסט, אַז זײ זאָלן זיך אומקערן פֿון אומרעכט. </s><s xml:id="JobC36V11"> אױב זײ הערן, און דינען, ענדיקן זײ זײערע טעג אין גוטס, און זײערע יאָרן אין נַחַת. </s><s xml:id="JobC36V12"> און אױב זײ הערן ניט, קומען זײ אום דורכן שװערד, און פֿאַרגײען אָן פֿאַרשטאַנדיקײט. </s><s xml:id="JobC36V13"> אָבער די זינדיקע אין האַרצן לײגן אָן צאָרן; זײ שרײַען ניט צו אים װען ער בינדט זײ. </s><s xml:id="JobC36V14"> אין יוגנט שטאַרבט זײער זעל, און זײער לעבן – װי די שאַנדיונגען. </s><s xml:id="JobC36V15"> ער ראַטעװעט דעם געדריקטן דורך זײַן געדריקטקײט, און אַנטפּלעקט דורך דער נױט זײער אױער. </s><s xml:id="JobC36V16"> און אױך דיך װאָלט ער אַרױסגעצױגן פֿון דער קלעם, אין דערברײטערניש װוּ קײן ענגשאַפֿט איז ניטאָ;און דאָס געדעק פֿון דײַן טיש װאָלט פֿול זײַן מיט פֿעטקײט. </s><s xml:id="JobC36V17"> װײַל אָבער ביסט פֿול מיט דער טענה פֿון דעם רָשעהאַלט דיך דער משפּט און די גערעכטיקײט. </s><s xml:id="JobC36V18"> פֿאַר װאָר, זאָל דיך נאָר דער גרימצאָרן ניט אָנרעדן צו צװײפֿל, און זאָל די גרױסע אָפּקומעניש דיך ניט אַראָפּפֿירן. </s><s xml:id="JobC36V19"> האָט דען אַ װערדע דײַן ניט אײַנגעהאַלטענער געשרײ, און אַל די שטאַרקע ראַנגלענישן? </s><s xml:id="JobC36V20"> זאָלסט ניט געלוסטן די נאַכט, װען פֿעלקער װערן פֿאַרשװוּנדן אױפֿן אָרט. </s><s xml:id="JobC36V21"> היט זיך זאָלסט זיך ניט קערן צו אומרעכט, הגם דו װאָלסט דאָס אױסדערװײלט אײדער פּײַן.
</s><s xml:id="JobC36V22"> זע, גאָט איז דערהױבן אין זײַן שטאַרקײט;װער איז אַזאַ לערער װי ער?</s><s xml:id="JobC36V23"> װער האָט אים באַפֿױלן זײַן װעג?און װער קען זאָגן: דו טוסט אַן עװלה?</s><s xml:id="JobC36V24"> געדענק, אַז דו זאָלסט גרײסן זײַן װערקװאָס מענטשן האָבן באַזונגען. </s><s xml:id="JobC36V25"> אַלע מענטשנקינדער האָבן עס געזען, דער מענטש קוקט עס אָן פֿון דער װײַטן. </s><s xml:id="JobC36V26"> זע, גאָט איז גרױס, און מיר פֿאַרשטײען ניט, די צאָל פֿון זײַנע יאָרן איז ניט צו דערפֿאָרשן. </s><s xml:id="JobC36V27"> װאָרום ער ציט אָפּ די טראָפּנס װאַסער, זײ זאָלן זײַען רעגן פֿון זײַן נעבל;</s><s xml:id="JobC36V28"> װען די הימלען פֿליסן, און טריפֿן אױף מענטשן אַ סך. </s><s xml:id="JobC36V29"> יאָ, צי פֿאַרשטײט מען די שפּרײטונגען פֿון װאָלקן, די געפּילדערס פֿון זײַן געצעלט?</s><s xml:id="JobC36V30"> זע, ער שפּרײט אױס דערױף זײַן ליכט; און די װאָרצלען פֿון ים דעקט ער צו. </s><s xml:id="JobC36V31"> װאָרום דערמיט משפּט ער פֿעלקער, גיט ער שפּײַז אין שפֿע. </s><s xml:id="JobC36V32"> ער שפּרײט אױס אױפֿן הימלװעלב דעם בליץ, און באַפֿעלט אים ער זאָל טרעפֿן. </s><s xml:id="JobC36V33"> עס זאָגט אָן װעגן איםדער צאָרן, דער כּעס פֿון דעם שטורעם.

</s><s xml:id="JobC37V1"> יאָ, דערפֿון ציטערט מײַן האַרץ, און שפּרינגט אױף פֿון זײַן אָרט. </s><s xml:id="JobC37V2"> הערט, הערט די אומרו פֿון זײַן קָול, און דעם ברום װאָס גײט אַרױס פֿון זײַן מױל. </s><s xml:id="JobC37V3"> אונטערן גאַנצן הימל לאָזט ער אים לױז, און זײַן בליץ איז ביז די ברעגן פֿון דער ערד. </s><s xml:id="JobC37V4"> הינטער דעם ברילט אַ קָול;ער דונערט מיט דעם קָול פֿון זײַן גרױסקײט; און מע קען זײ ניט אָפּהאַלטן, װען זײַן קָול װערט געהערט. </s><s xml:id="JobC37V5"> גאָט דונערט װוּנדערלעך מיט זײַן קָול, ער טוט גרױסע זאַכן און מיר פֿאַרשטײען ניט. </s><s xml:id="JobC37V6"> װאָרום ער זאָגט צום שנײ: פֿאַל אױף דער ערד!דאָס גלײַכן צום גוסרעגן, צום גוס פֿון זײַנע מאַכטיקע רעגנס. </s><s xml:id="JobC37V7"> ער פֿאַרחתמעט די האַנט פֿון יעטװעדער מענטשן, אַז אַלע מענטשן פֿון זײַן באַשאַף זאָלן װיסן. </s><s xml:id="JobC37V8"> און די חיה גײט אַרײַן אין באַהעלטעניש, און רוט אין אירע נאָרעס. </s><s xml:id="JobC37V9"> פֿון דער קאַמער קומט דער שטורעם, און פֿון צפֿון-װינטן די קעלט. </s><s xml:id="JobC37V10"> פֿון דעם אָטעם פֿון גאָט גיט עס אײַז, און ברײטע װאַסערן װערן פֿעסט. </s><s xml:id="JobC37V11"> יאָ, ער לאָדט אָן מיט פֿײַכטיקײט דעם װאָלקן, ער שפּרײט פֿאַנאַנדער זײַן בליצכמאַרע. </s><s xml:id="JobC37V12"> און דאָס דרײט זיך רונד אַרום דורך זײַן קירעװעןכּדי זײ זאָלן טאָן אַלץ װאָס ער באַפֿעלט זײאױפֿן געזיכט פֿון דער ערדישער װעלט;</s><s xml:id="JobC37V13"> סײַ ער שיקט עס פֿאַר אַ שטראָף, סײַ פֿאַר זײַן ערד, סײַ פֿאַר גענאָד.
</s><s xml:id="JobC37V14"> פֿאַרנעם דאָס דאָזיקע, אִיובֿ, שטײ און באַטראַכט די װוּנדער פֿון גאָט. </s><s xml:id="JobC37V15"> װײסטו װי גאָט לײגט עס אַרױף אױף זײ, און מאַכט לײַכטן דעם בליץ פֿון זײַן כמאַרע?</s><s xml:id="JobC37V16"> פֿאַרשטײסטו דעם מִשקוֹלֶת פֿונעם װאָלקן, די װוּנדער פֿון דעם אַלװײסיקן?</s><s xml:id="JobC37V17"> װי אַזױ דײַנע בגדים װערן הײס, װען די ערד ליגט שטיל פֿון דָרום-װינט?</s><s xml:id="JobC37V18"> קענסטו אױסשפּרײטן די הימלען מיט אים, פֿעסט װי אַ געגאָסענער שפּיגל? </s><s xml:id="JobC37V19"> מאַך אונדז װיסן װאָס מיר זאָלן זאָגן צו אים;מיר װײסן קײן לאַד ניט פֿון װעגן דער פֿינצטערניש. </s><s xml:id="JobC37V20"> דאַרף אים דערצײלט װערן אַז איך רעד?צי דאַרף אַ מענטש אים אױסזאָגן, װען עס איז פֿאַרהױלן?
</s><s xml:id="JobC37V21"> און אָקערשט האָט מען ניט געזען אַ העלן שײַן אין הימל, איז אַ װינט אַריבער, און האָט אים אױסגעלײַטערט. </s><s xml:id="JobC37V22"> פֿון צפֿון קומט אַ גילדערנע ליכטיקײט, אַ מוֹראדיקער גלאַנץ איז אַרום גאָט. </s><s xml:id="JobC37V23"> דער אַלמאַכטיקער, אים קענען מיר ניט אױסגעפֿינען;ער איז גרױס אין כּוח, אָבער רעכט און פֿולע גערעכטיקײטקריװדעט ער ניט. </s><s xml:id="JobC37V24"> דרום פֿאָרכטן אים די מענטשן; ער קוקט זיך ניט אום אױף אַלע קלוגהאַרציקע.

</s><s xml:id="JobC38V1"> און גאָט האָט געענטפֿערט אִיובֿן פֿון שטורעם, און האָט געזאָגט:</s><s xml:id="JobC38V2"> װער פֿאַרטונקלט דאָס די כּװנהמיט װערטער אָן פֿאַרשטאַנדיקײט?</s><s xml:id="JobC38V3"> גורט אַקאָרשט אָן װי אַ מאַן דײַנע לענדן, און איך װעל דיך פֿרעגן, און דו מאַך מיך װיסן. </s><s xml:id="JobC38V4"> װוּ ביסטו געװען װען איך האָב געגרונטפֿעסט די ערד;זאָג, אױב דו װײסט פֿאַרשטאַנדיקײט. </s><s xml:id="JobC38V5"> װער האָט געמאַכט אירע מאָסן, אױב דו װײסט?אָדער װער האָט געצױגן אַ מעסטשנור אױף איר?</s><s xml:id="JobC38V6"> אױף װאָס זײַנען אירע גרונטמױערן אַרױפֿגעזעצט?אָדער װער האָט געלײגט איר װינקלשטײן?</s><s xml:id="JobC38V7"> װען די מאָרגנשטערן האָבן אין אײנעם געזונגען, און אַלע זין פֿון גאָט האָבן געשאַלט. </s><s xml:id="JobC38V8"> און װער האָט פֿאַרצאַמט מיט טירן דעם ים, װען ער האָט אױסגעבראָכן און איז פֿון טראַכט אַרױס?</s><s xml:id="JobC38V9"> װען איך האָב געמאַכט דעם װאָלקן פֿאַר זײַן מלבוש, און דעם נעבל פֿאַר זײַן װיקלשנור, </s><s xml:id="JobC38V10"> און איך האָב באַשטימט פֿאַר אים מײַן געזעץ, און געמאַכט ריגלען און טירן, </s><s xml:id="JobC38V11"> און געזאָגט: ביז אַהער זאָלסטו קומען און ניט װײַטער, און דאָ װעט מען פֿאַרהאַלטן דעם שטאָלץ פֿון דײַנע אינדן?
</s><s xml:id="JobC38V12"> האָסטו זינט דײַן לעבטאָג באַפֿױלן דעם פֿרימאָרגן?אָנגעװיזן דעם באַגינען זײַן אָרט?</s><s xml:id="JobC38V13"> כּדי אָנצונעמען די ברעגן פֿון דער ערד, אַז די רשָעים זאָלן אַראָפּגעשאָקלט װערן פֿון איר. </s><s xml:id="JobC38V14"> זי שעמערירט אַזױ װי זיגלװאַקס, און עס ליגט אַזױ װי אַ מלבוש. </s><s xml:id="JobC38V15"> און פֿון די רשָעים װערט פֿאַרמיטן זײער ליכט, און דער אױפֿגעהױבענער אָרעם װערט צעבראָכן.
</s><s xml:id="JobC38V16"> ביסטו געקומען צו די קװאַלן פֿון ים, און אױפֿן גרונט פֿון תּהָום אומגעגאַנגען?</s><s xml:id="JobC38V17"> זײַנען דיר אַנטפּלעקט געװאָרן די טױערן פֿון טױט, און האָסטו די טױערן פֿון טױטשאָטן געזען? </s><s xml:id="JobC38V18"> האָסטו איבערגעקוקט ביז די ברײטקײטן פֿון דער ערד?זאָג, אױב דו װײסט דאָס אַלץ.
</s><s xml:id="JobC38V19"> אױף װאָסער װעג רוט דאָס ליכט?און די פֿינצטערניש, װוּ איז איר אָרט, </s><s xml:id="JobC38V20"> אַז דו זאָלסט זי נעמען צו איר געמאַרק, און אַז דו זאָלסט פֿאַרשטײן די שטעגן צו איר הױז?</s><s xml:id="JobC38V21"> דו װײסט דאָס, װאָרום דו ביסט דענצמאָל שױן געװען געבאָרן, און די צאָל פֿון דײַנע טעג איז גרױס!
</s><s xml:id="JobC38V22"> ביסטו געקומען צו די אוֹצרות פֿון שנײ, אָדער האָסטו די אוֹצרות פֿון האָגל געזען, </s><s xml:id="JobC38V23"> װאָס איך האָב באַהאַלטן פֿאַר אַ צײַט פֿון נױט, פֿאַרן טאָג פֿון קריג און מלחמה?
</s><s xml:id="JobC38V24"> אױף װאָסער װעג צעטײלט זיך דאָס ליכט, צעשפּרײט זיך דער מזרח-װינט איבער דער ערד?</s><s xml:id="JobC38V25"> װער האָט דורכגעהאַקט פֿאַר דער פֿלײצונג אַ גראָבן, און אַ װעג פֿאַרן דונערגעװיטער?</s><s xml:id="JobC38V26"> צו מאַכן רעגענען אױף אַ לאַנד אָן אַ מענטשן, אַ מדבר אָן אַ מוטערמענטשן דערין;</s><s xml:id="JobC38V27"> אָנצוזעטן אַ װיסטקײט און אַ װיסטעניש, און מאַכן שפּראָצן אַן אױסװאַקס פֿון גראָז. </s><s xml:id="JobC38V28"> האָט דער רעגן אַ פֿאָטער?אָדער װער האָט געבאָרן די טראָפּנס טױ?</s><s xml:id="JobC38V29"> פֿון װעמעס בױך איז אַרױס דער אײַז?און דער פֿראָסט פֿון הימל, װער האָט אים געבאָרן? </s><s xml:id="JobC38V30"> אַזױ װי שטײן װערן װאַסערן פֿאַרגליװערט, און דער פּנים פֿון תּהָום װערט פֿאַרשטאַרט.
</s><s xml:id="JobC38V31"> קענסטו בינדן די קײטן פֿון זיבנשטערן, אָדער די שטריק פֿון אָריאָן לױז מאַכן?</s><s xml:id="JobC38V32"> קענסטו אַרױסברענגען די מזלות אין זײער צײַט, און דעם בער מיט זײַנע קינדער אַרױספֿירן?</s><s xml:id="JobC38V33"> װײסטו די געזעצן פֿון הימל?צי מאַכסטו זײַן געװעלטיקונג אױף דער ערד?</s><s xml:id="JobC38V34"> קענסטו אױפֿהײבן צום װאָלקן דײַן קָול, אַז אַ שפֿע פֿון װאַסער זאָל דיך באַדעקן?</s><s xml:id="JobC38V35"> קענסטו אַרױסשיקן בליצן, זײ זאָלן גײן, און זאָגן צו דיר: דאָ זײַנען מיר?
</s><s xml:id="JobC38V36"> װער האָט אַרײַנגעטאָן אין די נירן חכמה?אָדער װער האָט געגעבן דעם גײַסט פֿאַרשטאַנדיקײט?</s><s xml:id="JobC38V37"> װער צײלט איבער די װאָלקנס מיט חכמה? און די לאָגלען פֿון הימל װער גיסט אױס?</s><s xml:id="JobC38V38"> װען דער שטױב איז צונױפֿגעגאָסן װי גוס, און די גרודעס זײַנען צוזאַמענגעבאַקן. </s><s xml:id="JobC38V39"> קענסטו פֿאַנגען פֿאַר דער לײבינטע רױב, און דעם באַגער פֿון די יונגלײבן אָנפֿילן, </s><s xml:id="JobC38V40"> װען זײ בײגן זיך אין די נאָרעס, װען זײ זיצן אין צודעק אױף דער לױער?</s><s xml:id="JobC38V41"> װער גרײט אָן דעם ראָב זײַן שפּײַז, װען זײַנע קינדער שרײַען צו גאָט, װען זײ װאַנדערן אום אָן עסן?

</s><s xml:id="JobC39V1"> װײסטו די צײַט װען די שטײנציגן געבערן?גיסטו אַכטונג װען די הינדינס האָבן װײען?</s><s xml:id="JobC39V2"> צײלסטו די חדשים װען זײ דאַרפֿן דערפֿילן, און װײסטו די צײַט פֿון זײער געבערן?</s><s xml:id="JobC39V3"> זײ קניִען, זײ לאָזן דורכברעכן זײערע קינדער, זײ װאַרפֿן אַרױס זײערע געבורטן. </s><s xml:id="JobC39V4"> זײערע יונגע װערן שטאַרק, זײ װאַקסן אױפֿן פֿרײַען, זײ גײען אַװעק, און קערן זיך ניט אום צו זײ.
</s><s xml:id="JobC39V5"> װער האָט אַרױסגעלאָזט דעם װאַלדאײזל פֿרײַ, און די בינד פֿון דעם װילדאײזל װער האָט לױז געמאַכט, </s><s xml:id="JobC39V6"> װאָס איך האָב געמאַכט דעם מדבר פֿאַר זײַן הױז, און זאַלציק לאַנד פֿאַר זײַנע װױנונגען?</s><s xml:id="JobC39V7"> ער לאַכט פֿון דעם טומל פֿון שטאָט, ער הערט ניט קײן טרײַבערס געשרײען. </s><s xml:id="JobC39V8"> די נישטערונג פֿון די בערג איז זײַן פֿיטערונג, און איטלעך גראָז זוכט ער נאָך.
</s><s xml:id="JobC39V9"> װעט דער װיזלטיר װעלן דיר דינען?צי װעט ער נעכטיקן בײַ דײַן קאָריטע?</s><s xml:id="JobC39V10"> קענסטו צובינדן דעם װיזלטיר מיט זײַן שטריק צו דער בײַט?צי װעט ער בראָנעװען די טאָלן הינטער דיר?</s><s xml:id="JobC39V11"> קענסטו זיך פֿאַרזיכערן אױף אים, װײַל זײַן כּוח איז גרױס, און איבערלאָזן אױף אים דײַן מי?</s><s xml:id="JobC39V12"> קענסטו אים אָנטרױען, אַז ער װעט אָפּברענגען דײַן זאָמען, און אײַנזאַמלען די תּבֿואה פֿון דײַן שײַער?
</s><s xml:id="JobC39V13"> דער פֿליגל פֿון שטרױספֿױגל קלאַפּט לוסטיק –צי איז דאָס דער פֿלעדער און פֿעדער פֿון שטאָרך?</s><s xml:id="JobC39V14"> פֿאַר װאָר, זי לאָזט איבער צו דער ערד אירע אײַער, און אין שטוב לאָזט זי זײ אױסבריִען. </s><s xml:id="JobC39V15"> און זי פֿאַרגעסט אַז אַ פֿוס קען זײ צעקװעטשן, און אַ חיה פֿון פֿעלד קען זײ צעטרעטן. </s><s xml:id="JobC39V16"> זי איז האַרט צו אירע קינדער װי צו ניט אירע;אומנישט מעג זײַן איר מי, זי איז אָן אַנגסט, </s><s xml:id="JobC39V17"> װאָרום גאָט האָט זי געמינערט פֿון חכמה, און איר ניט אײַנגעטײלט מיט שׂכל. </s><s xml:id="JobC39V18"> אַצונד הײבט זי די פֿליגלען אין דער הײך, זי לאַכט פֿון פֿערד און פֿון זײַן רײַטער. </s><s xml:id="JobC39V19"> גיסטו דעם פֿערד גבֿורה? באַקלײדסטו זײַן האַלדז מיט שטורעם?</s><s xml:id="JobC39V20"> מאַכסטו אים שפּרינגען װי אַ הײשעריק? דער הילך פֿון זײַן הירזשען איז אַן אימה. </s><s xml:id="JobC39V21"> ער גראַבלט אין טאָל, און פֿרײט זיך מיטן כּוח, ער גײט אַרױס דעם װאַפֿן אַנטקעגן. </s><s xml:id="JobC39V22"> ער לאַכט פֿון אַנגסט, און װערט ניט דערשראָקן, און ער קערט ניט צוריק פֿאַר אַ שװערד. </s><s xml:id="JobC39V23"> לעבן אים קלינגט דער פֿײַלבײַטל, דער פֿלאַמיקער שפּיז און די פּיקע. </s><s xml:id="JobC39V24"> מיט רַעש און רוגזה שלינגט ער די ערד, און קען ניט אײַנשטײן בײַם קָול פֿון אַ שופֿר. </s><s xml:id="JobC39V25"> װי נאָר אַ שופֿר, זאָגט ער: אַהאַ!און פֿון װײַטן דערשמעקט ער מלחמה, דעם דונער פֿון די הױפּטלײַט און די שאַלונג.
</s><s xml:id="JobC39V26"> דורך דײַן שׂכל פֿליט דען דער שפּאַרבער, שפּרײט זײַנע פֿליגלען קײן דָרום?</s><s xml:id="JobC39V27"> צי אױף דײַן באַפֿעל הײבט זיך אױף דער אָדלער, און מאַכט זײַן נעסט אין דער הײך? </s><s xml:id="JobC39V28"> אױף אַ פֿעלדז רוט ער און װײַלט, אױף אַ שפּיץ פֿעלדז און אַ באַרגפֿעסטונג. </s><s xml:id="JobC39V29"> פֿון דאָרטן קוקט ער אױס זײַן עסן, פֿון װײַטן זעען זײַנע אױגן. </s><s xml:id="JobC39V30"> און זײַנע יונגע זופּן בלוט, און װוּ דערשלאָגענע דאָרטן איז ער.

</s><s xml:id="JobC40V1"> און גאָט האָט געענטפֿערט אִיובֿן, און האָט געזאָגט:</s><s xml:id="JobC40V2"> װיל זיך קריגן מיטן אַלמאַכטיקן דער טאַדלער?דער װאָס װיכּוחט זיך מיט גאָט זאָל עס ענטפֿערן.
</s><s xml:id="JobC40V3"> האָט אִיובֿ געענטפֿערט גאָט און האָט געזאָגט:
</s><s xml:id="JobC40V4"> זע, װינציק װאָס בין איך; װאָס קען איך דיר ענטפֿערן?איך טו אַרױף מײַן האַנט אױף מײַן מױל. </s><s xml:id="JobC40V5"> אײן מאָל האָב איך גערעדט, און װעל מער ניט ענטפֿערן;יאָ, צװײ מאָל און װעל עס ניט װידער טאָן.
</s><s xml:id="JobC40V6"> האָט גאָט געענטפֿערט אִיובֿן פֿון שטורעם און האָט געזאָגט:
</s><s xml:id="JobC40V7"> גורט אַקאָרשט אָן װי אַ מאַן דײַנע לענדן;איך װעל דיך פֿרעגן, און דו מאַך מיך װיסן. </s><s xml:id="JobC40V8"> צי װילסטו אױך פֿאַרשטערן מײַן משפּט?װילסטו מיך באַשולדיקן כּדי דו זאָלסט גערעכט זײַן?</s><s xml:id="JobC40V9"> אָדער צי האָסטו אַן אָרעם װי גאָט, און מיט אַ קָול װי ער קענסטו דונערן? </s><s xml:id="JobC40V10"> ציר זיך אַקאָרשט אָן מיט שטאָלץ און הױכקײט, און גלאַנץ און שײנקײט זאָלסטו אָנטאָן. </s><s xml:id="JobC40V11"> פֿאַרשפּרײט דעם גרים פֿון דײַן צאָרן, און זע װוּ אַ שטאָלצער און דערנידער אים. </s><s xml:id="JobC40V12"> זע װוּ אַ שטאָלצער און מאַך אים אונטערטעניק, און צעטרעט די רשָעים אױף זײער אָרט. </s><s xml:id="JobC40V13"> באַהאַלט זײ אין שטױב אין אײנעם, זײער פּנים פֿאַרדעק אין פֿאַרבאָרגעניש. </s><s xml:id="JobC40V14"> און איך אױך װעל דיר מודה זײַן, אַז דײַן רעכטע האַנט קען דיר העלפֿן.
</s><s xml:id="JobC40V15"> זע נאָר דעם װאַסערפֿערד װאָס איך האָב געמאַכט לעבן דיר;גראָז װי אַ רינד עסט ער. </s><s xml:id="JobC40V16"> זע נאָר, זײַן כּוח איז אין זײַנע לענדן, און זײַן שטאַרקײט אין די פֿלײשפֿעדים פֿון זײַן בױך. </s><s xml:id="JobC40V17"> ער שטעלט אױף זײַן עק װי אַ צעדערבױם, די אָדערן פֿון זײַנע דיכן זײַנען װי צװײַגן. </s><s xml:id="JobC40V18"> זײַנע בײנער זײַנען רערן פֿון קופּער, זײַנע קנאָכנס װי אײַזערנע שטאַנגען. </s><s xml:id="JobC40V19"> ער איז די פּער פֿון גאָטס דרכים, בלױז זײַן באַשעפֿער קען ברענגען [אױף אים] זײַן שװערד. </s><s xml:id="JobC40V20"> װאָרום פֿוטער טראָגן אים די בערג, װאָס אַלע חיות פֿון פֿעלד שפּילן זיך דאָרטן. </s><s xml:id="JobC40V21"> אונטער לאָטוסבײמער ליגט ער, אין פֿאַרבאָרגעניש פֿון ראָר און זומפּ. </s><s xml:id="JobC40V22"> לאָטוסבײמער באַשירעמען אים מיט זײער שאָטן, אים רינגלען אַרום װערבעס פֿון טײַך. </s><s xml:id="JobC40V23"> זע, דער טײַך פֿלײצט אַריבער, און ער אײַלט זיך ניט, ער איז זיכער, װען אַ ירדן שפּאַרט זיך אין זײַן מױל. </s><s xml:id="JobC40V24"> קען מען פֿאַר זײַנע אױגן אים כאַפּן, מיט פּאַסטקעס דורכלעכערן די נאָז?
</s><s xml:id="JobC40V25"> קענסטו אַרױסציִען דעם לִויָתן מיט אַ װענדע, און מיט אַ שטריק אַראָפּשלעפּן זײַן צונג?</s><s xml:id="JobC40V26"> קענסטו אַרײַנטאָן אַ ראָר אין זײַן נאָז, אָדער מיט אַ דאָרן דורכבױערן זײַן קינבאַק?</s><s xml:id="JobC40V27"> װעט ער זיך פֿיל בעטן בײַ דיר?צי װעט ער רעדן צו דיר װײך?</s><s xml:id="JobC40V28"> װעט ער שליסן אַ בונד מיט דיר, זאָלסט אים נעמען פֿאַר אַן אײביקן קנעכט?</s><s xml:id="JobC40V29"> קענסטו זיך שפּילן מיט אים װי מיט אַ פֿױגל, און אים צובינדן פֿאַר דײַנע מײדלעך? </s><s xml:id="JobC40V30"> װעלן זיך דינגען שותּפֿים איבער אים? װעלן זײ אים צעטײלן צװישן די הענדלער?</s><s xml:id="JobC40V31"> קענסטו אָנפֿילן מיט שטעכערס זײַן פֿעל, און מיט פֿישהאָקן זײַן קאָפּ?</s><s xml:id="JobC40V32"> טו אַרױף אױף אים דײַן האַנט!דערמאָן זיך די מלחמה, װעסטו עס מער ניט טאָן.

</s><s xml:id="JobC41V1"> זע, די האָפֿענונג װערט צום נאַרן;שױן פֿון זײַן אָנבליק װערט מען דאָך אַנידערגעשלײַדערט. </s><s xml:id="JobC41V2"> ניטאָ דער אַכזר אױף זיך װאָס זאָל אים װעלן אױפֿרײצן;הײַנט װער איז דער װאָס קען זיך שטעלן פֿאַר מיר?
</s><s xml:id="JobC41V3"> װער עס טרעט אַרױס אַקעגן מיר, דעם באַצאָל איך;װאָס אונטערן גאַנצן הימל איז מײַן. </s><s xml:id="JobC41V4"> זאָל איך אים פֿאַרשװײַגן זײַנע פּלױדערײַען, און דאָס האָפֿערדיקע רעדן, און זײַן שײנעם מַעַנה-לשון?
</s><s xml:id="JobC41V5"> װער האָט אָפּגעדעקט דעם אױבערשלאַק פֿון זײַן מלבוש?צו זײַן טאָפּעלן געביס װער קען צוקומען?</s><s xml:id="JobC41V6"> די טירן פֿון זײַן פּנים װער האָט געעפֿנט?אַרום זײַנע צײן איז אַן אימה. </s><s xml:id="JobC41V7"> שטאָלץ זײַנען די פּאַנצערשופּן, צונױפֿגעשלאָסן װי מיט אַ זיגל אַ פֿעסטן; </s><s xml:id="JobC41V8"> אײנע צו דער אַנדערער זײַנען זײ נאָנט, אַז אַ לופֿט קען ניט דורכגײן צװישן זײ. </s><s xml:id="JobC41V9"> אײנע צו דער צװײטער איז באַהעפֿט, זײ האַלטן זיך פֿעסט און צעשײדן זיך ניט. </s><s xml:id="JobC41V10"> זײַן ניסן שטראַלט אַרױס אַ ליכט, און זײַנע אױגן זײַנען װי די ברעמען פֿון פֿרימאָרגן. </s><s xml:id="JobC41V11"> פֿון זײַן מױל גײען פֿלאַמען, פֿונקען פֿײַער רײַסן זיך אַרױס. </s><s xml:id="JobC41V12"> פֿון זײַנע נאָזלעכער גײט אַ רױך, װי פֿון אַ קאָכיקן טאָפּ און ברענעדיקן ראָר. </s><s xml:id="JobC41V13"> זײַן אָטעם גליט װי קױלן, און אַ פֿלאַקער גײט אַרױס פֿון זײַן מױל. </s><s xml:id="JobC41V14"> אױף זײַן האַלדז רוט די שטאַרקײט, און אים פֿאַרױס טאַנצט די אַנגסט. </s><s xml:id="JobC41V15"> די קנײטשן פֿון זײַן פֿלײש זײַנען באַהעפֿט;עס איז פֿעסט אױף אים, עס רירט זיך ניט. </s><s xml:id="JobC41V16"> זײַן האַרץ איז פֿעסט װי שטײן, יאָ, פֿעסט װי אַן אונטערשטער מילשטײן. </s><s xml:id="JobC41V17"> פֿאַר זײַן הײב שרעקן זיך די מאַכטיקע, פֿון צעבראָכנקײט װערן זײ אױסער זיך. </s><s xml:id="JobC41V18"> װיל מען אים אָנקריגן, קען קײן שװערד ניט באַשטײן, קײן שפּיז, קײן װאַרפֿשפּיז, און קײן פֿײַל. </s><s xml:id="JobC41V19"> ער באַטראַכט אײַזן פֿאַר שטרױ, און קופּער פֿאַר האָלץ פֿאַרפֿױלטן. </s><s xml:id="JobC41V20"> אים פֿאַריאָגט ניט דער זון פֿון בױגן;פֿאַרקערט אין שפּרײ װערן פֿאַר אים שלײַדערשטײנער. </s><s xml:id="JobC41V21"> װי שפּרײ זײַנען פֿלעקער גערעכנט, און ער לאַכט פֿון רַעש פֿון דער פּיקע. </s><s xml:id="JobC41V22"> זײַן אונטערזײַט איז שפּיציקע שאַרבנס;ער בעט אױס אַ דרעששליטן אױפֿן קױט. </s><s xml:id="JobC41V23"> ער צעקאָכט װי אַ טאָפּ די טיפֿעניש, ער מאַכט דעם ים װי זוד. </s><s xml:id="JobC41V24"> הינטער זיך לאָזט ער אַ ליכטיקן שטעג;מע מײנט דער תּהָום איז גרײַזגראָ. </s><s xml:id="JobC41V25"> ניטאָ אױף דער ערד זײַן גלײַכן, געמאַכט צו זײַן אָן אַ מורא. </s><s xml:id="JobC41V26"> אױף יעטװעדער העכסטן קוקט ער אַראָפּ, ער איז דער מלך איבער אַלע שטאָלצע חיות.
</s><s xml:id="JobC42V1"> האָט אִיובֿ געענטפֿערט גאָט און האָט געזאָגט:</s><s xml:id="JobC42V2"> איך װײס אַז אַלץ קענסטו טאָן, און קײן טראַכטונג איז ניט פֿאַרמיטן פֿון דיר. </s><s xml:id="JobC42V3"> װער קען דאָס פֿאַרהױלן די כּװנה אָן פֿאַרשטאַנדיקײט?דרום זאָג איך אַז איך פֿאַרשטײ ניט;װוּנדער זײַנען דאָס פֿאַר מיר, און איך װײס ניט. </s><s xml:id="JobC42V4"> הער, איך בעט דיך, און איך װעל רעדן; איך װעל דיך פֿרעגן, און דו מאַך מיך װיסן. </s><s xml:id="JobC42V5"> מיט געהער פֿון אױער האָב איך פֿון דיר געהערט, און אַצונד האָט מײַן אױג דיך געזען. </s><s xml:id="JobC42V6"> דרום פֿאַראַכט איך מײַנע רײד און האָב חרטה, אין שטױב און אַש.
</s><s xml:id="JobC42V7"> און עס איז געװען נאָך דעם װי גאָט האָט גערעדט די דאָזיקע װערטער צו אִיובֿן, האָט גאָט געזאָגט צו אֶליפֿז דעם תֵּימָני: מײַן צאָרן גרימט אױף דיר און אױף דײַנע צװײ גוטע פֿרײַנט, פֿאַר װאָס איר האָט ניט גערעדט װעגן מיר אַזױ אױפֿריכטיק װי מײַן קנעכט אִיובֿ. </s><s xml:id="JobC42V8"> און אַצונד נעמט אײַך זיבן אָקסן און זיבן װידערס, און גײט צו מײַן קנעכט אִיובֿן, און איר זאָלט אױפֿברענגען אַ בראַנדאָפּפֿער פֿאַר אײַך, און אִיובֿ מײַן קנעכט װעט מתפּלל זײַן פֿאַר אײַך, װאָרום בלױז זײַן פּנים שױן איך, אײַך ניט אָנצוטאָן קײן שאַנד, װײַל איר האָט ניט גערעדט װעגן מיר אַזױ אױפֿריכטיק װי מײַן קנעכט אִיובֿ.
</s><s xml:id="JobC42V9"> איז אֶליפֿז דער תֵּימָני, און בִלדַד דער שוחי, און צופֿר דער נַעַמָתי, געגאַנגען, און זײ האָבן געטאָן אַזױ װי גאָט האָט צו זײ גערעדט; און גאָט האָט געשױנט אִיובֿס פּנים.
</s><s xml:id="JobC42V10"> און גאָט האָט אומגעקערט אִיובֿס שאָדן, אַז ער האָט מתפּלל געװען פֿאַר זײַנע גוטע פֿרײַנט; און גאָט האָט געמערט אַלץ װאָס אִיובֿ האָט געהאַט טאָפּל. </s><s xml:id="JobC42V11"> און אַלע זײַנע ברידער, און אַלע זײַנע שװעסטער, און אַלע זײַנע באַקענטע פֿון פֿריִער, זײַנען געקומען צו אים, און האָבן געגעסן מיט אים ברױט אין זײַן הױז, און זײ האָבן אים באַדױערט, און אים געטרײסט אױף אַל דעם בײז װאָס גאָט האָט אױף אים געבראַכט; און זײ האָבן אים געגעבן איטלעכער אַ קשׂיטה, און איטלעכער אַ גילדערנעם נאָזרינג.
</s><s xml:id="JobC42V12"> און גאָט האָט געבענטשט אִיובֿס לעצט מער װי זײַן אָנהײב, און ער האָט געהאַט פֿערצן טױזנט שאָף, און זעקס טױזנט קעמלען, און טױזנט געשפּאַן רינדער, און טױזנט אײזעלינס. </s><s xml:id="JobC42V13"> און ער האָט געהאַט זיבן זין און דרײַ טעכטער. </s><s xml:id="JobC42V14"> און ער האָט גערופֿן דעם נאָמען פֿון אײנער ימִימה, און דעם נאָמען פֿון דער צװײטער קציעָה, און דעם נאָמען פֿון דער דריטער קֶרֶן-הַפּוך. </s><s xml:id="JobC42V15"> און אין גאַנצן לאַנד האָבן זיך ניט געפֿונען אַזעלכע שײנע פֿרױען װי אִיובֿס טעכטער. און זײער פֿאָטער האָט זײ געגעבן אַ נחלה צװישן זײערע ברידער.
</s><s xml:id="JobC42V16"> און אִיובֿ האָט געלעבט נאָך דעם הונדערט און פֿערציק יאָר; און ער האָט געזען זײַנע קינדער און זײַנע קינדס-קינדער, פֿיר דורות. </s><s xml:id="JobC42V17"> און אִיובֿ איז געשטאָרבן אַלט און זאַט מיט טעג.
</s></ab></div><div type="book">
      <head>
רוּת
      </head><ab><s>
</s><s xml:id="RuthC1V1"> און עס איז געװען אין די טעג װאָס די שוֹפֿטים האָבן געהערשט, איז געװען אַ הונגער אין לאַנד. און אַ מאַן איז געגאַנגען פֿון בית-לֶחֶם-יהודה זיך אױפֿצוהאַלטן אין פֿעלד פֿון מואָבֿ, ער מיט זײַן װײַב און זײַנע צװײ זין. </s><s xml:id="RuthC1V2"> און דער נאָמען פֿון דעם מאַן איז געװען אֶלימֶלֶך, און דער נאָמען פֿון זײַן װײַב נָעֳמי, און דער נאָמען פֿון זײַנע צװײ זין מַכלוֹן און כִּליוֹן – אֶפֿרָתער פֿון בית-לֶחֶם-יהודה. און זײ זײַנען געקומען אין פֿעלד פֿון מואָבֿ, און זײַנען דאָרטן געװען.
</s><s xml:id="RuthC1V3"> איז געשטאָרבן אֶלימֶלֶך, נָעמיס מאַן, און זי איז איבערגעבליבן, מיט אירע צװײ זין. </s><s xml:id="RuthC1V4"> און זײ האָבן גענומען מואָבֿער װײַבער: דער נאָמען פֿון אײנער איז געװען עָרפָּה און דער נאָמען פֿון דער צװײטער רות. און זײ זײַנען דאָרטן געזעסן אַרום צען יאָר.
</s><s xml:id="RuthC1V5"> און זײ בײדע, מַכלוֹן און כִּליוֹן, זײַנען געשטאָרבן, און די פֿרױ איז געבליבן פֿאַרעלנדט פֿון אירע בײדע קינדער און איר מאַן. </s><s xml:id="RuthC1V6"> און זי איז אױפֿגעשטאַנען מיט אירע שניר, און האָט זיך אומגעקערט פֿון פֿעלד פֿון מואָבֿ, װאָרום זי האָט געהערט אין פֿעלד פֿון מואָבֿ אַז גאָט האָט געדאַכט אָן זײַן פֿאָלק, זײ צו געבן ברױט. </s><s xml:id="RuthC1V7"> און זי איז אַרױס פֿון דעם אָרט װאָס זי איז דאָרטן געװען, און אירע בײדע שניר מיט איר, און זײ זײַנען געגאַנגען אין װעג, כּדי זיך אומצוקערן צום לאַנד יהודה.
</s><s xml:id="RuthC1V8"> האָט נָעמי געזאָגט צו אירע בײדע שניר: גײט קערט אײַך אום איטלעכע צו איר מוטערס הױז. </s><s xml:id="RuthC1V9"> זאָל גאָט טאָן מיט אײַך חסד אַזױ װי איר האָט געטאָן מיט די געשטאָרבענע און מיט מיר. זאָל אײַך גאָט געבן איר זאָלט געפֿינען מנוחה איטלעכע אין הױז פֿון איר מאַן.
און זי האָט זײ געקושט; און זײ האָבן אױפֿגעהױבן זײער קָול און האָבן געװײנט. </s><s xml:id="RuthC1V10"> און זײ האָבן צו איר געזאָגט: נײן, נײַערט מיר װעלן מיט דיר זיך אומקערן צו דײַן פֿאָלק. </s><s xml:id="RuthC1V11"> האָט נָעמי געזאָגט: קערט אײַך אום, טעכטער מײַנע, צוּ װאָס זאָלט איר גײן מיט מיר? האָב איך דען נאָך זין אין מײַן לײַב, אַז זײ זאָלן אײַך װערן פֿאַר מאַנען? </s><s xml:id="RuthC1V12"> קערט אײַך אום, טעכטער מײַנע, גײט, װאָרום איך בין צו אַלט צו האָבן אַ מאַן; לאָמיך שױן זאָגן, איך האָב אַ האָפֿענונג, איך זאָל נאָך די נאַכט האָבן אַ מאַן, און זאָל אױך געבערן זין, </s><s xml:id="RuthC1V13"> װעט איר דען אױף זײ אױסקוקן ביז זײ װעלן גרױס װערן? װעט איר צוליב זײ בלײַבן זיצן ניט צו נעמען קײן מאַן? נײן, טעכטער מײַנע! װאָרום מיר איז פֿיל ביטערער פֿון אײַך, װײַל גאָטס האַנט איז אױסגעגאַנגען אױף מיר.
</s><s xml:id="RuthC1V14"> האָבן זײ אױפֿגעהױבן זײער קָול און האָבן װידער געװײנט. און עָרפָּה האָט זיך צעקושט מיט איר שװיגער, אָבער רות האָט זיך באַהעפֿט אָן איר. </s><s xml:id="RuthC1V15"> האָט זי געזאָגט: זע, דײַן שװעגערין האָט זיך אומגעקערט צו איר פֿאָלק און צו איר גאָט; קער זיך אום נאָך דײַן שװעגערין. </s><s xml:id="RuthC1V16"> האָט רות געזאָגט: זאָלסט מיך ניט בעטן דיך צו פֿאַרלאָזן, זיך אומצוקערן פֿון הינטער דיר, װאָרום װוּהין דו װעסט גײן, װעל איך גײן, און װוּ דו װעסט נעכטיקן, װעל איך נעכטיקן; דײַן פֿאָלק איז מײַן פֿאָלק, און דײַן גאָט איז מײַן גאָט. </s><s xml:id="RuthC1V17"> װוּ דו װעסט שטאַרבן, װעל איך שטאַרבן, און דאָרטן װעל איך באַגראָבן װערן. זאָל מיר גאָט טאָן אַזױ און נאָך מער! נאָר דער טױט װעט פֿאַנאַנדערשײדן צװישן מיר און צװישן דיר.
</s><s xml:id="RuthC1V18"> און זי האָט געזען, אַז זי האַלט זיך פֿעסט צו גײן מיט איר, און זי האָט אױפֿגעהערט זי אָפּצורעדן. </s><s xml:id="RuthC1V19"> און זײ זײַנען בײדע געגאַנגען ביז זײ זײַנען געקומען קײן בית-לֶחֶם. און עס איז געװען, װי זײ זײַנען אָנגעקומען קײן בית-לֶחֶם, אַזױ האָט די גאַנצע שטאָט געטומלט מיט זײ, און די װײַבער האָבן געזאָגט: איז דאָס נָעמי? </s><s xml:id="RuthC1V20"> האָט זי צו זײ געזאָגט: איר זאָלט מיך ניט רופֿן נָעמי, רופֿט מיך מָרָה, װאָרום דער אַלמאַכטיקער האָט מיר זײער פֿאַרביטערט. </s><s xml:id="RuthC1V21"> אַ פֿולע בין איך אַרױסגעגאַנגען, און לײדיק האָט מיך גאָט אומגעקערט. נאָך װאָס רופֿט איר מיך נָעמי, אַז גאָט איז מײַן קלעגער געװאָרן, און דער אַלמאַכטיקער האָט מיר שלעכטס געטאָן.
</s><s xml:id="RuthC1V22"> אַזױ האָט זיך אומגעקערט נָעמי, און איר שנור רות די מואָבֿערין מיט איר, די װאָס האָט זיך אומגעקערט פֿון דעם פֿעלד פֿון מואָבֿ. און זײ זײַנען אָנגעקומען אין בית-לֶחֶם אין אָנהײב גערשטנשניט.

</s><s xml:id="RuthC2V1"> און נָעמי האָט געהאַט איר מאַנס אַ קרובֿ, אַ װוילפֿאַרמעגלעכן מאַן פֿון אֶלימֶלֶכס משפּחה, װאָס זײַן נאָמען איז געװען בוֹעַז.
</s><s xml:id="RuthC2V2"> און רות די מואָבֿערין האָט געזאָגט צו נָעמין: לאָמיך גײן, איך בעט דיך, אין פֿעלד, און איך װעל אױפֿקלײַבן זאַנגען הינטער דעם װאָס איך װעל געפֿינען לײַטזעליקײַט אין זײַנע אױגן. האָט זי געזאָגט צו איר: גײ, מײַן טאָכטער.
</s><s xml:id="RuthC2V3"> איז זי אַװעק, און איז געקומען און האָט געקליבן אין פֿעלד הינטער די שניטערס, און אױף איר טראַף האָט זיך געטראָפֿן דאָס שטיק פֿעלד פֿון בוֹעַזן װאָס פֿון אֶלימֶלֶכס משפּחה. </s><s xml:id="RuthC2V4"> ערשט בוֹעַז איז אָנגעקומען פֿון בית-לֶחֶם, און האָט געזאָגט צו די שניטערס: גאָט מיט אײַך! און זײ האָבן צו אים געזאָגט: בענטשן זאָל דיך גאָט! </s><s xml:id="RuthC2V5"> האָט בוֹעַז געזאָגט צו זײַן יונג װאָס איז געשטאַנען איבער די שניטערס: װעמעס איז די דאָזיקע יונגע פֿרױ? </s><s xml:id="RuthC2V6"> האָט געענטפֿערט דער יונג װאָס איז געשטאַנען איבער די שניטערס, און האָט געזאָגט: דאָס איז אַ יונגע פֿרױ אַ מואָבֿערין, װאָס האָט זיך אומגעקערט מיט נָעמין פֿון דעם פֿעלד פֿון מואָבֿ; </s><s xml:id="RuthC2V7"> און זי האָט געזאָגט: לאָמיך קלײַבן, איך בעט דיך, און אױפֿזאַמלען צװישן די גאַרבן הינטער די שניטערס; און זי איז געקומען און איז געשטאַנען פֿון זינט פֿרימאָרגן אַזש ביז אַצונד; דאָס בלײַבן אירס אין דער הײם איז בלױז געװען אַ װײַלע. </s><s xml:id="RuthC2V8"> האָט בוֹעַז געזאָגט צו רותן: פֿאַר װאָר, דו הערסט, מײַן טאָכטער? זאָלסט ניט גײן קלײַבן אין אַן אַנדער פֿעלד, און זאָלסט אױך ניט אַװעקגײן פֿון דאַנען; נאָר דאָ זאָלסטו זיך האַלטן מיט מײַנע מײדלעך. </s><s xml:id="RuthC2V9"> דײַנע אױגן זאָלן זײַן אױף דעם פֿעלד װאָס זײ שנײַדן, און זאָלסט גײן הינטער זײ. פֿאַר װאָר, איך האָב באַפֿױלן די יונגען, דיך ניט אָנצורירן; און אַז דיר װעט דאָרשטן, זאָלסטו גײן צו די כּלים, און טרינקען פֿון װאַנען די יונגען שעפּן.
</s><s xml:id="RuthC2V10"> איז זי געפֿאַלן אױף איר פּנים, און האָט זיך געבוקט צו דער ערד, און האָט צו אים געזאָגט: פֿאַר װאָס האָב איך געפֿונען לײַטזעליקײַט אין דײַנע אױגן, מיך צו דערקענען, אַז איך בין אַ פֿרעמדע? </s><s xml:id="RuthC2V11"> האָט בוֹעַז געענטפֿערט און האָט צו איר געזאָגט: דערצײלן איז מיר דערצײלט געװאָרן אַלץ װאָס דו האָסט געטאָן מיט דײַן שװיגער נאָך דײַן מאַנס טױט, און אַז דו האָסט פֿאַרלאָזן דײַן פֿאָטער און דײַן מוטער, און דאָס לאַנד פֿון דײַן געבאָרנשאַפֿט, און ביסט געגאַנגען צו אַ פֿאָלק װאָס דו האָסט ניט געקענט פֿון נעכטן-אײערנעכטן. </s><s xml:id="RuthC2V12"> זאָל גאָט באַצאָלן דײַן טוּונג, און דײַן שׂכר זאָל זײַן פֿאַרפֿול פֿון יהוה דעם גאָט פֿון ישׂראל, װאָס דו ביסט געקומען זיך באַשיצן אונטער זײַנע פֿליגלען. </s><s xml:id="RuthC2V13"> האָט זי געזאָגט: לאָמיך געפֿינען לײַטזעליקײַט אין דײַנע אױגן, מײַן האַר! װײַל דו האָסט מיך געטרײסט, און װײַל דו האָסט גערעדט צום האַרצן פֿון דײַן דינסט, און איך בין צו מאָל ניט װי אײנע פֿון דײַנע דינסטן. </s><s xml:id="RuthC2V14"> האָט בוֹעַז צו איר געזאָגט: אין דער צײַט פֿון עסן, גענען אַהער, און װעסט עסן פֿון דעם ברױט, און װעסט אײַנטונקען דײַן ביסן אין זױערס.
און זי איז געזעסן בײַ דער זײַט פֿון די שניטערס, און מע האָט איר דערלאַנגט געברענטע זאַנגען, און זי האָט געגעסן און איז זאַט געװאָרן, און האָט נאָך איבערגעלאָזן. </s><s xml:id="RuthC2V15"> און װי זי איז אױפֿגעשטאַנען צו קלײַבן, האָט בוֹעַז באַפֿױלן זײַנע יונגען, אַזױ צו זאָגן: אױך צװישן די גאַרבן זאָל זי קלײַבן, און איר זאָלט זי ניט פֿאַרשעמען. </s><s xml:id="RuthC2V16"> און אױך אַרױסציען פֿון די בינטלעך זאָלט איר פֿאַר איר אַרױסציען, און איבערלאָזן, אַז זי זאָל אױפֿקלײַבן; און איר זאָלט ניט אָנשרײַען אױף איר.
</s><s xml:id="RuthC2V17"> און זי האָט געקליבן אין פֿעלד ביזן אָװנט, און זי האָט אױסגעקלאַפּט װאָס זי האָט אָנגעקליבן, און עס איז געװען אַרום אַן אֵיפָֿה גערשטן. </s><s xml:id="RuthC2V18"> און זי האָט עס גענומען און איז אַרײַנגעגאַנגען אין שטאָט. און איר שװיגער האָט געזען װאָס זי האָט אָנגעקליבן, אױך האָט זי אַרױסגענומען און איר געגעבן װאָס זי האָט איבערגעלאָזן נאָך איר זעט. </s><s xml:id="RuthC2V19"> האָט איר שװיגער צו איר געזאָגט: װוּ האָסטו געקליבן הײַנט, און װוּ האָסטו געאַרבעט? געבענטשט זאָל זײַן דער װאָס האָט זיך אומגעקוקט אױף דיר! האָט זי דערצײלט איר שװיגער בײַ װעמען זי האָט געאַרבעט, און זי האָט געזאָגט: דער נאָמען פֿון דעם מאַן װאָס איך האָב בײַ אים הײַנט געאַרבעט, איז בוֹעַז. </s><s xml:id="RuthC2V20"> האָט נָעמי געזאָגט צו איר שנור: געבענטשט זאָל ער זײַן פֿון גאָט, װאָס האָט ניט פֿאַרלאָזן זײַן חסד מיט די לעבעדיקע און מיט די טױטע! און נָעמי האָט צו איר געזאָגט: דער מאַן איז אונדזערער אַ נאָנטער, ער איז פֿון אונדזערע אױסלײזער. </s><s xml:id="RuthC2V21"> האָט רות די מואָבֿערין געזאָגט: ער האָט מיר אױך אָנגעזאָגט: לעבן די יונגען װאָס בײַ מיר זאָלסטו זיך האַלטן, ביז װאַנען זײ װעלן ענדיקן דעם גאַנצן שניט װאָס בײַ מיר. </s><s xml:id="RuthC2V22"> האָט נָעמי געזאָגט צו רות איר שנור: עס איז גוט, מײַן טאָכטער, אַז דו זאָלסט אַרױסגײן מיט זײַנע מײדלעך, און מע זאָל דיך ניט אָנטרעפֿן אין אַן אַנדער פֿעלד.
</s><s xml:id="RuthC2V23"> און זי האָט זיך געהאַלטן אָן בוֹעַזעס מײדלעך, צו קלײַבן ביז צום סָוף פֿון גערשטנשניט און װײצשניט. און זי איז געזעסן בײַ איר שװיגער.

</s><s xml:id="RuthC3V1"> און נָעמי איר שװיגער האָט צו איר געזאָגט: מײַן טאָכטער, זאָל איך דיר ניט אױפֿזוכן אַן אָפּרו װאָס זאָל גוט זײַן פֿאַר דיר? </s><s xml:id="RuthC3V2"> און אַצונד, איז ניט בוֹעַז אונדזערער אַ קרוב – דער װאָס דו ביסט געװען מיט זײַנע מײדלעך? אָט װינטשופֿלט ער די נאַכט דעם שײַער גערשטן. </s><s xml:id="RuthC3V3"> זאָלסטו זיך אַרומװאַשן און באַזאַלבן, און אָנטאָן אױף דיר דײַנע קלײדער, און אַראָפּנידערן צום שײַער; זאָלסט זיך ניט לאָזן מערקן פֿון דעם מאַן, ביז ער האָט געענדיקט עסן און טרינקען. </s><s xml:id="RuthC3V4"> און עס װעט זײַן װי ער װעט זיך לײגן, אַזױ זאָלסטו מערקן דעם אָרט װאָס ער װעט זיך דאָרטן לײגן, און זאָלסט צוקומען און אָפּדעקן זײַן צופֿוסן, און זיך אַװעקלײגן; און ער װעט דיר זאָגן װאָס דו זאָלסט טאָן. </s><s xml:id="RuthC3V5"> האָט זי צו איר געזאָגט: אַלץ װאָס דו זאָגסט מיר װעל איך טאָן.
</s><s xml:id="RuthC3V6"> און זי האָט אַראָפּגענידערט צום שײַער, און האָט געטאָן אַזױ װי אַלץ װאָס איר שװיגער האָט איר געהײסן. </s><s xml:id="RuthC3V7"> און בוֹעַז האָט געגעסן און געטרונקען, און זײַן האַרץ איז געװען פֿרײלעך, און ער איז געגאַנגען זיך לײגן אין עק פֿון דעם תּבֿואה-הױפֿן. איז זי צוגעקומען שטילערהײט, און האָט אָפּגעדעקט זײַן צופֿוסן, און האָט זיך געלײגט. </s><s xml:id="RuthC3V8"> און עס איז געװען אין האַלבע נאַכט, האָט דער מאַן אױפֿגעציטערט, און ער האָט זיך אױסגעדרײט, ערשט אַ פֿרױ ליגט אים צו פֿוסן. </s><s xml:id="RuthC3V9"> האָט ער געזאָגט: װער ביסטו? האָט זי געזאָגט: איך בין רות דײַן דינסט; און זאָלסט אױסשפּרײטן דײַן ברעג קלײד איבער דײַן דינסט, װאָרום אַן אױסלײזער ביסטו. </s><s xml:id="RuthC3V10"> האָט ער געזאָגט: געבענטשט זאָלסטו זײַן פֿון גאָט, מײַן טאָכטער; דײַן לעצטע גוטסקײט האָסטו נאָך שענער געטאָן פֿון דער ערשטער, ניט צו גײן נאָך די בחורים, צי אָרים צי רײַך. </s><s xml:id="RuthC3V11"> און אַצונד, מײַן טאָכטער, זאָלסטו ניט מוֹרא האָבן; אַלץ װאָס דו װעסט זאָגן, װעל איך דיר טאָן, װאָרום דער גאַנצער טױער פֿון מײַן פֿאָלק װײס אַז דו ביסט אַ װוילע פֿרױ. </s><s xml:id="RuthC3V12"> און אַצונד, יאָ אמת, אַז אַן אױסלײזער בין איך, אָבער פֿאַראַן אַן אױסלײזער נענטער פֿון מיר. </s><s xml:id="RuthC3V13"> בלײַב די נאַכט, און עס װעט זײַן אין דער פֿרי, אױב ער װעט דיך אױסלײזן, איז גוט, זאָל ער אױסלײזן; אױב אָבער ער װעט דיך ניט װעלן אױסלײזן, װעל איך דיך אױסלײזן, אַזױ װי גאָט לעבט! ליג ביז אין דער פֿרי.
</s><s xml:id="RuthC3V14"> איז זי געלעגן בײַ אים צו פֿוסן ביז באַגינען, און זי איז אױפֿגעשטאַנען אײדער אײנער האָט געקענט דערקענען דעם אַנדערן; װאָרום ער האָט געזאָגט: עס זאָל ניט דערװוּסט װערן אַז די פֿרױ איז געקומען אין שײַער.
</s><s xml:id="RuthC3V15"> און ער האָט געזאָגט: גיב אַהער דאָס טוך װאָס אױף דיר, און האַלט עס צו. האָט זי עס צוגעהאַלטן, און ער האָט אַרײַנגעמאָסטן זעקס מאָס גערשטן, און אַרױפֿגעטאָן אױף איר. און ער איז אַרײַנגעגאַנגען אין שטאָט.
</s><s xml:id="RuthC3V16"> און זי איז געקומען צו איר שװיגער, האָט זי געזאָגט: װי איז דאָס מיט דיר, מײַן טאָכטער? האָט זי איר דערצײלט אַלץ װאָס דער מאַן האָט צו איר געטאָן. </s><s xml:id="RuthC3V17"> און זי האָט געזאָגט: די זעקס מאָס גערשטן האָט ער מיר געגעבן, װײַל ער האָט צו מיר געזאָגט: זאָלסט ניט קומען מיט לײדיקן צו דײַן שװיגער. </s><s xml:id="RuthC3V18"> האָט זי געזאָגט: זיץ, מײַן טאָכטער, ביז װאַנען װעסט װיסן װי די זאַך װעט אױספֿאַלן, װאָרום דער מאַן װעט ניט רוען, ביז ער האָט געענדיקט די זאַך הײַנט.
</s><s xml:id="RuthC4V1"> און בוֹעַז איז אַרױפֿגעגאַנגען צום טױער, און האָט זיך דאָרטן געזעצט, ערשט דער אױסלײזער פֿון װעמען בוֹעַז האָט גערעדט, גײט פֿאַרבײַ. האָט ער געזאָגט: קום אַהער זעץ זיך דאָ, דער און דער. איז ער צוגעקומען און האָט זיך געזעצט.
</s><s xml:id="RuthC4V2"> און ער האָט גענומען צען מענטשן פֿון די עלטסטע פֿון שטאָט, און ער האָט געזאָגט: זעצט אײַך דאָ. און זײ האָבן זיך געזעצט. </s><s xml:id="RuthC4V3"> האָט ער געזאָגט צום אױסלײזער: נָעמי װאָס האָט זיך אומגעקערט פֿון פֿעלד פֿון מואָבֿ, פֿאַרקױפֿט דאָס שטיק פֿעלד װאָס האָט געהערט צו אונדזער ברודער, צו אֶלימֶלֶכן. </s><s xml:id="RuthC4V4"> האָב איך געקלערט: איך װעל אַנטפּלעקן דײַן אױער, אַזױ צו זאָגן: קױף עס אַנטקעגן פֿאַר די װאָס זיצן דאָ, און אַנטקעגן פֿאַר די עלטסטע פֿון מײַן פֿאָלק. אױב דו װילסט אױסלײזן, לײז אױס! אױב אָבער מע װעט ניט אױסלײזן, זאָג מיר, כּדי איך זאָל עס װיסן, װאָרום ניטאָ קײנער אַחוץ דיר אױסצולײזן, און איך בין נאָך דיר. האָט ער געזאָגט: איך װעל אױסלײזן. </s><s xml:id="RuthC4V5"> האָט בוֹעַז געזאָגט: אין דעם טאָג װאָס דו קױפֿסט דאָס פֿעלד פֿון נָעמיס האַנט, און פֿון רות דער מואָבֿערין, האָסטו געקױפֿט די װײַב פֿון דעם געשטאָרבענעם, כּדי אױפֿצושטעלן דעם נאָמען פֿון דעם געשטאָרבענעם אױף זײַן נחלה. </s><s xml:id="RuthC4V6"> האָט דער אױסלײזער געזאָגט: איך קען עס ניט אױסלײזן פֿאַר מיר, װאָרום איך װעל נאָך פֿאַרדאַרבן מײַן אײגענע נחלה. לײז דיר דו אױס װאָס איך דאַרף אױסלײזן, װאָרום איך קען ניט אױסלײזן.
</s><s xml:id="RuthC4V7"> און אַזױ איז געװען פֿאַרצײַטן אין ישׂראל: בײַ אַן אױסלײז אָדער בײַ אַן אױסבײַט, צו באַפֿעסטיקן עפּעס אַ זאַך, האָט אײנער אַראָפּגעצױגן זײַן שוך און געגעבן דעם אַנדערן. און דאָס איז געװען צום עדות אין ישׂראל.
</s><s xml:id="RuthC4V8"> האָט דער אױסלײזער געזאָגט צו בוֹעַזן: קױף עס דיר. און ער האָט אַראָפּגעצױגן זײַן שוך. </s><s xml:id="RuthC4V9"> און בוֹעַז האָט געזאָגט צו די עלטסטע, און צו דעם גאַנצן פֿאָלק: איר זײַט עדות הײַנט, אַז איך האָב אָפּגעקױפֿט אַלץ װאָס האָט געהערט צו אֶלימֶלֶכן, און אַלץ װאָס האָט געהערט צו כִּליוֹנען און מַחלוֹנען, פֿון נָעמיס האַנט. </s><s xml:id="RuthC4V10"> און אױך רות די מואָבֿערין, מַכלוֹנס װײַב, האָב איך געקױפֿט מיר פֿאַר אַ װײַב, כּדי אױפֿצושטעלן דעם נאָמען פֿון דעם געשטאָרבענעם אױף זײַן נחלה, אַז דער נאָמען פֿון דעם געשטאָרבענעם זאָל ניט פֿאַרשניטן װערן פֿון צװישן זײַנע ברידער, און פֿון דעם טױער פֿון זײַן אָרט; איר זײַט עדות הײַנט. </s><s xml:id="RuthC4V11"> האָט געזאָגט דאָס גאַנצע פֿאָלק װאָס אין טױער, און די עלטסטע: עדות! גאָט זאָל געבן אַז די װײַב װאָס קומט אָן אין דײַן הױז, זאָל זײַן אַזױ װי רחל און אַזױ װי לאה װאָס זײ בײדע האָבן אױפֿגעבױט דאָס הױז פֿון ישׂראל! און טו אױף העלדישקײט אין אֶפֿרָת, און האָב אַ באַרופֿענעם נאָמען אין בית-לֶחֶם! </s><s xml:id="RuthC4V12"> און דײַן הױז זאָל זײַן אַזױ װי דאָס הױז פֿון פֶּרֶצן װאָס תָּמָר האָט געבאָרן יהודהן, פֿון דעם זאָמען װאָס גאָט װעט דיר געבן פֿון דער דאָזיקער יונגער פֿרױ!
</s><s xml:id="RuthC4V13"> און בוֹעַז האָט גענומען רותן, און זי איז אים געװאָרן פֿאַר אַ װײַב, און ער איז צו איר געקומען, און גאָט האָט איר געגעבן טראָגשאַפֿט, און זי האָט געבאָרן אַ זון. </s><s xml:id="RuthC4V14"> האָבן די װײַבער געזאָגט צו נָעמין: געלױבט איז גאָט װאָס ער האָט דיך הײַנט ניט געלאָזן אָן אַן אױסלײזער, און זאָל זײַן נאָמען זײַן באַרופֿן אין ישׂראל! </s><s xml:id="RuthC4V15"> און ער זאָל דיר זײַן פֿאַר אַ דערקװיקער פֿון דער זעל, און אױף אױסצוהאַלטן דײַן עלטער װאָרום דײַן שנור װאָס האָט דיך ליב, האָט אים געבאָרן, װאָס זי איז דיר בעסער װי זיבן זין.
</s><s xml:id="RuthC4V16"> און נָעמי האָט גענומען דאָס קינד, און האָט עס אַרײַנגעטאָן אין איר בוזעם, און זי איז אים געװען פֿאַר אַ דערציערין. </s><s xml:id="RuthC4V17"> און די שכנות האָבן אים געגעבן אַ נאָמען, אַזױ צו זאָגן: אַ זון איז געבאָרן געװאָרן בײַ נָעמין; און זײ האָבן גערופֿן זײַן נאָמען עוֹבֵד. דאָס איז דער פֿאָטער פֿון יִשַי דעם פֿאָטער פֿון דודן.
</s><s xml:id="RuthC4V18"> און דאָס זײַנען די געבורטן פֿון פֶּרֶצן: פֶּרֶץ האָט געבאָרן חֶצרוֹנען; </s><s xml:id="RuthC4V19"> און חֶצרוֹן האָט געבאָרן רָמען, און רָם האָט געבאָרן עַמינָדָבן; </s><s xml:id="RuthC4V20"> און עַמינָדָב האָט געבאָרן נַחשוֹנען, און נַחשוֹן האָט געבאָרן שַׂלמָהן; </s><s xml:id="RuthC4V21"> און שַׂלמוֹן האָט געבאָרן בוֹעַזן, און בוֹעַז האָט געבאָרן עוֹבֵדן; </s><s xml:id="RuthC4V22"> און עוֹבֵד האָט געבאָרן יִשַין, און יִשַי האָט געבאָרן דודן.

      </s></ab></div><div type="book">
         <head>אֵיכָה</head><ab><s>

</s><s xml:id="LamentationsC1V1"> װי איז געבליבן זיצן אַלײן די שטאָט פֿון פֿיל פֿאָלק; געװאָרן װי אַן אַלמנה די פֿירשטין צװישן די אומות; די האַרינטע צװישן די מדינות געװאָרן צו צינדז! </s><s xml:id="LamentationsC1V2"> װײנען טוט זי װײנען בײַ נאַכט, און איר טרער איז אױף איר באַק; זי האָט ניט קײן טרײסטער פֿון אַלע אירע ליבהאָבער; אַלע אירע גוטע פֿרײַנט האָבן געפֿעלשט אָן איר, זײ זײַנען איר שָׂונאים געװאָרן. </s><s xml:id="LamentationsC1V3"> יהודה איז אין גלות אַװעק אין פּײַן און אין גרױס קנעכטשאַפֿט;ְ זי זיצט צװישן די פֿעלקער, זי געפֿינט ניט קײן רו; אַלע אירע נאָכיאָגערס האָבן זי דערגרײכט צװישן די ענגענישן. </s><s xml:id="LamentationsC1V4"> די װעגן פֿון צִיוֹן טרױערן, װײַל ניטאָ די װאָס קומען אױף יָום-טובֿ; אַלע אירע טױערן זײַנען װיסט, אירע כּהנים זיפֿצן, אירע יונגפֿרױען זײַנען פֿאַראומערט, און זי, ביטער איז איר. </s><s xml:id="LamentationsC1V5"> אירע פֿײַנט זײַנען געװאָרן די קעפּ, אירע שָׂונאים זײַנען אין שַלװה; װאָרום גאָט האָט זי פֿאַראומערט, פֿאַר די פֿיל פֿאַרברעכן אירע; אירע קלײנע קינדער זײַנען אַװעק אין געפֿאַנגענשאַפֿט פֿאַרױס פֿאַרן פֿײַנט. </s><s xml:id="LamentationsC1V6"> און אַרױס איז פֿון טאָכטער צִיוֹן דער גאַנצער גלאַנץ אירער; אירע האַרן זײַנען געװאָרן װי די הינדן, װאָס געפֿינען ניט קײן פֿיטערונג, און זײ זײַנען געגאַנגען אָן כּוֹח פֿאַר דעם נאָכיאָגער.
</s><s xml:id="LamentationsC1V7"> ירושָלַיִם דערמאָנט זיך אין די טעג פֿון איר פּײַן און אירע װאָגלענישן, אַלע גלוסטיקײטן װאָס זי האָט געהאַט אין די טעג פֿון אַ מאָל. װען איר פֿאָלק איז געפֿאַלן פֿון דער האַנט פֿון פֿײַנט, און זי האָט ניט קײן העלפֿער געהאַט, האָבן די פֿײַנט געקוקט אױף איר, געלאַכט אױף איר אונטערגאַנג. </s><s xml:id="LamentationsC1V8"> זינד געזינדיקט האָט ירושָלַיִם, דרום איז זי פֿאַר אַן אומרײנער געװאָרן; אַלע װאָס האָבן זי געאַכט, פֿאַראַכטן זי, װײַל זײ האָבן געזען איר שאַנד; יאָ, זי אַלײן טוט זיפֿצן, און קערט זיך אַהינטער. </s><s xml:id="LamentationsC1V9"> איר אומרײניקײט איז געװען אין אירע ברעגן, זי האָט ניט געדאַכט אָן איר סָוף; דרום האָט זי װוּנדערלעך גענידערט, זי האָט ניט קײן טרײסטער. זע, גאָט, מײַן פּײַן, װאָרום דער שׂוֹנא טוט זיך גרײסן. </s><s xml:id="LamentationsC1V10"> דער פֿײַנט האָט אױסגעשפּרייט זײַן האַנט אױף אַלע אירע גלוסטיקײטן;
װאָרום זי האָט געזען װי די פֿעלקער זײַנען געקומען אין איר הײליקטום, די װאָס דו האָסט באַפֿױלן, זײ זאָלן אין דײַן עדה ניט קומען. </s><s xml:id="LamentationsC1V11"> דאָס גאַנצע פֿאָלק אירס זיפֿצט, זײ זוכן ברױט; זײערע גלוסטיקײטן האָבן זײ אַװעקגעגעבן פֿאַר שפּײַז, דעם נפֿש צו דערקװיקן. זע, גאָט, און קוק װי נידעריק איך בין געװאָרן.
</s><s xml:id="LamentationsC1V12"> ניט געשען זאָל עס אײַך, אַלע װעגגײער! טוט אַ קוק, און זעט, צי איז דאָ אַ װײטאָג װי מײַן װײטאָג, װאָס איז מיר אָנגעטאָן געװאָרן, װען גאָט האָט מיך פֿאַראומערט, אין טאָג פֿון זײַן גרימצאָרן. </s><s xml:id="LamentationsC1V13"> פֿון דער הײך האָט ער אַראָפּגעשיקט אַ פֿײַער אין מײַנע בײנער, און זײ באַװעלטיקט; ער האָט פֿאַרשפּרײט אַ נעץ פֿאַר מײַנע פֿיס, ער האָט מיך אַהינטער געקערט; װיסט האָט ער מיך געמאַכט, קראַנק אַ גאַנצן טאָג. </s><s xml:id="LamentationsC1V14"> פֿאַרקניפּט מיט זײַן האַנט איז דער יאָך פֿון מײַנע זינד;זײ פֿלעכטן זיך, זײ לײגן זיך אַרױף אױף מײַן האַלדז; ער האָט געמאַכט שטרױכלען מײַן כּוֹח; גאָט האָט מיך געגעבן אין הענט, אַז איך קען ניט אױפֿשטײן. </s><s xml:id="LamentationsC1V15"> גאָט האָט געמאַכט צונישט אַלע מײַנע גיבוֹרים אין מיר; ער האָט גערופֿן אױף מיר אַן אײַנזאַמלונג, צו צעברעכן מײַנע יונגעלײַט; װי אַ קעלטער האָט גאָט געטרעטן, די יונגפֿרױ טאָכטער יהודה. </s><s xml:id="LamentationsC1V16"> דערױף טו איך װײנען, מײַן אױג, מײַן אױג רינט װאַסער; װאָרום װײַט איז אַ טרײסטער פֿון מיר, װאָס זאָל דערקװיקן מײַן זעל; מײַנע קינדער זײַנען פֿאַרװיסט, װאָרום דער שׂוֹנא האָט איבערגעשטאַרקט. </s><s xml:id="LamentationsC1V17"> צִיוֹן צעשפּרײט אירע הענט, זי האָט ניט קײן טרײסטער; גאָט האָט באַפֿױלן אַקעגן יעקבֿ רונד אַרום אים זײַנע פֿײַנט; ירושָלַיִם איז געװאָרן פֿאַר אַן אומרײנער צװישן זײ. </s><s xml:id="LamentationsC1V18"> גאָט איז גערעכט, װאָרום איך האָב װידערשפּעניקט זײַן מױל; הערט, אַלע פֿעלקער, איך בעט אײַך, און זעט צו מײַן װײטאָג: מײַנע בחורים און מײַנע מײדלעך זײַנען אַװעק אין געפֿאַנגענשאַפֿט. </s><s xml:id="LamentationsC1V19"> איך האָב גערופֿן מײַנע ליבהאָבער, האָבן זײ מיך אָפּגענאַרט; מײַנע כּהנים און מײַנע עלטסטע זײַנען אױסגעגאַנגען אין שטאָט, װען זײ האָבן שפּײַז זיך געזוכט, זײ זאָלן זײער נפֿש דערקװיקן. </s><s xml:id="LamentationsC1V20"> זע, גאָט, װי מיר איז ענג, מײַנע אינגעװײד ברענען, מײַן האַרץ קערט זיך איבער אין מיר, װײַל װידערשפּעניקן האָב איך װידערשפּעניקט; דרױסן נעמט אַװעק די שװערד, אין הױז איז װי דער טױט. </s><s xml:id="LamentationsC1V21"> זײ האָבן געהערט װי איך זיפֿץ, אָבער איך האָב ניט קײן טרײסטער; אַלע מײַנע שָׂונאים האָבן געהערט מײַן אומגליק, זײ פֿרײען זיך װאָס דו האָסט דאָס געטאָן ברענג דעם טאָג װאָס דו האָסט אָנגזאָגט, און זאָלן זײ װערן װי איך! </s><s xml:id="LamentationsC1V22"> זאָל קומען אַל זײער בײז פֿאַר דיר, און טו צו זײ אַזױ װי דו האָסט צו מיר געטאָן, פֿאַר אַלע מײַנע זינד; װאָרום פֿיל זײַנען מײַנע זיפֿצן, און מײַן האַרץ איז קראַנק.

</s><s xml:id="LamentationsC2V1"> װי האָט גאָט אין זײַן כּעס פֿאַרװאָלקנט די טאָכטער צִיוֹן! אַראָפּגעװאָרפֿן פֿון הימל צו דער ערד די שײנקײט פֿון ישׂראל, און ניט געדאַכט אָן זײַן פֿוסבענקל אין טאָג פֿון זײַן כּעס! </s><s xml:id="LamentationsC2V2"> גאָט האָט אומגעבראַכט אָן רחמנות אַלע װוינונגען פֿון יעקבֿ; צעשטערט אין זײַן צאָרן די פֿעסטונגען פֿון טאָכטער יהודה, זײ געבראַכט צו דער ערד; פֿאַרשװעכט דאָס קיניגרײַך און זײַנע האַרן! </s><s xml:id="LamentationsC2V3"> ער האָט אָפּגעהאַקט מיט גרימצאָרן דעם גאַנצן האָרן פֿון ישׂראל;ער האָט צוריקגעצױגן זײַן רעכטע האַנט פֿון פֿאַרן שׂוֹנא, און געברענט אין יעקבֿ װי אַ פֿלאַמפֿײַער װאָס פֿאַרצערט רונד אַרום. </s><s xml:id="LamentationsC2V4"> ער האָט געשפּאַנט זײַן בױגן װי אַ שׂוֹנא, זיך געשטעלט מיט זײַן רעכטער האַנט װי אַ פֿײַנט, און געהרגעט אַלע גלוסטיקע פֿון אױג; אין געצעלט פֿון טאָכטער צִיוֹן האָט ער אױסגעגאָסן װי אַ פֿײַער זײַן גרימצאָרן. </s><s xml:id="LamentationsC2V5"> גאָט איז געװאָרן װי אַ שׂוֹנא, ער האָט אומגעבראַכט ישׂראל; אומגעבראַכט אַלע אירע פּאַלאַצן, צעשטערט זײַנע פֿעסטונגען, און געמערט בײַ טאָכטער יהודה קלאָגעניש און קלאָג. </s><s xml:id="LamentationsC2V6"> און ער האָט אָפּגעפֿליקט װי אַ גאָרטן זײַן בײַדל, ער האָט צעשטערט זײַן זאַמלאָרט; גאָט האָט געמאַכט פֿאַרגעסן אין צִיוֹן אַ יָום-טובֿ און אַ שבת, און פֿאַראַכט אין זײַן גרימצאָרן דעם מלך און דעם כֹּהן. </s><s xml:id="LamentationsC2V7"> גאָט האָט פֿאַרלאָזט זײַן מזבח, אַװעקגעװאָרפֿן זײַן הײליקטום; איבערגעענטפֿערט אין האַנט פֿון דעם שׂוֹנאדי מױערן פֿון אירע פּאַלאַצן; זײ האָבן קוֹלות געמאַכט אין גאָטס הױז אַזױ װי אין אַ יָום-טובֿ. </s><s xml:id="LamentationsC2V8"> גאָט האָט געטראַכט צו צעשטערן די מױער פֿון טאָכטער צִיוֹן; ער האָט געצױגן אַ מעסטשנור, ער האָט ניט אָפּגעהאַלטן זײַן האַנט פֿון אומצוברענגען, און געמאַכט טרױערן די פֿעסטונג און די מױער; אין אײנעם זײַנען זײ פֿאַרשניטן געװאָרן. </s><s xml:id="LamentationsC2V9"> אײַנגעזונקען אין דער ערד זײַנען אירע טױערן, ער האָט צעשטערט און צעבראָכן אירע ריגלען; איר מלך און אירע האַרן זײַנען צװישן די פֿעלקער, ניטאָ מער קײן תּוֹרה; אַפֿילו אירע נבֿיאים געפֿינען ניט אַ זעונג פֿון גאָט. </s><s xml:id="LamentationsC2V10"> זײ זיצן אױף דער ערד און שװײַגן, די עלטסטע פֿון טאָכטער צִיוֹן, זײ האָבן אַרױפֿגעטאָן שטױב אױף זײער קאָפּ, זײ האָבן אָנגעגורט זאַק; אַראָפּגעלאָזט זײערע קעפּ צו דער ערד האָבן די יונגפֿרױען פֿון ירושָלַיִם. </s><s xml:id="LamentationsC2V11"> מײַנע אױגן גײען אױס פֿון טרערן, מײַנע אינגעװײד ברענען, מײַן לעבער איז אױסגעגאָסן אױף דער ערד, אױף דעם בראָך פֿון דער טאָכטער מײַן פֿאָלק; װײַל קלײנע קינדער און זױגעדיקע חלשן אין די גאַסן פֿון שטאָט. </s><s xml:id="LamentationsC2V12"> זײ זאָגן צו זײערע מוטערס: װוּ איז קאָרן און װײַן? װען זײ חלשן װי דערשלאָגענע אין די גאַסן פֿון שטאָט, װען זײער זעל גיסט זיך אױס אױף דער ברוסט פֿון זײערע מוטערס. </s><s xml:id="LamentationsC2V13"> װאָס זאָל איך דיר עדותן? װאָס זאָל איך צו דיר גלײַכן, טאָכטער ירושָלַיִם? װאָס זאָל איך פֿאַרגלײַכן צו דיר, און דיך טרײסטן, יונגפֿרױ טאָכטער צִיוֹן? אַז גרױס װי דער ים איז דײַן בראָך – װער קען דיך הײלן? </s><s xml:id="LamentationsC2V14"> דײַנע נבֿיאים האָבן דיר געזען פֿאַלשקײט און אָפּנאַרעניש, און זײ האָבן ניט אַנטפּלעקט דײַן זינד, אומצוקערן דײַן געפֿאַנגענשאַפֿט; און זײ האָבן דיר געזען נבֿואות פֿון פֿאַלשקײט און פֿֿאַרפֿירענישן. </s><s xml:id="LamentationsC2V15"> אַלע פֿאַרבײַגײער פּאַטשן אױף דיר מיט די הענט, זײ שמוצערן, און שאָקלען זײער קאָפּ אױף טאָכטער ירושָלַיִם: איז דאָס די שטאָט װאָס מע האָט גערופֿן די קרױן פֿון שײנקײט, די פֿרײד פֿון דער גאַנצער ערד? </s><s xml:id="LamentationsC2V16"> געעפֿנט זײער מױל אױף דיר האָבן אַלע דײַנע שָׂונאים; זײ שמוצערן, און קריצן די צײן; זײ זאָגן: מיר האָבן זי אײַנגעשלונגען; פֿאַר װאָר, דאָס איז דער טאָג װאָס מיר האָבן געהאָפֿט אױף אים, מיר האָבן דערגרײכט, מיר האָבן דערלעבט. </s><s xml:id="LamentationsC2V17"> גאָט האָט געטאָן װאָס ער האָט געטראַכט, ער האָט אױסגעפֿירט זײַן װאָרט װאָס ער האָט אָנגעזאָגט פֿון אַמאָליקע טעג; ער האָט צעשטערט אָן רחמנות, און דערפֿרײט דעם שׂוֹנא איבער דיר, דערהײכט דעם האָרן פֿון דײַנע פֿײַנט.
</s><s xml:id="LamentationsC2V18"> זײער האַרץ האָט געשריען צו גאָט: מױער פֿון טאָכטער צִיוֹן, לאָז רינען טרערן װי אַ טײַך, טאָג און נאַכט; זאָלסט זיך ניט געבן קײן אָפּרו, ניט שטילן זאָל זיך דײַן אױגאַפּל. </s><s xml:id="LamentationsC2V19"> שטײ אױף, שרײַ אין דער נאַכט, אין אָנהײב פֿון די נאַכטװאַכן; גיס אױס װי װאַסער דײַן האַרץ, פֿאַר דעם פּנים פֿון גאָט; הײב אױף דײַנע הענט צו אים, פֿאַר די נפֿשות פֿון דײַנע קלײנע קינדער װאָס חלשן פֿון הונגער אין אַלע עק גאַסן. </s><s xml:id="LamentationsC2V20"> זע, גאָט, און קוק װעמען דו האָסט אַזױנס געטאָן! דאַרפֿן װײַבער עסן זײער פֿרוכט, קינדער געצערטלטע? דאַרף געטײט װערן אין הײליקטום פֿון גאָט דער כֹּהן און דער נבֿיא? </s><s xml:id="LamentationsC2V21"> אױף דער ערד אין די גאַסן ליגן אַלט און יונג; מײַנע מײדלעך און מײַנע בחורים זײַנען געפֿאַלן פֿון שװערד; האָסט געהרגעט אין טאָג פֿון דײַן צאָרן, געשאָכטן אָן רחמנות. </s><s xml:id="LamentationsC2V22"> האָסט גערופֿן װי אױף אַ יָום-טובֿ מײַנע שרעקענישן פֿון אַרום; און ניט געװען אין טאָג פֿון גאָטס צאָרן קײן אַנטרונענער און געבליבענער; די װאָס איך האָב געצערטלט און אױפֿגעבראַכט זײ האָט מײַן שׂוֹנא פֿאַרלענדט.
</s><s xml:id="LamentationsC3V1"> איך בין דער מאַן װאָס האָט אָנגעזען פּײַן דורך דער רוט פֿון זײַן צאָרן. </s><s xml:id="LamentationsC3V2"> ער האָט מיך געפֿירט און געמאַכט גײן אין פֿינצטערניש און ניט ליכטיקײט. </s><s xml:id="LamentationsC3V3"> פֿאַר װאָר, קעגן מיר װידער און װידער קערט ער זײַן האַנט אַ גאַנצן טאָג.
</s><s xml:id="LamentationsC3V4"> ער האָט אָפּגעצערט מײַן פֿלײש און מײַן הױט, ער האָט צעבראָכן מײַנע בײנער. </s><s xml:id="LamentationsC3V5"> ער האָט מיך באַבױט, און אַרומגערינגלט מיט גיפֿט און מיט מאַטערניש. </s><s xml:id="LamentationsC3V6"> ער האָט מיך אַרײַנגעזעצט אין חוֹשכנישן, װי מתים פֿון לאַנג אָן.
</s><s xml:id="LamentationsC3V7"> ער האָט מיך פֿאַרצאַמט, אַז איך קען ניט אַרױסגײן, ער האָט שװער געמאַכט מײַן קײט. </s><s xml:id="LamentationsC3V8"> אַפֿילו װען איך שרײַ און רוף, פֿאַרשפּאַרט ער מײַן תּפֿילה. </s><s xml:id="LamentationsC3V9"> ער האָט פֿאַרצאַמט מײַנע װעגן מיט שטײנער, ער האָט מײַנע שטעגן פֿאַרקרימט.
</s><s xml:id="LamentationsC3V10"> אַ לױערדיקער בער איז ער מיר, אַ לײב אין פֿאַרבאָרגעניש. </s><s xml:id="LamentationsC3V11"> ער האָט אָפּגעקערט מײַנע װעגן, און מיך צעריסן, װיסט האָט ער מיך געמאַכט. </s><s xml:id="LamentationsC3V12"> ער האָט געשפּאַנט זײַן בױגן, און מיך געשטעלט פֿאַר אַ ציל צו דער פֿײַל.
</s><s xml:id="LamentationsC3V13"> ער האָט אַרײַנגעלאָזט אין מײַנע נירן, די זין פֿון זײַן פֿײַלבײַטל. </s><s xml:id="LamentationsC3V14"> איך בין געװאָרן אַ געלעכטער בײַ מײַן גאַנצן פֿאָלק, זײער שפּאָטליד אַ גאַנצן טאָג. </s><s xml:id="LamentationsC3V15"> ער האָט מיך אָנגעזעט מיט ביטערנישן, מיך געזעטיקט מיט װערמוט.
</s><s xml:id="LamentationsC3V16"> און ער האָט צעבראָכן מיט שטײנדלעך מײַנע צײן, ער האָט מיך געװעלגערט אין אַש. </s><s xml:id="LamentationsC3V17"> און מײַן זעל איז פֿאַרשטױסן פֿון פֿריד, איך האָב פֿאַרגעסן אָן גוטס. </s><s xml:id="LamentationsC3V18"> און איך זאָג: פֿאַרלאָרן איז מײַן שטאַרקײט, און מײַן האָפֿענונג פֿון גאָט.
</s><s xml:id="LamentationsC3V19"> די דערמאָנונג פֿון מײַן פּײַן און מײַן װאָגלעניש, איז װערמוט און ביטערקרױט. </s><s xml:id="LamentationsC3V20"> דערמאָנען דערמאָנט זיך מײַן זעל, און זי בײגט זיך אין מיר. </s><s xml:id="LamentationsC3V21"> דאָס ענטפֿער איך צו מײַן האַרצן, דרום טו איך האַרן:
</s><s xml:id="LamentationsC3V22"> אַז די חסָדים פֿון גאָט זײַנען ניט אױסגעגאַנגען, אַז ניט געענדיקט האָט זיך זײַן רחמנות; </s><s xml:id="LamentationsC3V23"> זײ זײַנען נײַ אַלע פֿרימאָרגן; גרױס איז דײַן טרײַשאַפֿט. </s><s xml:id="LamentationsC3V24"> גאָט איז מײַן חלק, זאָגט מײַן זעל, דרום האָף איך צו אים.
</s><s xml:id="LamentationsC3V25"> גוט איז גאָט צו די װאָס האַרן אױף אים, צו דער זעל װאָס טוט אים זוכן. </s><s xml:id="LamentationsC3V26"> גוט איז מע זאָל האַרן אַ פֿאַרשװיגענער אױף דער ישועה פֿון גאָט. </s><s xml:id="LamentationsC3V27"> גוט איז פֿאַר אַ מענטשן, אַז ער זאָל טראָגן דעם יאָך אין זײַן יוגנט;
</s><s xml:id="LamentationsC3V28"> ער זאָל זיצן אַלײן און שװײַגן, װען מע האָט אַרױפֿגעלײגט אױף אים;</s><s xml:id="LamentationsC3V29"> ער זאָל לײגן אין אַש זײַן מױל, אפֿשר איז אַ האָפֿענונג פֿאַראַן; </s><s xml:id="LamentationsC3V30"> ער זאָל געבן די באַק צו זײַן שלעגער, ער זאָל זיך זעטן מיט שאַנד.
</s><s xml:id="LamentationsC3V31"> װאָרום ניט אױף אײביק פֿאַרלאָזט גאָט; </s><s xml:id="LamentationsC3V32"> װאָרום אױב ער האָט פֿאַראומערט, דערבאַרימט ער אָבער לױט זײַנע גרױסע חסָדים. </s><s xml:id="LamentationsC3V33"> װאָרום ניט פֿון זײַן האַרצן פּײַניקט ער, און פֿאַראומערט די מענטשנקינדער.
</s><s xml:id="LamentationsC3V34"> צו דריקן אונטער זײַנע פֿיס אַלע געפֿאַנגענע פֿון דער ערד, </s><s xml:id="LamentationsC3V35"> צו פֿאַרבײגן דעם משפּט פֿון אַ מאַן, איז דערװידער דעם פּנים פֿון דעם אױבערשטן;</s><s xml:id="LamentationsC3V36"> צו קריװדען אַ מענטשן אין זײַן קריג, דאָס װיל גאָט ניט זען.
</s><s xml:id="LamentationsC3V37"> װער איז דער װאָס קען הײסן, און עס זאָל געשען, אַז גאָט האָט ניט באַפֿױלן? </s><s xml:id="LamentationsC3V38"> קומט ניט פֿון אױבערשטנס מױל אַרױס דאָס שלעכטס און דאָס גוטס? </s><s xml:id="LamentationsC3V39"> װאָס קען זיך באַקלאָגן אַ לעבעדיקער מענטש? אַ מאַן בײַ אַלע זײַנע זינד?
</s><s xml:id="LamentationsC3V40"> לאָמיר נאָכזוכן און פֿאָרשן אונדזערע װעגן, און לאָמיר זיך אומקערן צו גאָט. </s><s xml:id="LamentationsC3V41"> לאָמיר אױפֿהײבן אונדזער האַרץ אױף די הענט צו גאָט אין הימל. </s><s xml:id="LamentationsC3V42"> מיר האָבן פֿאַרבראָכן און װידערשפּעניקט; װילסט דו ניט פֿאַרגעבן?
</s><s xml:id="LamentationsC3V43"> האָסט זיך באַדעקט מיט צאָרן, און אונדז נאָכגעיאָגט, האָסט געהרגעט אָן רחמנות; </s><s xml:id="LamentationsC3V44"> האָסט זיך באַדעקט מיט אַ װאָלקן, אַז קײן תּפֿילה זאָל ניט דורכגײן. </s><s xml:id="LamentationsC3V45"> קױט און מיסט האָסטו אונדז געמאַכט צװישן די פֿעלקער.
</s><s xml:id="LamentationsC3V46"> געעפֿנט האָבן זײער מױל אױף אונדז אַלע אונדזערע שָׂונאים. </s><s xml:id="LamentationsC3V47"> אַ גרױל און אַ גרוב איז געקומען אױף אונדז, אַ פֿאַרװיסטונג און אַ בראָך. </s><s xml:id="LamentationsC3V48"> בעכן װאַסער טוט רינען מײַן אױג אױף דעם בראָך פֿון דער טאָכטער מײַן פֿאָלק.  
</s><s xml:id="LamentationsC3V49"> מײַן אױג גיסט, און װיל זיך ניט שטילן, אָן אַן אױפֿהער, </s><s xml:id="LamentationsC3V50"> ביז גאָט פֿון הימל װעט לוגן און זען. </s><s xml:id="LamentationsC3V51"> מײַן אױג טוט װײ מײַן זעל, אום אַלע טעכטער פֿון מײַן שטאָט.
</s><s xml:id="LamentationsC3V52"> יאָגן װי אַ פֿױגל האָבן מיך געיאָגט מײַנע אומזיסטיקע שָׂונאים. </s><s xml:id="LamentationsC3V53"> זײ האָבן פֿאַרשניטן אין גרוב מײַן לעבן, און שטײנער האָבן זײ געװאָרפֿן אױף מיר. </s><s xml:id="LamentationsC3V54"> װאַסערן האָבן געפֿלײצט אױף מײַן קאָפּ, איך האָב געזאָגט: איך בין פֿאַרשניטן.
</s><s xml:id="LamentationsC3V55"> איך האָב גערופֿן דײַן נאָמען, יהוה, פֿון דער אונטערשטער גרוב. </s><s xml:id="LamentationsC3V56"> האָסט געהערט מײַן קָול, זאָלסטו ניט פֿאַרהױלן דײַן אױער פֿון מײַן זיפֿץ, פֿון מײַן געשרײ. </s><s xml:id="LamentationsC3V57"> האָסט גענענט אין טאָג װאָס איך פֿלעג דיך רופֿן, האָסט געזאָגט: זאָלסט ניט מוֹרא האָבן.
</s><s xml:id="LamentationsC3V58"> האָסט זיך אָנגענומען, גאָט, די קריג פֿון מײַן זעל, האָסט אױסגעלײזט מײַן לעבן. </s><s xml:id="LamentationsC3V59"> האָסט געזען, גאָט, מײַן קריװדע, משפּט מײַן משפּט. </s><s xml:id="LamentationsC3V60"> האָסט געזען זײער גאַנצע נקמה, אַלע זײערע מחשבֿות אױף מיר.
</s><s xml:id="LamentationsC3V61"> האָסט געהערט זײער לעסטערונג, גאָט, אַלע זײערע מחשבֿות אַקעגן מיר; </s><s xml:id="LamentationsC3V62"> די ליפּן פֿון מײַנע פֿײַנט און זײער טראַכטן אַקעגן מיר אַ גאַנצן טאָג. </s><s xml:id="LamentationsC3V63"> זע זײער זיצן און זײער שטײן – איך בין זײער שפּאָטליד.
</s><s xml:id="LamentationsC3V64"> זאָלסט זײ אומקערן, גאָט, אַ פֿאַרגעלטונג לױט די מעשׂים פֿון זײערע הענט. </s><s xml:id="LamentationsC3V65"> זאָלסט זײ געבן האַרצדולעניש; דײַן קללה אױף זײ! </s><s xml:id="LamentationsC3V66"> זאָלסט זײ יאָגן מיט צאָרן, און זײ פֿאַרטיליקן פֿון אונטער די הימלען פֿון גאָט.

</s><s xml:id="LamentationsC4V1"> װי איז פֿאַרטונקלט דאָס גאָלד, פֿאַרביטן דאָס טײַערע פֿײַנגאָלד; די הײליקע שטײנער צעשאָטן אין אַלע עק גאַסן! </s><s xml:id="LamentationsC4V2"> די טײַערע קינדער פֿון צִיוֹן, מיט גינגאָלד געװויגן – װי זײַנען זײ גערעכנט פֿאַר לײמענע קריג, געמאַכט פֿון אַ טעפּערס הענט! </s><s xml:id="LamentationsC4V3"> אַפֿילו שאַקאַלן ציען אױס די ברוסט, גיבן זױגן זײערע יונגע, די טאָכטער מײַן פֿאָלק איז אַן אַכזר געװאָרן, אַזױ װי שטרױספֿױגלען אין דער מדבר. </s><s xml:id="LamentationsC4V4"> די צונג פֿון דעם זױגעדיקן איז צוגעקלעפּט צו זײַן גומען פֿון דאָרשטיקײט; קלײנע קינדער בעטן ברױט, און קײנער ברעכט זײ ניט אָפּ. </s><s xml:id="LamentationsC4V5"> די װאָס פֿלעגן עסן טײַערע שפּײַזן, זײַנען װיסט אין די גאַסן; די דערצױגענע אין װערמילרױט טוליען זיך צו מיסטהױפֿנס. </s><s xml:id="LamentationsC4V6"> װאָרום די זינד פֿון דער טאָכטער מײַן פֿאָלק איז גרעסער װי דער חטא פֿון סדוֹם, װאָס איז איבערגעקערט געװאָרן װי אין אַ רגע, און הענט צומאָל זײַנען ניט געפֿאַלן אױף איר. </s><s xml:id="LamentationsC4V7"> אירע פֿירשטן זײַנען געװען לױטערער פֿון שנײ, װײַסער פֿון מילך, גערױטלטער אױפֿן לײַב פֿון קאַרעלן; סאַפּירשטײן זײער געשטאַלט. </s><s xml:id="LamentationsC4V8"> פֿינצטערער פֿון קױל איז זײער אױסזען, זײ זײַנען ניט צו דערקענען אױף דער גאַס; זײער הױט איז צוגעקלעפּט צו זײערע בײנער, אײַנגעדאַרט װי האָלץ איז זי געװאָרן. </s><s xml:id="LamentationsC4V9"> בעסער איז די דערשלאָגענע פֿון שװערד, װי די דערשלאָגענע פֿון הונגער, װאָס זײ גײען אױס דורכגענומענע, אָן אַ פֿרוכט פֿון פֿעלד. </s><s xml:id="LamentationsC4V10"> די הענט פֿון דערבאַרימדיקע מוטערס האָבן געקאָכט זײערע קינדער; זײ זײַנען זײ צום שפּײַז געװען, אין דעם בראָך פֿון דער טאָכטער מײַן פֿאָלק. </s><s xml:id="LamentationsC4V11"> גאָט האָט אױסגעלאָזט זײַן כּעס, אױסגעגאָסן זײַן גרימצאָרן; און ער האָט אָנגעצונדן אַ פֿײַער אין צִיוֹן, און עס האָט פֿאַרצערט אירע גרונטפֿעסטן. </s><s xml:id="LamentationsC4V12"> ניט געגלױבט האָבן די מלכים פֿון דער ערד, און אַלע באַװוינער פֿון דער װעלט, אַז אַ דריקער און אַ שׂוֹנא װעט קומען אין די טױערן פֿון ירושָלַיִם; </s><s xml:id="LamentationsC4V13"> פֿון װעגן די זינד פֿון אירע נבֿיאים, די פֿאַרברעכן פֿון אירע כּהנים, װאָס האָבן בלוט פֿון גערעכטע פֿאַרגאָסן אין איר. </s><s xml:id="LamentationsC4V14"> זײ װאָגלען װי בלינדע אין די גאַסן, זײ זײַנען אײַנגעריכט אין בלוט, ביז מע קען זיך ניט אָנרירן אָן די קלײדער זײערע. </s><s xml:id="LamentationsC4V15"> ”קערט אײַך אָפּ! טמא!“ רופֿט מען צו זײ, ”קערט אײַך אָפּ! קערט אײַך אָפּ! איר זאָלט זיך ניט אָנרירן!“ בעת זײ פֿליען און װאָגלען; מע זאָגט צװישן די פֿעלקער: זײ טאָרן זיך מער ניט אױפֿהאַלטן. </s><s xml:id="LamentationsC4V16"> דער צאָרן פֿון גאָט האָט זײ צעטײלט, ער װיל זײ מער ניט אָנקוקן; כּהנים האָט מען ניט געשױנט, זקנים האָט מען ניט געלײַטזעליקט. </s><s xml:id="LamentationsC4V17"> אונדזערע אױגן גײען נאָך אַלץ אױס נאָך אונדזער נישטיקער הילף; אין אונדזער אױסקוק האָבן מיר אױסגעקוקט אױף אַ פֿאָלק װאָס קען ניט העלפֿן. </s><s xml:id="LamentationsC4V18"> מע שפּירט נאָך אונדזערע טריט, אַז מיר קענען ניט גײן אױף אונדזערע גאַסן; נאָנט איז אונדזער סָוף, פֿול זײַנען אונדזערע טעג; יאָ, געקומען איז אונדזער סָוף. </s><s xml:id="LamentationsC4V19"> פֿלינקער זײַנען אונדזערע נאָכיאָגער װי די אָדלערס פֿון הימל; אױף די בערג האָבן זײ אונדז געיאָגט, אין מדבר האָבן זײ געלױערט אױף אונדז. </s><s xml:id="LamentationsC4V20"> דער אָטעם פֿון אונדזער נאָז, דער געזאַלבטער פֿון גאָט, איז געפֿאַנגען געװאָרן אין זײערע גריבער; דער, װאָס מיר האָבן געזאָגט: אין זײַן שאָטן װעלן מיר לעבן צװישן די פֿעלקער. </s><s xml:id="LamentationsC4V21"> קװעל אָן און פֿרײ זיך, טאָכטער אֶדוֹם, דו װאָס װוינסט אין לאַנד עוץ; צו דיר אױך װעט אַריבער דער כָּוס, װעסט שיכּור װערן, און זיך אָפּדעקן. </s><s xml:id="LamentationsC4V22"> געענדיקט איז דײַן זינד, טאָכטער צִיוֹן, ער װעט דיך מער ניט פֿאַרטרײַבן; ער װעט דערמאָנען דײַן פֿאַרברעך, טאָכטער אֶדוֹם, ער װעט אַנטפּלעקן דײַנע זינד.

</s><s xml:id="LamentationsC5V1"> געדענק, גאָט, װאָס איז געשען צו אונדז, קוק און זע אונדזער שאַנד. </s><s xml:id="LamentationsC5V2"> אונדזער נחלה איז איבערגעגאַנגען צו פֿרעמדע, אונדזערע הײַזער צו אַנדערע. </s><s xml:id="LamentationsC5V3"> מיר זײַנען יתוֹמים געװאָרן אָן אַ פֿאָטער, אונדזערע מוטערס װי אַלמנות. </s><s xml:id="LamentationsC5V4"> אונדזער װאַסער טרינקען מיר פֿאַר געלט, אונדזער האָלץ קומט אונדז אָן פֿאַר געצאָלט. </s><s xml:id="LamentationsC5V5"> אױף אונדזער נאַקן װערן מיר געיאָגט, מיר זײַנען מיד, און אונדז װערט ניט באַרוט. </s><s xml:id="LamentationsC5V6"> צו מִצרַיִם האָבן מיר אַ האַנט אױסגעשטרעקט, צו אַשור – זיך מיט ברױט צו זעטן. </s><s xml:id="LamentationsC5V7"> אונדזערע עלטערן האָבן געזינדיקט, און זײַנען מער ניטאָ, און מיר טראָגן זײערע פֿאַרברעכן. </s><s xml:id="LamentationsC5V8"> קנעכט געװעלטיקן איבער אונדז, ניטאָ קײן אױסלײזער פֿון זײער האַנט. </s><s xml:id="LamentationsC5V9"> מיט [אײַנשטעלן] אונדזער לעבן קריגן מיר אונדזער ברױט, פֿון װעגן דער שװערד פֿון מדבר. </s><s xml:id="LamentationsC5V10"> אונדזער הױט גליט װי אַן אױװן, פֿון װעגן די ברענונגען פֿון הונגער. </s><s xml:id="LamentationsC5V11"> װײַבער האָט מען געפּײַניקט אין צִיוֹן, יונגפֿרױען אין די שטעט פֿון יהודה. </s><s xml:id="LamentationsC5V12"> האַרן זײַנען געהאַנגען געװאָרן פֿון זײער האַנט; פּנימער פֿון זקנים זײַנען ניט געשױנט געװאָרן. </s><s xml:id="LamentationsC5V13"> יונגעלײַט האָבן מילשטײנער געטראָגן, און ייִנגלעך האָבן אונטער האָלץ געשטרױכלט. </s><s xml:id="LamentationsC5V14"> זקנים האָבן פֿון טױער אױפֿגעהערט, יונגעלײַט פֿון זײער געזאַנג. </s><s xml:id="LamentationsC5V15"> אױפֿגעהערט האָט די פֿרײד פֿון אונדזער האַרצן, פֿאַרקערט איז אין טרויער אונדזער טאַנץ. </s><s xml:id="LamentationsC5V16"> געפֿאַלן איז די קרױן פֿון אונדזער קאָפּ; װײ אונדז! װאָרום מיר האָבן געזינדיקט.
</s><s xml:id="LamentationsC5V17"> דערפֿאַר איז קראַנק אונדזער האַרץ, איבער דעם זײַנען פֿינצטער אונדזערע אױגן: </s><s xml:id="LamentationsC5V18"> איבער דעם באַרג צִיוֹן װאָס איז װיסט – פֿיקס גײען אום אױף אים. </s><s xml:id="LamentationsC5V19"> דו, גאָט, טראָנסט אײביק, דײַן טראָן איז אױף דוֹר-דוֹרות, </s><s xml:id="LamentationsC5V20"> פֿאַר װאָס פֿאַרגעסטו אונדז אױף שטענדיק, פֿאַרלאָזט אונדז אױף לאַנגע טעג? </s><s xml:id="LamentationsC5V21"> קער אונדז אום צו דיר, גאָט, און לאָמיר זיך אומקערן; באַנײַ אונדזערע טעג װי אַמאָל; </s><s xml:id="LamentationsC5V22"> װאָרום אױב פֿאַראַכטן האָסטו אונדז פֿאַראַכט, האָסטו אָבער געצערנט אױף אונדז ביז גאָר.
קער אונדז אום צו דיר, גאָט, און לאָמיר זיך אומקערן, באַנײַ אונדזערע טעג װי אַ מאָל.

   </s></ab></div><div type="book">
      <head>קהלת</head><ab><s>

</s><s xml:id="EcclesiastesC1V1"> די װערטער פֿון קהלת דעם זון פֿון דָוִדן, דעם מלך אין ירושלים. </s><s xml:id="EcclesiastesC1V2"> נישטיקײט פֿון נישטיקײטן, זאָגט קהלת, נישטיקײט פֿון נישטיקײטן, אַלץ איז נישטיקײט. </s><s xml:id="EcclesiastesC1V3"> װאָס פֿאַר אַ נוץ האָט דער מענטש פֿון זײַן גאַנצער מיװאָס ער מיט זיך אונטער דער זון?</s><s xml:id="EcclesiastesC1V4"> אַ דָור פֿאַרגײט, און אַ דָור קומט, און די ערד באַשטײט אײביק. </s><s xml:id="EcclesiastesC1V5"> און די זון גײט אױף, און די זון גײט אונטער, און יאָגט צו איר אָרט אַװוּ זי גײט אױף. </s><s xml:id="EcclesiastesC1V6"> דער װינט גײט קײן דָרום, און פֿאַרדרײט זיך קײן צפֿון, רונד אַרום, רונד אַרום גײט ער, און צו זײַנע געדרײען קערט זיך אום דער װינט. </s><s xml:id="EcclesiastesC1V7"> אַלע טײַכן גײען צום ים, און דער ים װערט ניט פֿול;צו דעם אָרט װוּהין די טײַכן גײען, אַהין גײען זײ װידער. </s><s xml:id="EcclesiastesC1V8"> אַלע װערטער װערן מיד, קײן מענטש קען עס ניט אַרױסרעדן;דאָס אױג קען זיך ניט אָנקוקן זאַט, און דאָס אױער קען זיך ניט אָנהערן פֿול. </s><s xml:id="EcclesiastesC1V9"> װאָס איז געװען דאָס װעט זײַן, און װאָס איז געשען דאָס װעט געשען, און ניטאָ קײן נײַס אונטער דער זון. </s><s xml:id="EcclesiastesC1V10"> פֿאַראַן אַ זאַך װאָס מע זאָגט דערױף:זע, דאָס איז אַ נײַס;איז עס שױן געװען אין אַלטע צײַטןװאָס זײַנען געװען פֿאַר אונדז. </s><s xml:id="EcclesiastesC1V11"> ניטאָ קײן זכר פֿון די פֿריִערדיקע, און פֿון די שפּעטערדיקע װאָס װעלן ערשט זײַן, אױך פֿון זײ װעט קײן זכר ניט זײַן, צװישן די װאָס װעלן זײַן נאָך שפּעטער.
</s><s xml:id="EcclesiastesC1V12"> איך קהלת בין געװען אַ מלך איבער ישׂראל אין ירושלים. </s><s xml:id="EcclesiastesC1V13"> און איך האָב אָפּגעגעבן מײַן האַרץ צו זוכן און צו פֿאָרשן מיט חכמה װעגן אַלץ װאָס געשעט אונטער די הימלען. דאָס איז אַ שלעכטער ענין װאָס גאָט האָט געגעבן די מענטשנקינדער, זיך צו פֿאַרנעמען דערמיט. </s><s xml:id="EcclesiastesC1V14"> איך האָב געזען אַלע טוענישן װאָס װערן געטאָן אונטער דער זון, ערשט אַלץ איז נישטיקײט און װינטיאָגעניש; </s><s xml:id="EcclesiastesC1V15"> אַ קרומקײט װאָס מע קען ניט אױסגלײַכן, און אַ פֿעלער װאָס קען ניט גוט געמאַכט װערן.
</s><s xml:id="EcclesiastesC1V16"> איך האָב געטענהט מיט מײַן האַרצן אַזױ צו זאָגן: אָט האָב איך געהאַט חכמה גרעסער און מער אײדער אַלע װאָס זײַנען געװען פֿאַר מיר אין ירושלים, און מײַן האַרץ האָט געזען פֿיל חכמה און קענטשאַפֿט. </s><s xml:id="EcclesiastesC1V17"> און איך האָב אָפּגעגעבן מײַן האַרץ צו פֿאַרשטײן חכמה, אױך פֿאַרשטײן משוגעת און נאַרישקײט – בין איך געװאָר געװאָרן אַז דאָס אױך איז װינטיאָגעניש.
</s><s xml:id="EcclesiastesC1V18"> װאָרום אין פֿיל חכמה איז פֿיל פֿאַרדראָס, און מערט מען קענטשאַפֿט, מערט מען װײטאָג.

</s><s xml:id="EcclesiastesC2V1"> איך האָב געזאָגט בײַ מיר אין האַרצן: קום אַקאָרשט, לאָמיך דיך פּרוּװן מיט פֿרײד, און האָב װױלטאָג; ערשט דאָס אױך איז נישטיקײט. </s><s xml:id="EcclesiastesC2V2"> אױף געלעכטער האָב איך געזאָגט: עס איז משוגע; און אױף פֿרײד: װאָס טוט זי אױף? </s><s xml:id="EcclesiastesC2V3"> איך האָב אױסגעקלערט בײַ מיר אין האַרצן צו פֿאַרציִען מײַן לײַב מיט װײַן, אַז אי מײַן האַרץ זאָל זיך פֿירן מיט חכמה, אי איך זאָל מיך האַלטן אָן נאַרישקײט, ביז איך װעל זען װאָס איז בעסער פֿאַר די מענטשנקינדער אַז זײ זאָלן טאָן אונטערן הימל אין די געצײלטע טעג פֿון זײער לעבן. </s><s xml:id="EcclesiastesC2V4"> איך האָב מיר אױפֿגעטאָן גרױסע זאַכן; איך האָב מיר געבױט הײַזער, איך האָב מיר געפֿלאַנצט װײַנגערטנער; </s><s xml:id="EcclesiastesC2V5"> איך האָב מיר געמאַכט גערטנער און סעדער און אײַנגעפֿלאַנצט אין זײ בײמער פֿון אַלערלײ פּירות. </s><s xml:id="EcclesiastesC2V6"> איך האָב מיר געמאַכט װאַסערטײַכן אָנצוטרינקען פֿון זײ דעם װאַקסיקן װאַלד װאָס שפּראָצט מיט בײמער. </s><s xml:id="EcclesiastesC2V7"> איך האָב אײַנגעקױפֿט קנעכט און דינסטן, און הױזגעבאָרענע האָב איך געהאַט; אױך אַן אײגנס פֿון רינדער און שאָף אַ סך האָב איך געהאַט, מער פֿון אַלע װאָס זײַנען געװען פֿאַר מיר אין ירושלים. </s><s xml:id="EcclesiastesC2V8"> איך האָב מיר אָנגעזאַמלט אױך זילבער און גאָלד, און שאַצן פֿון מלכים און מדינות. איך האָב מיר אײַנגעשאַפֿט זינגערס און זינגערינס, און תּענוגים פֿון מענטשנקינדער, װײַבער אױף װײַבער. </s><s xml:id="EcclesiastesC2V9"> און איך בין געװען גרעסער און האָב פֿאַרמאָגט מער פֿון אַלע װאָס זײַנען געװען פֿאַר מיר אין ירושלים; אױך איז מײַן חכמה מיר בײַגעשטאַנען. </s><s xml:id="EcclesiastesC2V10"> און װאָס נאָר מײַנע אױגן האָבן פֿאַרלאַנגט, האָב איך פֿון זײ ניט געמינערט; איך האָב ניט פֿאַרמיטן מײַן האַרץ פֿון קײן פֿרײד, נײַערט מײַן האַרץ האָט זיך װױל געטאָן מיט מײַן גאַנצער מי, װאָרום דאָס איז געװען מײַן חלק פֿון מײַן גאַנצער מי. </s><s xml:id="EcclesiastesC2V11"> אָבער איך האָב זיך אומגעקוקט אױף אַלע מײַנע אױפֿטוען װאָס מײַנע הענט האָבן אױפֿגעטאָן, און אױף דער מי װאָס איך האָב מיך געמיט כּדי דאָס אױפֿצוטאָן, ערשט אַלץ נישטיקײט און װינטיאָגעניש, און גאָרנישט קומט אַרױס אונטער דער זון.
</s><s xml:id="EcclesiastesC2V12"> און איך האָב מיך געקערט צו באַקוקן חכמה און משוגעת און נאַרישקײט; װאָרום װאָס קען אױפֿטאָן דער מענטש װאָס קומט נאָכן מלך? בלױז דאָס װאָס מע האָט שױן פֿריִער געטאָן. </s><s xml:id="EcclesiastesC2V13"> און איך האָב אײַנגעזען אַז די מעלה פֿון חכמה איבער נאַרישקײט איז אַזױ װי די מעלה פֿון ליכטיקײט איבער פֿינצטערניש.
</s><s xml:id="EcclesiastesC2V14"> דער חכם האָט זײַנע אױגן אין קאָפּ, און דער נאַר גײט אין דער פֿינצטער.
אָבער איך האָב אױך געמערקט אַז אײן טראַף טרעפֿט זײ אַלעמען. </s><s xml:id="EcclesiastesC2V15"> און איך האָב געזאָגט בײַ מיר אין האַרצן: אַזױ װי עס טרעפֿט דעם נאַרן אַזױ װעט אױך מיך טרעפֿן, הײַנט נאָך װאָס דען בין איך געװען קליגער? און איך האָב געטענהט בײַ מיר אין האַרצן, אַז דאָס אױך איז נישטיקײט. </s><s xml:id="EcclesiastesC2V16"> װאָרום פֿון דעם חכם אַזױ װי פֿון דעם נאַרן בלײַבט ניט קײן זכר אױף אײביק; װײַל אין די קומעדיקע טעג װעט אַלץ זײַן שױן פֿאַרגעסן; און װי שטאַרבט דער חכם? אַזױ װי דער נאַר. </s><s xml:id="EcclesiastesC2V17"> און איך האָב פֿײַנט געקראָגן דאָס לעבן, װאָרום מיר איז אױסגעקומען שלעכט די געשעונג װאָס געשעט אונטער דער זון, װײַל אַלץ איז נישטיקײט און װינטיאָגעניש.
</s><s xml:id="EcclesiastesC2V18"> און איך האָב פֿײַנט געקראָגן מײַן גאַנצע מי װאָס איך מי מיך דערױף אונטער דער זון, כּדי אַז איך מוז עס איבערלאָזן צו אַ מענטשן װאָס װעט זײַן נאָך מיר. </s><s xml:id="EcclesiastesC2V19"> און װער װײס אױב ער װעט זײַן אַ חכם אָדער אַ נאַר? פֿון דעסט װעגן װעט ער געװעלטיקן איבער מײַן גאַנצער מי װאָס איך האָב מיך געמיט און געקליגט דערױף אונטער דער זון. דאָס אױך איז נישטיקײט. </s><s xml:id="EcclesiastesC2V20"> און איך האָב מיך אומגעדרײט צו לאָזן מײַן האַרץ זיך מיאש צו זײַן פֿון דער גאַנצער מי װאָס איך האָב מיך געמיט אונטער דער זון. </s><s xml:id="EcclesiastesC2V21"> װאָרום פֿאַראַן אַ מענטש װאָס זײַן מי איז מיט חכמה, און מיט קענשאַפֿט, און מיט בריהשאַפֿט, און ער לאָזט עס איבער פֿאַר אַ חלק צו אַ מענטשן װאָס האָט זיך דערױף ניט געמיט. דאָס אױך איז נישטיקײט און אַ גרױס בײז. </s><s xml:id="EcclesiastesC2V22"> װאָרום װאָס האָט דער מענטש פֿון זײַן גאַנצער מי, און פֿון דעם האַװן פֿון זײַן האַרצן, אַז ער זאָל זיך מיִען אונטער דער זון? </s><s xml:id="EcclesiastesC2V23"> װאָרום אַלע זײַנע טעג זײַנען װײטאָגן, און זײַן עסק איז ערגערניש; אַפֿילו בײַ נאַכט ליגט ניט אײַן זײַן האַרץ. דאָס אױך איז נישטיקײט.
</s><s xml:id="EcclesiastesC2V24"> ניטאָ בעסערס פֿאַרן מענטשן, װי ער זאָל עסן און טרינקען, און זיך לאָזן װױל גײן פֿאַר זײַן מי. דאָס אױך, האָב איך אײַנגעזען, אַז דאָס איז פֿון גאָטס האַנט – </s><s xml:id="EcclesiastesC2V25"> װאָרום: װער זאָל עסן און װער זאָל הנאה האָבן, אױב ניט איך? – </s><s xml:id="EcclesiastesC2V26"> װײַל דעם מענטשן װאָס איז װױלגעפֿעלן פֿאַר אים, גיט ער חכמה, און קענשאַפֿט, און פֿרײד; און דעם זינדיקן גיט ער אַן עסק צו קלײַבן און צו זאַמלען, כּדי איבערצולאָזן צו דעם װאָס איז װױלגעפֿעלן פֿאַר גאָט. דאָס אױך איז נישטיקײט און װינטיאָגעניש.
</s><s xml:id="EcclesiastesC3V1"> אױף אַלץ איז דאָ אַ שעה, און אַ צײַט פֿאַר איטלעכער זאַך אונטערן הימל.
</s><s xml:id="EcclesiastesC3V2"> אַ צײַט געבאָרן צו װערן, און אַ צײַט צו שטאַרבן;אַ צײַט צו פֿלאַנצן, און אַ צײַט אױסצורײַסן דאָס געפֿלאַנצטע. </s><s xml:id="EcclesiastesC3V3"> אַ צײַט צו הרגען, און אַ צײַט צו הײלן;אַ צײַט צו ברעכן, און אַ צײַט צו בױען. </s><s xml:id="EcclesiastesC3V4"> אַ צײַט צו װײנען, און אַ צײַט צו לאַכן;אַ צײַט צו קלאָגן, און אַ צײַט צו טאַנצן. </s><s xml:id="EcclesiastesC3V5"> אַ צײַט אַװעקצוּװאַרפֿן שטײנער, און אַ צײַט אױפֿצוקלײַבן שטײנער;אַ צײַט צו האַלדזן, און אַ צײַט זיך צו דערװײַטערן פֿון האַלדזן. </s><s xml:id="EcclesiastesC3V6"> אַ צײַט צו זוכן, און אַ צײַט אָנצוּװערן;אַ צײַט צו היטן, און אַ צײַט אַװעקצוּװאַרפֿן. </s><s xml:id="EcclesiastesC3V7"> אַ צײַט צו רײַסן, און אַ צײַט צו נײען;אַ צײַט צו שװײַגן, און אַ צײַט צו רעדן. </s><s xml:id="EcclesiastesC3V8"> אַ צײַט ליב צו האָבן, און צײַט פֿײַנט צו האָבן;אַ צײַט פֿאַר מלחמה, און אַ צײַט פֿאַר שלום.
</s><s xml:id="EcclesiastesC3V9"> װאָס קומט אַרױס דעם טוער װאָס ער מיט זיך? </s><s xml:id="EcclesiastesC3V10"> איך האָב געזען דעם עסק װאָס גאָט האָט געגעבן די מענטשנקינדער זיך צו עסקן דערמיט. </s><s xml:id="EcclesiastesC3V11"> אַלצדינג האָט ער געמאַכט שײן אין זײַן צײַט, אױך די װעלט האָט ער אַרײַנגעטאָן אין זײער האַרצן, אָבער אַזױ אַז דער מענטש קען ניט אױסגעפֿינען דעם באַשאַף װאָס גאָט האָט באַשאַפֿן, פֿון אָנהײב ביזן סָוף. </s><s xml:id="EcclesiastesC3V12"> איך װײס אַז ניטאָ בעסערס פֿאַר זײ, װי נאָר זיך צו פֿרײען, און זיך װױל צו טאָן, אין זײער לעבן. אָבער אױך אַז עמעצער אַ מענטש עסט און טרינקט, און האָט װױלטאָג פֿאַר אַל זײַן מי, </s><s xml:id="EcclesiastesC3V13"> איז דאָס אַ מתּנה פֿון גאָט. </s><s xml:id="EcclesiastesC3V14"> איך װײס אַז אַלץ װאָס גאָט מאַכט, דאָס װעט זײַן אײביק; דערצו איז ניט צוצולײגן, און דערפֿון איז ניט צו מינערן; און גאָט האָט געמאַכט אַז מע זאָל מורא האָבן פֿאַר אים. </s><s xml:id="EcclesiastesC3V15"> דאָס װאָס איז שױן געװען, און דאָס װאָס דאַרף ערשט זײַן, איז שױן געװען. אָבער גאָט מאָנט אױף פֿאַר דעם גערודפֿטן.
</s><s xml:id="EcclesiastesC3V16"> און נאָך האָב איך געזען אונטער דער זון: אין דעם אָרט פֿון גערעכטיקײט, דאָרטן איז אומרעכט, און אין דעם אָרט פֿון רעכטפֿאַרטיקײט, דאָרטן איז אומרעכט. </s><s xml:id="EcclesiastesC3V17"> האָב איך געזאָגט בײַ זיך אין האַרצן: אי דעם צדיק אי דעם רָשע װעט גאָט משפּטן, װאָרום אַ צײַט פֿאַר איטלעכער זאַך און פֿאַר איטלעכער טוּונג איז דאָרטן דאָ. </s><s xml:id="EcclesiastesC3V18"> איך האָב געזאָגט בײַ זיך אין האַרצן: דאָס איז פֿון װעגן די מענטשנקינדער; כּדי גאָט זאָל זײ לײַטערן, און כּדי זײ אַלײן זאָלן זען אַז זײ זײַנען װי אַ בהמה. </s><s xml:id="EcclesiastesC3V19"> װאָרום דער טראַף פֿון די מענטשנקינדער איז דער טראַף פֿון דער בהמה; אײן טראַף בײַ זײ. װי דער שטאַרבט, אַזױ שטאַרבט דער, און אײן אָטעם בײַ בײדן, און קײן מעלה פֿון מענטשן איבער דער בהמה איז ניטאָ, װאָרום אַלץ איז נישטיקײט. </s><s xml:id="EcclesiastesC3V20"> בײדע קומען אַהין אין אײן אָרט, בײדע זײַנען פֿון שטױב, און בײדע קערן זיך אום צו שטױב. </s><s xml:id="EcclesiastesC3V21"> װער װײס דעם גײַסט פֿון די מענטשנקינדער, אױב ער גײט אַרױף אין דער הײך, און דעם גײַסט פֿון דער בהמה, אױב ער נידערט אונטן צו דער ערד? </s><s xml:id="EcclesiastesC3V22"> און איך האָב אײַנגעזען אַז ניטאָ בעסערס, װי דער מענטש זאָל הנאה האָבן פֿון זײַנע אױפֿטוען, װאָרום דאָס איז זײַן חלק; װײַל װער װעט אים ברענגען אָנצוקוקן װאָס װעט זײַן נאָך אים?

</s><s xml:id="EcclesiastesC4V1"> און איך האָב װידער געזען אַלע רױבערײַען װאָס װערן אָפּגעטאָן אונטער דער זון. און אָט זײַנען די טרערן פֿון די געדריקטע, און ניטאָ װער זאָל זײ טרײסטן; און אױף דער זײַט פֿון זײערע דריקער איז די מאַכט, און ניטאָ װער זאָל זײ טרײסטן. </s><s xml:id="EcclesiastesC4V2"> דרום האַלט איך די טױטע װאָס זײַנען שױן געשטאָרבן פֿאַר גליקלעכער פֿון די לעבעדיקע װאָס לעבן נאָך. </s><s xml:id="EcclesiastesC4V3"> און בעסער פֿון זײ בײדן איז דעם װאָס איז נאָך ניט געװען, װאָס האָט ניט געזען די שלעכטע מעשׂים װאָס װערן אָפּגעטאָן אונטער דער זון. </s><s xml:id="EcclesiastesC4V4"> און איך האָב געזען יעטװעדער מי, און יעטװעדער בריהשאַפֿט אין אַרבעט, אַז דאָס איז אױס קנאה פֿון אײנעם צום אַנדערן. דאָס אױך איז נישטיקײט און װינטיאָגעניש.
</s><s xml:id="EcclesiastesC4V5"> דער נאַר פֿאַרלײגט זײַנע הענט, און עסט זײַן אײגן פֿלײש. </s><s xml:id="EcclesiastesC4V6"> בעסער אַ האַנטפֿול מנוחה, אײדער פֿולע הױפֿנס מי און װינטיאָגעניש.
</s><s xml:id="EcclesiastesC4V7"> און איך האָב װידער געזען נישטיקײט אונטער דער זון. </s><s xml:id="EcclesiastesC4V8"> פֿאַראַן אײנער, אָן אַ צװײטן צו זיך; צו מאָל אַ זון אָדער אַ ברודער האָט ער ניט, פֿון דעסט װעגן איז ניטאָ קײן ענד צו זײַן מיִעניש, און זײַן אױג קען זיך ניט אָנזעטן מיט עשירות; ״און פֿאַר װעמען מי איך מיך, און מינער זיך פֿון גוטס?״ דאָס אױך איז נישטיקײט, און עס איז אַ שלעכטער ענין.
</s><s xml:id="EcclesiastesC4V9"> בעסער צװײ אײדער אײנער, װאָרום זײ האָבן אַ גוטן לױן פֿאַר זײער מי. </s><s xml:id="EcclesiastesC4V10"> װאָרום אַז זײ פֿאַלן, הײבט אײנער אױף דעם אַנדערן, אָבער װײ צו דעם אײנצלנעם װאָס פֿאַלט, און ניטאָ אַ צװײטער אים אױפֿצוהײבן. </s><s xml:id="EcclesiastesC4V11"> דאָס גלײַכן אַז צװײ ליגן באַנאַנד, איז זײ װאַרעם, אָבער אײנעם װי קען װאַרעם װערן? </s><s xml:id="EcclesiastesC4V12"> און אױב עמעצער קען איבערשטאַרקן דעם אײנעם, װעלן אָבער צװײ זיך שטעלן קעגן אים. און אַ דרײַעדיקער פֿאָדים װעט ניט אױף גיך צעריסן װערן.
</s><s xml:id="EcclesiastesC4V13"> בעסער אַן אָרים ייִנגל און אַ חכם, אײדער אַן אַלטער מלך און אַ נאַר, װאָס װײס ניט מער צו זײַן אָפּגעהיט. </s><s xml:id="EcclesiastesC4V14"> װאָרום פֿון געפֿענקעניש איז יענער אַרױסגעגאַנגען צו װערן אַ מלך, הגם ער איז געבאָרן געװאָרן אָרים, אונטער דעמס מלוכה. </s><s xml:id="EcclesiastesC4V15"> איך האָב געזען אַלע לעבעדיקע װאָס גײען אונטער דער זון, האַלטן מיט דעם ייִנגל, דעם צװײטן װאָס שטײט אױף זײַן אָרט; </s><s xml:id="EcclesiastesC4V16"> ניט געװען קײן ענד צו אַל דעם פֿאָלק, צו אַלע װאָס ער איז געװען זײער אָנפֿירער; פֿון דעסט װעגן װעלן די שפּעטערדיקע זיך ניט פֿרײען מיט אים. יאָ, דאָס אױך איז נישטיקײט און װינטיאָגעניש.
</s><s xml:id="EcclesiastesC4V17"> היט דײַן פֿוס, אַז דו גײסט אין גאָטס הױז, װאָרום געהאָרכן איז אָנגעלײגטער, װי װאָס די נאַרן גיבן אַ שלאַכטאָפּפֿער; הגם זײ װײסן ניט אַז זײ טוען שלעכט.
 
</s><s xml:id="EcclesiastesC5V1"> זאָלסט ניט זײַן האַסטיק מיט דײַן מױל, און דײַן האַרץ זאָל זיך ניט אײַלן אַרױסצולאָזן אַ װאָרט פֿאַר גאָט, װאָרום גאָט איז אין הימל און דו ביסט אױף דער ערד; דרום זאָלן דײַנע װערטער זײַן װינציק.
</s><s xml:id="EcclesiastesC5V2"> װאָרום אַ חָלום קומט מיט פֿיל געשילדער, און דער קָול פֿון אַ נאַרן מיט פֿיל װערטער.
</s><s xml:id="EcclesiastesC5V3"> אַז דו ביסט מנדר אַ נדר צו גאָט, זאָלסטו זיך ניט שפּעטיקן אים צו באַצאָלן, װאָרום ער האָט ניט ליב נאַרן; װאָס דו ביסט מנדר, באַצאָל. </s><s xml:id="EcclesiastesC5V4"> בעסער זאָלסט ניט מנדר זײַן, אײדער זאָלסט מנדר זײַן און ניט באַצאָלן. </s><s xml:id="EcclesiastesC5V5"> זאָלסט ניט דערלאָזן דײַן מױל צו פֿאַרזינדיקן דײַן לײַב, און זאָלסט ניט זאָגן פֿאַר דעם שָלִיח פֿון גאָט, אַז דאָס איז געװען אַ פֿאַרזע. נאָך װאָס זאָל גאָט צערענען אױף דײַן קָול, און צעשטערן דאָס װערק פֿון דײַנע הענט? </s><s xml:id="EcclesiastesC5V6"> װאָרום פֿון פֿיל חלומות און נאַרישקײטן קומען אַרױס פֿיל צוזאָגן, אָבער האָב מורא פֿאַר גאָט.
</s><s xml:id="EcclesiastesC5V7"> אַז דו זעסט די דריקונג פֿון דעם אָרימאַן, און די באַרױבונג פֿון רעכט און גערעכטיקײט אין דער מדינה, זאָלסטו זיך ניט װוּנדערן אױף דער זאַך, װאָרום איבער דעם הױכן גיט אַכטונג אַ העכערער, און נאָך העכערע איבער זײ. </s><s xml:id="EcclesiastesC5V8"> און אַ מעלה פֿון אַ לאַנד אין אַלעם, איז אַ מלך איבערגעגעבן צו פֿעלד.
</s><s xml:id="EcclesiastesC5V9"> דער װאָס האָט ליב געלט קען זיך ניט אָנזעטן מיט געלט, און ניט װער עס האָט ליב רײַכטום – מיטן אײַנקום. דאָס אױך איז נישטיקײט. </s><s xml:id="EcclesiastesC5V10"> אַז דאָס גוטס מערט זיך, מערן זיך זײַנע עסערס; און װאָס קומט אַרױס דעם אײגנטימער, אחוץ דאָס אָנקוקן מיט זײַנע אױגן? </s><s xml:id="EcclesiastesC5V11"> זיס איז דער שלאָף פֿון דעם װאָס אַרבעט, סײַ ער עסט װינציק, סײַ פֿיל, אָבער די זעט פֿון דעם עושר לאָזט אים ניט שלאָפֿן.
</s><s xml:id="EcclesiastesC5V12"> פֿאַראַן אַ פֿאַרדראָסיקער װײטאָג װאָס איך האָב געזען אונטער דער זון: אַן עשירות װאָס װערט געהיט פֿון דעם אײגנטימער אים צום בײזן. </s><s xml:id="EcclesiastesC5V13"> און די עשירות װערט פֿאַרלאָרן אין אַ שלעכטן עסק; און אַז ער האָט אַ זון, בלײַבט גאָרנישט אין זײַן האַנט. </s><s xml:id="EcclesiastesC5V14"> אַזױ װי ער איז אַרױס פֿון זײַן מוטערלײַב, גײט ער נאַקעט צוריק, אַזױ װי ער איז געקומען, און קײן זאַך נעמט ער ניט מיט פֿאַר זײַן מי, כּדי ער זאָל עס אַװעקטראָגן אין זײַן האַנט. </s><s xml:id="EcclesiastesC5V15"> יאָ, דאָס אױך איז אַ פֿאַרדראָסיקער װײטאָג, װאָס גענױ װי ער איז געקומען, אַזױ גײט ער אַװעק; און װאָס קומט אים אַרױס װאָס ער מיט זיך פֿאַרן װינט? </s><s xml:id="EcclesiastesC5V16"> דערצו פֿאַרצערט ער אַלע זײַנע טעג אין פֿינצטערניש, און ערגערט זיך אַ סך, און האָט קרענקעניש און פֿאַרדראָס.
</s><s xml:id="EcclesiastesC5V17"> אָט װאָס איך האָב אײַנגעזען: בעסער און שענער װאָלט געװען צו עסן און טרינקען, און האָבן װױלטאָג פֿאַר זײַן גאַנצער מי װאָס ער מיט זיך אונטער דער זון אין די געצײלטע טעג פֿון זײַן לעבן װאָס גאָט האָט אים געשאָנקען; װאָרום דאָס איז זײַן חלק. </s><s xml:id="EcclesiastesC5V18"> און איטלעכער מענטש װאָס גאָט שענקט אים עשירות און גיטער, און גיט אים שליטה צו עסן דערפֿון, און צו נעמען זײַן חלק, און זיך װױל צו טאָן פֿאַר זײַן מי, איז דאָס אַ מתּנה פֿון גאָט. </s><s xml:id="EcclesiastesC5V19"> יאָ, ער דאַרף געדענקען אַז די טעג פֿון זײַן לעבן זײַנען ניט פֿיל – װען גאָט באַװערט אים נאָך די פֿרײד פֿון זײַן האַרצן.

</s><s xml:id="EcclesiastesC6V1"> פֿאַראַן אַן אומגליק װאָס איך האָב געזען אונטער דער זון, און עס איז זײער אָפֿט בײַם מענטשן: </s><s xml:id="EcclesiastesC6V2"> אַ מענטש װאָס גאָט שענקט אים עשירות און גיטער און כּבֿוד, און אים גײט ניט אָפּ פֿאַר זיך קײן זאַך פֿון אַלץ װאָס ער געלוסט, אָבער גאָט האָט אים ניט געגעבן קײן שליטה צו עסן דערפֿון, נאָר אַ פֿרעמדער מענטש עסט עס. דאָס איז נישטיקײט, און אַ פֿאַרדראָסיקער װײטאָג. </s><s xml:id="EcclesiastesC6V3"> אַז אַ מענטש זאָל האָבן הונדערט קינדער, און לעבן אַ סך יאָרן, איז, װיפֿיל די טעג פֿון זײַנע יאָרן זאָלן זײַן, אױב זײַן זעל זעטיקט זיך ניט פֿון דעם גוטס, און צו מאָל קײן קבֿורה האָט ער ניט, זאָג איך: בעסער פֿון אים איז דעם מפּיל-קינד. </s><s xml:id="EcclesiastesC6V4"> װאָרום אין נישטיקײט קומט עס, און אין פֿינצטערניש פֿאַרגײט עס, און אין פֿינצטערניש װערט צוגעדעקט זײַן נאָמען. </s><s xml:id="EcclesiastesC6V5"> עס האָט צו מאָל די זון ניט געזען און ניט געקענט; עס האָט מער נַחַת װי יענער. </s><s xml:id="EcclesiastesC6V6"> און װען ער זאָל לעבן צװײ מאָל טױזנט יאָר, און ניט אָנזען קײן גוטס, גײען דען ניט אַלע אין אײן אָרט?
</s><s xml:id="EcclesiastesC6V7"> די גאַנצע מי פֿון מענטשן איז פֿאַר זײַן מױל, און פֿון דעסט װעגן װערט די זעל ניט אָנגעפֿילט.
</s><s xml:id="EcclesiastesC6V8"> װאָרום װאָס איז די מעלה פֿון דעם חכם איבער דעם נאַרן? װאָס, פֿון דעם אָרימאַן װאָס פֿאַרשטײט? – װי אומצוגײן מיטן לעבן. </s><s xml:id="EcclesiastesC6V9"> בעסער זעונג פֿון די אױגן, אײדער װאַנדערניש פֿון דער זעל. דאָס אױך איז נישטיקײט און װינטיאָגעניש.
</s><s xml:id="EcclesiastesC6V10"> װאָס געשעט איז לאַנג צוריק אָנגערופֿן געװאָרן מיטן נאָמען, און עס איז באַװוּסט פֿאַרױס װאָס דער מענטש איז; און ער קען זיך ניט האַמפּערן מיט דעם װאָס איז שטאַרקער פֿון אים. </s><s xml:id="EcclesiastesC6V11"> אױב פֿיל װערטער מערן אָפֿט נישטיקײט, װאָס איז די מעלה מיטן מענטשן? </s><s xml:id="EcclesiastesC6V12"> װאָרום װער װײס װאָס איז בעסער פֿאַרן מענטשן אין לעבן, אין די געצײלטע טעג פֿון זײַן נישטיקן לעבן װאָס ער מאַכט דורך װי אַ שאָטן? װײַל װער קען זאָגן דעם מענטשן, װאָס װעט זײַן נאָך אים אונטער דער זון?

</s><s xml:id="EcclesiastesC7V1"> אַ גוטער נאָמען איז בעסער פֿון גוטן אײל;און דער טאָג פֿון טױט, פֿון דעם טאָג װאָס מע װערט געבאָרן. </s><s xml:id="EcclesiastesC7V2"> בעסער צו גײן אין הױז פֿון טרױער, אײדער צו גײן אין הױז פֿון אַ סעודה; װײַל דאָס איז דער סָוף פֿון יעטװעדער מענטשן, און דער לעבעדיקער דאַרף זיך נעמען צום האַרצן. </s><s xml:id="EcclesiastesC7V3"> בעסער קומער אײדער געלעכטער, װאָרום אַז דער פּנים איז טרױעריק, איז בעסער פֿאַרן האַרצן. </s><s xml:id="EcclesiastesC7V4"> דאָס האַרץ פֿון די קלוגע איז אין הױז פֿון טרױער, און דאָס האַרץ פֿון די נאַרן אין הױז פֿון פֿרײד. </s><s xml:id="EcclesiastesC7V5"> בעסער צו הערן דעם אָנגעשרײ פֿון אַ קלוגן, אײדער מע זאָל הערן דאָס לױבגעזאַנג פֿון נאַרן. </s><s xml:id="EcclesiastesC7V6"> װאָרום אַזױ װי דאָס קנאַקן פֿון דערנער אונטערן טאָפּ, אַזױ איז דאָס געלעכטער פֿון דעם נאַרן. און דאָס אױך איז נישטיקײט. </s><s xml:id="EcclesiastesC7V7"> פֿאַר װאָר, רױב צעדולט דעם חכם, און שוחד פֿירט איבער דאָס האַרץ. </s><s xml:id="EcclesiastesC7V8"> בעסער דער סָוף פֿון אַ זאַך אײדער איר אָנהײב; בעסער אײַנגעהאַלטן אין געמיט, אײדער האָפֿערדיק אין געמיט. </s><s xml:id="EcclesiastesC7V9"> זאָלסט ניט זײַן האַסטיק אין דײַן געמיט צו װערן אין כּעס, װאָרום כּעס רוט אין בוזעם פֿון די נאַרן.
</s><s xml:id="EcclesiastesC7V10"> זאָלסט ניט זאָגן: װי איז דאָס, װאָס די פֿריִערדיקע טעג זײַנען געװען בעסער װי די איצטיקע? װאָרום ניט פֿון חכמה פֿרעגסטו װעגן דעם.
</s><s xml:id="EcclesiastesC7V11"> גוט איז חכמה מיט אַ נחלה, און אַ מעלה פֿאַר די װאָס זעען די זון.
</s><s xml:id="EcclesiastesC7V12"> װאָרום חכמה איז אַ באַשירעמונג, געלט איז אַ באַשירעמונג, אָבער די מעלה פֿון קענשאַפֿט איז, װאָס חכמה האַלט אױף דאָס לעבן פֿון דעם װאָס האָט זי.
</s><s xml:id="EcclesiastesC7V13"> קוק אָן דאָס װערק פֿון גאָט; װאָרום װער קען אױסגלײַכן װאָס ער האָט געמאַכט קרום? </s><s xml:id="EcclesiastesC7V14"> אין טאָג פֿון גליק זײַ גליקלעך, און אין טאָג פֿון אומגליק קוק זיך אַרום – דאָס אױך אַזױ װי יענס האָט גאָט געמאַכט – װאָרום דער מענטש װעט דערנאָך גאָרנישט שפּירן.
</s><s xml:id="EcclesiastesC7V15"> אַלץ האָב איך געזען אין מײַנע נישטיקע טעג: פֿאַראַן אַ צדיק װאָס גײט אונטער אין זײַן צדיקות, און פֿאַראַן אַ רָשע װאָס איז מאריך-ימים אין זײַן שלעכטיקײט. </s><s xml:id="EcclesiastesC7V16"> זאָלסט ניט זײַן צו פֿיל צדיק, און זאָלסט זיך ניט קליגן איבריקס; נאָך װאָס זאָלסטו זיך אומברענגען? </s><s xml:id="EcclesiastesC7V17"> זאָלסט ניט זײַן צו שלעכט, און זאָלסט ניט זײַן קײן נאַר; נאָך װאָס זאָלסטו שטאַרבן פֿאַר דער צײַט? </s><s xml:id="EcclesiastesC7V18"> גוט איז דו זאָלסט זיך האַלטן אָן דעם, און אױך פֿון יענעם ניט אָפּלאָזן דײַן האַנט; װאָרום דער װאָס האָט מורא פֿאַר גאָט, קומט דורך מיט בײדע.
</s><s xml:id="EcclesiastesC7V19"> די חכמה באַשיצט דעם חכם מער װי צען געװעלטיקער װאָס זײַנען אין שטאָט. </s><s xml:id="EcclesiastesC7V20"> װאָרום ניטאָ אַ מענטש אַ צדיק אױף דער ערד װאָס זאָל טאָן לױטער גוטס, און ניט זינדיקן.
</s><s xml:id="EcclesiastesC7V21"> זאָלסט אױך ניט לײגן דײַן האַרץ אױף אַלע װערטער װאָס מע רעדט, כּדי זאָלסט ניט הערן װי דײַן קנעכט שילט דיך; </s><s xml:id="EcclesiastesC7V22"> װאָרום דײַן האַרץ װײס אַז פֿיל מאָל האָסט דו אױך געשאָלטן אַנדערע.
</s><s xml:id="EcclesiastesC7V23"> דאָס אַלץ האָב איך אױסגעפּרוּװט מיט חכמה; איך האָב געזאָגט: איך װעל קלוג װערן; אָבער עס איז געװען װײַט פֿון מיר. </s><s xml:id="EcclesiastesC7V24"> דאָס װאָס איז װײַט און טיף-טיף, װער קען עס אױסגעפֿינען? </s><s xml:id="EcclesiastesC7V25"> איך האָב מיך אַרומגעדרײט, און מײַן האַרץ איז געװען אױף צו פֿאַרשטײן און צו פֿאָרשן און זוכן חכמה און אַ חשבון, און צו דערקענען אַז שלעכטיקײט איז טיפּשות, און נאַרישקײט איז משוגעת. </s><s xml:id="EcclesiastesC7V26"> און איך געפֿין אַז ביטערער פֿון טױט איז די פֿרױ, װאָס איר האַרץ איז פּאַסטקעס און נעצן, אירע הענט זײַנען בינדשטריק. דער װאָס איז װױלגעפֿעלן פֿאַר גאָט, װערט אַנטרונען פֿון איר, און דער זינדיקער װערט געפֿאַנגען פֿון איר. </s><s xml:id="EcclesiastesC7V27"> זע, דאָס האָב איך אױסגעפֿונען, זאָגט קהלת, װען איך האָב צוגעלײגט אײנס צום אַנדערן, כּדי צו געפֿינען דעם חשבון. </s><s xml:id="EcclesiastesC7V28"> װאָס מײַן זעל זוכט נאָכאַנאַנד, און איך געפֿין ניט: אײן מאַן צװישן טױזנט האָב איך געפֿונען, אָבער אַ פֿרױ צװישן די אַלע האָב איך ניט געפֿונען. </s><s xml:id="EcclesiastesC7V29"> זע, דאָס אַלײן האָב איך אױסגעפֿונען, אַז גאָט האָט באַשאַפֿן דעם מענטשן גלײַך, אָבער זײ האָבן געזוכט פֿיל אױסטראַכטענישן.

</s><s xml:id="EcclesiastesC8V1"> װער איז װי דער חכם?און װער װײס דעם באַשײד פֿון אַ זאַך?אַ מענטשנס חכמה באַלײַכט זײַן פּנים, און די פֿאַרשײַטקײט פֿון זײַן פּנים װערט פֿאַרביטן.
</s><s xml:id="EcclesiastesC8V2"> איך זאָג: היט דעם מלכס באַפֿעל פֿון װעגן דער שבֿועה צו גאָט. </s><s xml:id="EcclesiastesC8V3"> זאָלסט ניט אַװעקגײן איבעראײַלט פֿון זײַן פּנים; זאָלסט ניט צושטײן צו אַ שלעכטער זאַך, װאָרום אַלץ װאָס ער װיל, טוט ער. </s><s xml:id="EcclesiastesC8V4"> מחמת דאָס װאָרט פֿון דעם מלך איז געװעלטיקונג; און װער קען אים זאָגן: װאָס טוסטו?
</s><s xml:id="EcclesiastesC8V5"> דער װאָס װיל ניט װיסן פֿון קײן בײז געשעעניש, היט דאָס געבאָט, און דעם קלוגנס האַרץ װײס אַז פֿאַראַן אַ צײַט און אַ משפּט.
</s><s xml:id="EcclesiastesC8V6"> װאָרום פֿאַר יעטװעדער זאַך איז דאָ אַ צײַט און אַ משפּט, װײַל דאָס בײז פֿון דעם מענטשן איז גרױס אױף אים. </s><s xml:id="EcclesiastesC8V7"> װאָרום ער װײס ניט װאָס װעט געשען; װאָרום װען עס דאַרף געשען, װער װעט עס אים זאָגן? </s><s xml:id="EcclesiastesC8V8"> קײן מענטש געװעלטיקט ניט איבערן װינט, צו קענען אײַנהאַלטן דעם װינט, און ניטאָ קײן געװעלטיקונג אין טאָג פֿון טױט, און ניטאָ קײן אורלױב אין מלחמה, און דאָס בײז װעט ניט ראַטעװען זײַן טוער. </s><s xml:id="EcclesiastesC8V9"> דאָס אַלץ האָב איך געזען, און האָב מיר אַרײַנגענומען אין האַרצן װעגן יעטװעדער טוּונג װאָס װערט געטאָן אונטער דער זון, בעת אײן מענטש געװעלטיקט איבערן אַנדערן אים שלעכטס צו טאָן.
</s><s xml:id="EcclesiastesC8V10"> און אַזױ האָב איך געזען אַז רשָעים זײַנען באַגראָבן געװאָרן, און זײַנען געקומען צו זײער רו, און די װאָס האָבן געטאָן רעכט זײַנען אַװעק פֿון דעם הײליקן אָרט, און זײַנען פֿאַרגעסן געװאָרן אין שטאָט. דאָס אױך איז נישטיקײט. </s><s xml:id="EcclesiastesC8V11"> װײַל דער פּסק פֿאַר די שלעכטע מעשׂים װערט ניט געטאָן אױף גיך, דרום דערװעגט זיך דאָס האַרץ פֿון די מענטשנקינדער אין זײ צו טאָן שלעכטס; </s><s xml:id="EcclesiastesC8V12"> װאָרום אַ זינדיקער טוט הונדערט מאָל שלעכטס, און מע פֿאַרלענגערט אים. אָבער איך װײס פֿאָרט אַז די װאָס האָבן מורא פֿאַר גאָט װעט זײַן גוט, װײַל זײ האָבן מורא פֿאַר אים; </s><s xml:id="EcclesiastesC8V13"> און דעם רָשע װעט זײַן ניט גוט, און אַזױ װי אַ שאָטן װעט ער ניט מאריך-ימים זײַן, װײַל ער האָט ניט מורא פֿאַר גאָט. </s><s xml:id="EcclesiastesC8V14"> פֿאַראַן אַ נישטיקײט װאָס געשעט אױף דער ערד: װאָס עס זײַנען פֿאַראַן צדיקים װאָס זײ גײט װעדליק די מעשׂים פֿון די רשָעים, און פֿאַראַן רשָעים װאָס זײ גײט װעדליק די מעשׂים פֿון די צדיקים. האָב איך געזאָגט: דאָס אױך איז נישטיקײט. </s><s xml:id="EcclesiastesC8V15"> און איך האָב געלױבט די פֿרײד, װאָרום ניטאָ בעסערס פֿאַרן מענטשן אונטער דער זון, װי צו עסן און טרינקען און זײַן פֿרײלעך, און אַז דאָס זאָל אים באַלײטן אין זײַן מי, דורך די טעג פֿון זײַן לעבן װאָס גאָט האָט אים געשאָנקען אונטער דער זון.
</s><s xml:id="EcclesiastesC8V16"> אַזױ װי איך האָב אָפּגעגעבן מײַן האַרץ צו קענען חכמה, און צו זען די טועניש װאָס װערט געטאָן אױף דער ערד – װאָרום סײַ בײַ טאָג סײַ בײַ נאַכט זעט דער מענטש ניט אָן קײן שלאָף אין זײַנע אױגן – </s><s xml:id="EcclesiastesC8V17"> האָב איך געזען אין אַלע מעשׂים פֿון גאָט, אַז דער מענטש קען ניט אױסגעפֿינען די מעשׂים װאָס װערן געטאָן אונטער דער זון; װאָרום װי דער מענטש זאָל זיך מיִען צו זוכן, װעט ער עס ניט געפֿינען; און אַפֿילו אַז דער חכם זאָגט, ער װײס עס, קען ער עס ניט אױסגעפֿינען.

</s><s xml:id="EcclesiastesC9V1"> װאָרום דאָס אַלץ האָב איך מיר אַרײַנגענומען אין האַרצן, כּדי קלאָר צו מאַכן דאָס אַלץ: אַז די צדיקים און די חכמים מיט זײערע מעשׂים זײַנען אין דער האַנט פֿון גאָט; סײַ ליבשאַפֿט, סײַ שׂנאה –  דער מענטש װײס ניט; אַלץ ליגט זײ פֿאַרױס. </s><s xml:id="EcclesiastesC9V2"> אַלצדינג װי פֿאַר אַלעמען; אײן טראַף פֿאַר דעם צדיק און פֿאַר דעם רָשע, פֿאַר דעם גוטן און דעם רײנעם, און פֿאַר דעם אומרײנעם, און פֿאַר דעם װאָס שלאַכט אַ קרבן, און פֿאַר דעם װאָס שלאַכט ניט; אַזױ דער גוטער אַזױ דער זינדיקער, דער װאָס שװערט װי דער װאָס שײַט זיך פֿון אַ שבֿועה. </s><s xml:id="EcclesiastesC9V3"> דאָס איז דאָס בײז אין אַלץ װאָס געשעט אונטער דער זון, װאָס אײן טראַף איז פֿאַר אַלעמען, און אױך איז דאָס האַרץ פֿון די מענטשנקינדער פֿול מיט בײז, און משוגעת איז אין זײער האַרצן בײַ זײער לעבן, און דערנאָך גײען זײ צו די טױטע.
</s><s xml:id="EcclesiastesC9V4"> װאָרום בײַ דעם װאָס איז נאָך באַהעפֿט צו אַלע לעבעדיקע איז דאָ אַ האָפֿענונג, װײַל אַ לעבעדיקן הונט איז בעסער װי אַ טױטן לײב. </s><s xml:id="EcclesiastesC9V5"> װאָרום די לעבעדיקע װײסן אַז זײ װעלן שטאַרבן, אָבער די טױטע װײסן גאָרנישט, און זײ האָבן ניט מער קײן לױן; װאָרום זײער זכר איז פֿאַרגעסן. </s><s xml:id="EcclesiastesC9V6"> אי זײער ליבשאַפֿט אי זײער שׂנאה אי זײער קנאה איז לאַנג אונטערגעגאַנגען, און זײ האָבן קײן מאָל מער ניט קײן חלק אין אַלץ װאָס װערט געטאָן אונטער דער זון.
</s><s xml:id="EcclesiastesC9V7"> גײ עס מיט שִׂמחה דײַן ברױט, און טרינק מיט אַ פֿרײלעכן האַרצן דײַן װײַן, װאָרום גאָט האָט שױן באַװיליקט דײַנע מעשׂים. </s><s xml:id="EcclesiastesC9V8"> צו יעטװעדער צײַט זאָלן דײַנע בגדים זײַן װײַס, און אײל זאָל ניט פֿעלן אױף דײַן קאָפּ.
</s><s xml:id="EcclesiastesC9V9"> געניס דאָס לעבן מיט דער װײַב װאָס דו האָסט ליב, אַלע טעג פֿון דײַן נישטיקן לעבן װאָס מע האָט דיר געשאָנקען אונטער דער זון, אַלע דײַנע נישטיקע טעג; װאָרום דאָס איז דײַן חלק אין לעבן, און אין דײַן מי װאָס דו מיסט זיך אונטער דער זון. </s><s xml:id="EcclesiastesC9V10"> אַלץ װאָס דײַן האַנט פֿאַרמאָגט צו טאָן מיט דײַן כּוח, טו, װאָרום ניטאָ קײן טאָן, אָדער אױסרעכענונג, אָדער קענשאַפֿט, אָדער חכמה, אין דער אונטערערד װאָס דו גײסט אַהין.
</s><s xml:id="EcclesiastesC9V11"> איך האָב װידער געזען אונטער דער זון, אַז ניט די פֿלינקע געװינען דעם געװעטלױף, און ניט די גיבורים די מלחמה, און אױך ניט די חכמים ברױט, און אױך ניט די פֿאַרשטאַנדיקע עשירות, און אױך ניט די װױלקענעװדיקע חן; נאָר צײַט און צופֿאַל טרעפֿט זײ אַלעמען. </s><s xml:id="EcclesiastesC9V12"> װאָרום דער מענטש װײס צו מאָל ניט זײַן צײַט; אַזױ װי פֿיש װאָס װערן געכאַפּט אין אַ בײזער נעץ, און אַזױ װי פֿױגלען װאָס װערן געכאַפּט אין אַ פּאַסטקע, אַזױ װי זײ, װערן די מענטשנקינדער געפֿאַנגען אין אַ בײזער צײַט, װען זי פֿאַלט אױף זײ פּלוצלינג.
</s><s xml:id="EcclesiastesC9V13"> אָבער דאָס האָב איך געזען פֿאַר חכמה אונטער דער זון, און דאָס איז גרױס בײַ מיר: </s><s xml:id="EcclesiastesC9V14"> געװען אַ קלײנע שטאָט מיט װינציק מענטשן אין איר; איז אױף איר געקומען אַ גרױסער מלך, און האָט זי אַרומגערינגלט, און געבױט אַרום איר גרױסע באַלעגערװערק. </s><s xml:id="EcclesiastesC9V15"> האָט מען געפֿונען אין איר אַן אָרימאַן אַ חכם, און ער האָט געראַטעװעט די שטאָט מיט זײַן חכמה; הגם קײן מענטש האָט ניט געדאַכט אָן דעם דאָזיקן אָרימאַן. </s><s xml:id="EcclesiastesC9V16"> האָב איך געזאָגט: בעסער חכמה אײדער גבֿורה; הגם די חכמה פֿון אָרימאַן װערט פֿאַראַכט, און זײַנע װערטער װערן ניט געהערט.
</s><s xml:id="EcclesiastesC9V17"> די װערטער פֿון די קלוגע מיט געלאַסנקײט װערן מער צוגעהערט װי דער אָנגעשרײ פֿון אַ געװעלטיקער צװישן נאַרן. </s><s xml:id="EcclesiastesC9V18"> בעסער חכמה אײדער כּלי-מלחמה;און אײן זינדיקער פֿירט איבער אַ סך גוטס.

</s><s xml:id="EcclesiastesC10V1"> טױטע פֿליגן פֿאַרשטינקען און צעבלעזלען דעם זאַלבמישערס אײל, אַזױ װעגט אַריבער אַ ביסל נאַרישקײט חכמה און כּבֿוד. </s><s xml:id="EcclesiastesC10V2"> דער שׂכל פֿון דעם חכם איז אױף זײַן רעכטער זײַט, און דער שׂכל פֿון נאַרן אױף זײַן לינקער. </s><s xml:id="EcclesiastesC10V3"> און אױך אַז דער נאַר גײט אין װעג, פֿעלט אים שׂכל, און ער זאָגט אַלעמען אױס אַז ער איז אַ נאַר. </s><s xml:id="EcclesiastesC10V4"> אַז דאָס געמיט פֿון דעם געװעלטיקער הײבט זיך אױף קעגן דיר, זאָלסטו ניט פֿאַרלאָזן דײַן אָרט;װאָרום געלאַסנקײט באַרוט גרױסע זינד. </s><s xml:id="EcclesiastesC10V5"> פֿאַראַן אַן אומגליק װאָס איך האָב געזען אונטער דער זון, אַזױ װי אַ פֿאַרזע װאָס גײט אַרױס פֿון אַ געװעלטיקער:</s><s xml:id="EcclesiastesC10V6"> נאַרישקײט װערט געשטעלט אין גרױסע הײכן, און נגידים זיצן אין דער נידער. </s><s xml:id="EcclesiastesC10V7"> איך האָב געזען קנעכט אױף פֿערד, און האַרן װאָס גײען װי קנעכט אױף דער ערד. </s><s xml:id="EcclesiastesC10V8"> דער װאָס גראָבט אַ גרוב, װעט אין איר אַרײַנפֿאַלן, און דער װאָס ברעכט דורך אַ צאַם, אים װעט אײַנבײַסן אַ שלאַנג. </s><s xml:id="EcclesiastesC10V9"> דער װאָס האַקט אַרױס שטײנער װעט זיך װײ טאָן אָן זײ, דער װאָס שפּאַלט האָלץ איז אין סכּנה דורך דעם. </s><s xml:id="EcclesiastesC10V10"> אַז דער אײַזן איז שטומפּ, און מע האָט דעם שאַרף ניט פֿאַרשלײַפֿט, מוז מען שטאַרקן די כּוחות;און די מעלה פֿון חכמה איז צוגרײטן. </s><s xml:id="EcclesiastesC10V11"> אַז די שלאַנג בײַסט אײַן פֿאַרן אָפּשפּרעכן, איז אױס מעלה פֿון דעם מאַן מיט דער צונג.
</s><s xml:id="EcclesiastesC10V12"> די װערטער פֿון דעם חכמס מױל זײַנען מיט חן, און די ליפּן פֿון דעם נאַרן ברענגען אים אום. </s><s xml:id="EcclesiastesC10V13"> דער אָנהײב פֿון די װערטער פֿון זײַן מױל איז נאַרישקײט, און דער סָוף פֿון זײַן רעדן איז בײזע משוגעת. </s><s xml:id="EcclesiastesC10V14"> יאָ, דער נאַר מערט װערטער, אָבער דער מענטש װײס ניט װאָס געשעט;
און װאָס װעט געשען נאָך אים, װער װעט אים דערצײלן?</s><s xml:id="EcclesiastesC10V15"> די מי פֿון דעם נאַרן פֿאַרמאַטערט אים, װאָרום ער װײס ניט צו מאָל װי צו גײן אין שטאָט.
</s><s xml:id="EcclesiastesC10V16"> װײ דיר לאַנד, װאָס דײַן מלך איז אַ יונג, און דײַנע האַרן מאַכן סעודות אין דער פֿרי!</s><s xml:id="EcclesiastesC10V17"> װױל דיר לאַנד, װאָס דײַן מלך איז אַ פֿרײַגעבאָרענער, און דײַנע האַרן עסן אין דער צײַט, אין מאַנהאַפֿטיקײט און ניט אין זױפֿערײַ. </s><s xml:id="EcclesiastesC10V18"> פֿון פֿױלקײט פֿאַלט אײַן דער באַלקן, און פֿון אָפּגעלאָזטע הענט רינט דאָס הױז.
</s><s xml:id="EcclesiastesC10V19"> אַ סעודה מאַכט מען פֿון פֿרײלעכקײט װעגן, און װײַן מאַכט לוסטיק דאָס לעבן;אָבער געלט באַװערט אַלץ.
</s><s xml:id="EcclesiastesC10V20"> אַפֿילו אין דײַן געדאַנקען זאָלסטו ניט שילטן דעם מלך, און אין דײַנע שלאָפֿקאַמערן זאָלסטו ניט שילטן דעם עושר;װאָרום אַ פֿױגל פֿון הימל װעט אַװעקטראָגן דעם קָול, און דער װאָס האָט פֿליגלען װעט דערצײלן די זאַך.

</s><s xml:id="EcclesiastesC11V1"> לאָז אַװעק דײַן ברױט אױפֿן װאַסער, װאָרום אין פֿיל טעג אַרום װעסטו עס געפֿינען. </s><s xml:id="EcclesiastesC11V2"> צעטײל אַ חלק אױף זיבן, און אַפֿילו אױף אַכט, װאָרום װײסט ניט װאָס פֿאַר אַ בײז עס קען זײַן אױף דער ערד. </s><s xml:id="EcclesiastesC11V3"> אַז די װאָלקן װערן פֿול מיט רעגן, לײדיקן זײ זיך אױס אױף דער ערד;און סײַ אַ בױם פֿאַלט אין צפֿון און סײַ אין דָרום –אין אָרט װוּ דער בױם פֿאַלט, דאָרטן װעט ער בלײַבן.
</s><s xml:id="EcclesiastesC11V4"> דער װאָס פּאַסט-אױף דעם װינט װעט ניט זײען, און דער װאָס קוקט אױף די װאָלקנס װעט ניט שנײַדן. </s><s xml:id="EcclesiastesC11V5"> אַזױ װי דו װײסט ניט װאָס איז דער װעג פֿון דעם װינט, אָדער װי עס װערן בײנער אין לײַב פֿון אַ טראָגעדיקער, אַזױ װײסטו ניט די טוּונג פֿון גאָטװאָס טוט אַלצדינג. </s><s xml:id="EcclesiastesC11V6"> אין פֿרימאָרגן זײ דײַן זאָמען, און אין אָװנט זאָלסטו ניט אָפּלאָזן דײַן האַנט, װאָרום דו װײסט ניט װאָסערס װעט געראָטן, דאָס אָדער יענס, אָדער בײדע באַגלײַך װעלן זײַן גוט. </s><s xml:id="EcclesiastesC11V7"> און זיס איז די ליכטיקײט, און גוט איז פֿאַר די אױגן צו זען די זון. </s><s xml:id="EcclesiastesC11V8"> װאָרום װיפֿיל יאָרן דער מענטש זאָל לעבן, זאָל ער אין זײ אַלע זײַן פֿרײלעך;און זאָל ער געדענקען די טעג פֿון פֿינצטערניש, אַז זײ װעלן זײַן פֿיל. אַלץ װאָס געשעט איז נישטיקײט.
</s><s xml:id="EcclesiastesC11V9"> פֿרײ זיך, בחור, אין דײַן יוגנט, און לאָז װױל גײן דײַן האַרץ אין דײַנע בָחורשע טעג, און גײ אין די װעגן פֿון דײַן האַרצן, און נאָך דער זעונג פֿון דײַנע אױגן; אָבער זײַ װיסן אַז פֿאַר אַלעם דעםװעט גאָט דיך ברענגען צום משפּט. </s><s xml:id="EcclesiastesC11V10"> און טו אָפּ ערגערניש פֿון דײַן האַרצן, און האַלט אָפּ בײז פֿון דײַן לײַב, װאָרום ייִנגלשאַפֿט און יוגנט זײַנען אַ הױך.

</s><s xml:id="EcclesiastesC12V1"> און געדענק דײַן באַשעפֿער אין דײַנע בָחורשע טעג, אײדער עס װעלן קומען די שלעכטע טעג, און אָנקומען װעלן די יאָרן, װאָס דו װעסט זאָגן: איך האָב ניט קײן הנאה פֿון זײ;</s><s xml:id="EcclesiastesC12V2"> אײדער עס װעט פֿינצטער װערן די זון און דאָס ליכט, און די לבֿנה און די שטערן; און די װאָלקנס װעלן װידער קערן נאָכן רעגן; </s><s xml:id="EcclesiastesC12V3"> אין דעם טאָג װאָס די הױזװעכטער װעלן זיך טרײסלען, און די חילס-לײַט װעלן זיך אױסקרימען, און די מאָלערינס װעלן ניט אַרבעטן, װײַל זײ זײַנען װינציק, און די קוקערינס װעלן טונקל זײַן אין די פֿענצטער, </s><s xml:id="EcclesiastesC12V4"> און די טירן צום גאַס װעלן פֿאַרשלאָסן װערן;װען נידעריק װעט זײַן דאָס רױשן פֿון דער מיל, און מע װעט זיך אָפּשטעלן בײַם פּיפּס פֿון אַ פֿױגל, און פֿאַרשטיקט װעלן זײַן אַלע טעכטער פֿון געזאַנג;</s><s xml:id="EcclesiastesC12V5"> אױך װעט מען מורא האָבן פֿאַר אַ הױכן אָרט, און שרעקענישן װעלן זײַן אױפֿן װעג;און דער מאַנדלבױם װעט בליִען, און דער הײשעריק װעט זיך שלעפּן, און די קאַפּערפֿרוכט װעט אױפֿהערן, װײַל דער מענטש גײט צו זײַן אײביקער הײם, און די באַקלאָגער װעלן זיך אומדרײען אין גאַס; </s><s xml:id="EcclesiastesC12V6"> אײדער די זילבערנע שנור װעט צעריסן װערן, און דער גילדערנער בעקן װעט צעהאַקט װערן, און דער קרוג װעט צעבראָכן װערן בײַם קװאַל, און דער ראָד פֿאַלט אַ צעהאַקטער אין ברונעם;</s><s xml:id="EcclesiastesC12V7"> און דער שטױב װעט זיך אומקערן צו דער ערד, װי געװען, און דער גײַסט װעט זיך אומקערן צו גאָט װאָס האָט אים געגעבן. </s><s xml:id="EcclesiastesC12V8"> נישטיקײט פֿון נישטיקײט, זאָגט קהלת, אַלץ איז נישטיקײט.
</s><s xml:id="EcclesiastesC12V9"> און אחוץ װאָס קהלת איז געװען אַ חכם, האָט ער נאָך געלערנט דאָס פֿאָלק קענשאַפֿט; און ער האָט געװױגן און געפֿאָרשט, און צונױפֿגעשטעלט שפּריכװערטער אַ סך. </s><s xml:id="EcclesiastesC12V10"> קהלת האָט געזוכט צו געפֿינען נוצלעכע זאַכן, און װאָס איז געשריבן אױפֿריכטיק –  אמתדיקע װערטער.
</s><s xml:id="EcclesiastesC12V11"> די װערטער פֿון די חכמים זײַנען אַזױ װי טרײַבשפּיצן, און װי נעגל אַרײַנגעשלאָגענע זײַנען די צונױפֿגעזאַמלטע רײד; זײ זײַנען געגעבן געװאָרן פֿון אײן פּאַסטוך. </s><s xml:id="EcclesiastesC12V12"> און װײַטער, מײַן זון, זײַ געװאָרנט: צו מאַכן פֿיל ספֿרים איז ניטאָ קײן ענד, אָבער זיך גריבלען צו פֿיל מאַטערט אָפּ דעם לײַב.
</s><s xml:id="EcclesiastesC12V13"> דער סָוף פֿון דער זאַך, נאָך דעם װי אַלץ איז געהערט געװאָרן, איז: האָב מורא פֿאַר גאָט, און היט זײַנע געבאָט, װאָרום דאָס איז דער גאַנצער מענטש. </s><s xml:id="EcclesiastesC12V14"> װײַל דעם גאַנצן באַשאַף װעט גאָט ברענגען פֿאַר אַ משפּט איבער אַלעם פֿאַרהױלענעם, סײַ גוט און סײַ שלעכט.
      </s></ab></div><div type="book">
         <head>
אֶסְתֵּר</head><ab><s>

</s><s xml:id="EstherC1V1"> און עס איז געװען אין די טעג פֿון אַחשוֵרוֹשן – דאָס איז דער אַחשוֵרוֹש װאָס האָט געקיניגט פֿון הוֹדו ביז כּוש, איבער הונדערט און זיבן און צװאַנציק מדינות – </s><s xml:id="EstherC1V2"> אין יענע טעג, אַז דער מלך אַחשוֵרוֹש איז געזעסן אױף דעם טראָן פֿון זײַן מלוכה װאָס אין דער הױפּטשטאָט שושַן, </s><s xml:id="EstherC1V3"> אין דריטן יאָר פֿון זײַן מלוכה, האָט ער געמאַכט אַ מאָלצײַט פֿאַר אַלע זײַנע האַרן און זײַנע קנעכט, דעם חיל פֿון פָּרַס און מָדַי, די אַדללײַט און די האַרן פֿון די מדינות, װאָס פֿאַר אים; </s><s xml:id="EstherC1V4"> װען ער האָט געװיזן די עשירות פֿון זײַן קיניגלעכן שטאַט, און די זעלטענע פּראַכט פֿון זײַן גרױסקײט, פֿיל טעג, הונדערט און אַכציק טעג. </s><s xml:id="EstherC1V5"> און אַז די דאָזיקע טעג זײַנען דערפֿילט געװאָרן, האָט דער מלך געמאַכט פֿאַר דעם גאַנצן פֿאָלק װאָס האָט זיך געפֿונען אין דער הױפּטשטאָט שושַן, פֿון קלענסטן ביזן גרעסטן, אַ מאָלצײַט פֿון זיבן טעג אין הױף פֿון דעם מלכס פּאַלאַצגאָרטן. </s><s xml:id="EstherC1V6"> װײַסע צײַג, דינע לײַנען, און בלאָע װאָל, זײַנען געװען באַפֿעסטיקט מיט שנורן פֿון פֿײַנלײַנען און פּורפּל אױף זילבערנע שטאַנגען און זײַלן פֿון מירמלשטײן; מיט גילדערנע און זילבערנע לענבעטלעך אױף אַ פֿלאַסטערונג פֿון אַלאַבאַסטער און מירמלשטײן, און פּערלמוטער, און פֿלעקמירמל. </s><s xml:id="EstherC1V7"> און געגעבן טרינקען האָט מען אין גילדערנע כּלים, און כּלים פֿון כּלים פֿאַרשײדן, און מַלכותדיקער װײַן איז געװען מיט אַ קיניגלעכער האַנט. </s><s xml:id="EstherC1V8"> און דאָס טרינקען איז געװען װי געהעריק; קײנער האָט ניט גענײט; װאָרום אַזױ האָט דער מלך פֿעסט אָנגעזאָגט איטלעכן עלטסטן פֿון זײַן הױז, צו טאָן לױט דעם רצון פֿון יעטװעדער אײנעם.
</s><s xml:id="EstherC1V9"> אױך די מלכּה וַשתּי האָט געמאַכט אַ מאָלצײַט פֿאַר די װײַבער אין דעם קיניגלעכן הױז פֿון מלך אַחשוֵרוֹש. </s><s xml:id="EstherC1V10"> אױפֿן זיבעטן טאָג, אַז דעם מלכס האַרץ איז געװען פֿרײלעך פֿון װײַן, האָט ער געהײסן מהומָן, בזְתאָ, חרבוֹנאָ, בגתאָן, און אַבַגתאָ, זֵתַר, און כַּרכַּס, די זיבן קאַמערדינער װאָס האָבן באַדינט פֿאַר דעם מלך אַחקשוֵרוֹש, </s><s xml:id="EstherC1V11"> ברענגען די מלכּה וַשתּי פֿאַר דעם מלך אין אַ קיניגלעכער קרױן, כּדי צו װײַזן די פֿעלקער און די האַרן איר שײנקײט, װאָרום זי איז געװען שײן פֿון אױסזען. </s><s xml:id="EstherC1V12"> האָט די מלכּה וַשתּי ניט געװאָלט קומען אױף דעם מלכס אָנזאָג װאָס דורך דער האַנט פֿון די קאַמערדינער, און דער מלך איז זײער אין כּעס געװאָרן, און זײַן גרימצאָרן האָט אין אים געברענט.
</s><s xml:id="EstherC1V13"> און דער מלך האָט געזאָגט צו די חכמים װאָס קענען די צײַטן – װאָרום אַזױ איז געװען דעם מלכס שטײגער אַנטקעגן אַלע װאָס װײסן אַ געזעץ און אַ דין; </s><s xml:id="EstherC1V14"> און די נאָנטע צו אים זײַנען געװען כַּרשנאָ, שֵתָר, אַדמָתאָ, תַּרשיש, מֶרֶס, מַרסנאָ, ממוכָן, זיבן האַרן פֿון פָּרַס און מָדַי װאָס האָבן געזען דעם מלכס פּנים, װאָס זײַנען געזעסן אױבנאָן אין דער מלוכה –: </s><s xml:id="EstherC1V15"> װאָס דאַרף מען טאָן לױט געזעץ צו דער מלכּה וַשתּי פֿאַר װאָס זי האָט ניט געטאָן דעם אָנזאָג פֿון מלך אַחַשוֵרוֹש דורך דער האַנט פֿון די קאַמערדינער.
</s><s xml:id="EstherC1V16"> האָט ממוכָן געזאָגט פֿאַר דעם מלך און די האַרן: ניט אַקעגן מלך אַלײן האָט פֿאַרבראָכן די מלכּה וַשתּי, נאָר אַקעגן אַלע האַרן, און אַקעגן אַלע פֿעלקער װאָס אין אַלע מדינות פֿון מלך אַחַשוֵרוֹש. </s><s xml:id="EstherC1V17"> װאָרום די מעשׂה מיט דער מלכּה װעט אַרױסקומען צו אַלע װײַבער, צו מאַכן זײערע מאַנען פֿאַראַכט אין זײערע אױגן, אַז מע װעט זאָגן: דער מלך אַחַשוֵרוֹש האָט געהײסן ברענגען פֿאַר אים די מלכּה וַשתּי, און זי איז ניט געקומען. </s><s xml:id="EstherC1V18"> און נאָך הײַנטיקן טאָג װעלן די האַרינטעס פֿון פָּרַס און מָדַי, װאָס האָבן געהערט די מעשׂה מיט דער מלכּה, דאָס זאָגן צו די האַרן פֿון מלך, און עס װעט זײַן גענוג בִזָיון און ערגערניש. </s><s xml:id="EstherC1V19"> אױב דעם מלך איז װוילגעפֿעלן, זאָל אַרױסגײן אַ קיניגלעכער באַפֿעל פֿון פֿאַר אים, און עס זאָל פֿאַרשריבן װערן אין די געזעצן פֿון פָּרַס און מָדַי, כּדי עס זאָל ניט בטל װערן, אַז וַשתּי זאָל מער ניט קומען פֿאַר דעם מלך אַחַשוֵרוֹש, און איר מלכּהשאַפֿט זאָל דער מלך געבן צו אַן אַנדערער װאָס איז בעסער פֿון איר. </s><s xml:id="EstherC1V20"> און אַז דעם מלכס פּסק װאָס ער װעט מאַכן, װעט באַקאַנט װערן אין זײַן גאַנצן קיניגרײַך, װי גרױס עס איז, װעלן אַלע װײַבער אָפּגעבן כּבוד זײערע מאַנען, פֿון גרעסטן ביזן קלענסטן.
</s><s xml:id="EstherC1V21"> איז דאָס װאָרט װוילגעפֿעלן אין די אױגן פֿון דעם מלך און די האַרן, און דער מלך האָט געטאָן אַזױ װי דאָס װאָרט פֿון ממוכָנען. </s><s xml:id="EstherC1V22"> און ער האָט געשיקט בריװ צו אַלע מדינות פֿון דעם מלך, צו איטלעכער מדינה לױט איר כּתב, און צו איטלעכן פֿאָלק לױט זײַן לשון, אַז יעטװעדער מאַן זאָל זײַן דער הערשער אין זײַן הױז, און רעדן אַזױ װי דער לשון פֿון זײַן פֿאָלק.

</s><s xml:id="EstherC2V1"> נאָך די דאָזיקע געשעענישן, אַז דער גרימצאָרן פֿון מלך אַחַשוֵרוֹש האָט זיך געשטילט, האָט ער געדאַכט אָן וַשתּין, און אָן װאָס זי האָט געטאָן, און װאָס איז נִגזר געװאָרן אױף איר. </s><s xml:id="EstherC2V2"> האָבן געזאָגט די יונגען פֿון מלך, זײַנע משָרתים: זאָל מען זוכן פֿאַרן מלך יונגע מײדלעך שײן פֿון אױסזען. </s><s xml:id="EstherC2V3"> און דער מלך זאָל אױפֿזעצן אױפֿזעער אין אַלע מדינות פֿון זײַן קיניגרײַך, און זײ זאָלן אײַנזאַמלען װוּ נאָר אַ יונג מײדל פֿון שײנעם אױסזען אין דער הופּטשטאָט שושַן, אין הױז פֿון די פֿרױען, אונטער דער האַנט פֿון הֵגֶא דעם קאַמערדינער פֿון מלך, דעם היטער פֿון די פֿרױען, און מע זאָל זײ געבן זײערע זאַלבונגען. </s><s xml:id="EstherC2V4"> און די מײדל װאָס װעט װוילגעפֿעלן אין די אױגן פֿון מלך, זאָל װערן די מלכּה אָנשטאָט וַשתּין.
און די זאַך איז װוילגעפֿעלן אין די אױגן פֿון מלך, און ער האָט אַזױ געטאָן.
</s><s xml:id="EstherC2V5"> איז געװען אַ ייִד אין דער הױפּטשטאָט שושַן מיטן נאָמען מָרדכַי דער זון פֿון יָאיר, דעם זון פֿון שִמעִי, דעם זון פֿון קישן, אַ מאַן פֿון בנימין, </s><s xml:id="EstherC2V6"> װאָס איז פֿאַרטריבן געװאָרן פֿון ירושָלַיִם מיט די פֿאַרטריבענע װאָס זײַנען פֿאַרטריבן געװאָרן מיט איכָניָה דעם מלך פֿון יהודה, די װאָס נבוכַדנֶצַר דער מלך פֿון בבֿל האָט פֿאַרטריבן. </s><s xml:id="EstherC2V7"> און ער האָט דערצױגן הַדַסָהן, דאָס איז אֶסתֵּר, די טאָכטער פֿון זײַן פֿעטער, װאָרום זי האָט ניט געהאַט קײן פֿאָטער און מוטער; און די מײדל איז געװען שײן אױפֿן געשטאַלט, און שײן אױפֿן פּנים; און אַז איר פֿאָטער און איר מוטער זײַנען געשטאָרבן, האָט זי מרדכי צוגענומען צו זיך פֿאַר אַ טאָכטער.
</s><s xml:id="EstherC2V8"> און עס איז געװען, אַז דער אָנזאָג פֿון מלך און זײַן באַפֿעל איז באַקאַנט געװאָרן, און אַז פֿיל מײדלעך זײַנען אײַנגעזאַמלט געװאָרן אין דער הױפּטשטאָט שושַן, אונטער דער האַנט פֿון הֵגַין, אַזױ איז אױך אסתּר צוגענומען געאָװרן אין הױז פֿון מלך, אונטער דער האַנט פֿון הֵגַין דעם היטער פֿון די פֿרױען. </s><s xml:id="EstherC2V9"> און די מײדל איז װוילגעפֿעלן אין זײַנע אױגן, און זי האָט נוֹשׂא חן געװען פֿאַר אים, און ער האָט געאײַלט מיט אירע זאַלבונגען און אירע גאָבן, און די זיבן מײדלעך װאָס דאַרפֿן איר געגעבן װערן פֿון מלכס הױז; און ער האָט זי מיט אירע מײדלעך אױסגעצײכנט צום גוטן אין הױז פֿון די פֿרױען.
</s><s xml:id="EstherC2V10"> אסתּר האָט ניט אױסגעזאָגט איר פֿאָלק און איר אָפּשטאַם, װאָרום אַזױ האָט איר מרדכי באַפֿױלן, אַז זי זאָל ניט אױסזאָגן. </s><s xml:id="EstherC2V11"> און טאָג פֿאַר טאָג איז מרדכי אַרומגעגאַנגען פֿאַר דעם הױף פֿון דעם הױז פֿון די פֿרױען געװאָר צו װערן װאָס אסתּר מאַכט, און װאָס מיט איר געשעט.
</s><s xml:id="EstherC2V12"> און אַז עס האָט דערגרײַכט די רײ פֿון מײדל נאָך מײדל, צו קומען צום מלך אַחַשוֵרוֹש, נאָך דעם װי זי האָט געהאַט צװעלף חדשים, לױט דעם אײַנפֿיר פֿאַר די פֿרױען – װאָרום אַזױ האָבן געמוזט דערפֿילט װערן די טעג פֿון זײערע זאַלבונגען: זעקס חדשים מיט אײל פֿון מירע, און זעקס חדשים מיט בשׂמים און מיט זאַלבן פֿון פרױען – </s><s xml:id="EstherC2V13"> און אַז די מײדל איז דענצמאָל געגאַנגען צום מלך, פלעגט אַלץ װאָס זי פלעגט פֿאַרלאַנגען איר געגעבן װערן, מיטצוגײן מיט איר פֿון דעם הױז פֿון פֿרױען אין הױז פֿון מלך. </s><s xml:id="EstherC2V14"> אין אָװנט איז זי געגאַנגען, און אין דער פֿרי האָט זי זיך אומגעקערט אין צװײטן הױז פֿון די פֿרױען, אונטער דער האַנט פֿון שַעַשגז דעם מלכס קאַמערדינער, דעם היטער פֿון די קעפּסװײַבער. זי פֿלעגט מער ניט קומען צום מלך, סײַדן דער מלך האָט זי באַגערט, און זי איז גערופֿן געװאָרן מיטן נאָמען.
</s><s xml:id="EstherC2V15"> און אַז עס האָט דערגרײכט די רײ פֿון אסתּר דער טאָכטער פֿון אַביחַיִל, מרדכיס פעטער, װאָס ער האָט גענומען צו זיך פֿאַר אַ טאָכטער, צו קומען צום מלך, האָט זי ניט פֿאַרלאַנגט קײן זאַך, אַחוץ װאָס הֵגַי דעם מלכס קאַמערדינער, דער היטער פֿון די פרױען, פֿלעגט זאָגן. און אסתּר האָט נוֹשׂא חן געװען אין די אױגן פֿון אַלע װאָס האָבן זי געזען.
</s><s xml:id="EstherC2V16"> און אסתּר איז גענומען געװאָרן צום מלך אַחַשוֵרוֹש אין זײַן קיניגלעכן הױז, אין צענטן חוֹדש, דאָס איז דער חוֹדש טֵבֵת, אין זיבעטן יאָר פֿון זײַן מלוכה. </s><s xml:id="EstherC2V17"> און דער מלך האָט ליב געקריגן אסתּרן מער פֿון אַלע װײַבער, און זי האָט געקריגן בײַ אים חן און לײַטזעליקײט מער פֿון אַלע יונגפרױען, און ער האָט אָנגעטאָן אַ מַלכות-קרױן אױף איר קאָפּ, און האָט זי געמאַכט פֿאַר אַ מלכּה אָנשטאָט וַשתּין. </s><s xml:id="EstherC2V18"> און דער מלך האָט געמאַכט אַ גרױסן מאָלצײַט פֿאַר אַלע זײַנע האַרן און זײַנע קנעכט, אַ מאָלצײַט פֿון אסתּרס װעגן. און ער האָט געמאַכט די מדינות אַ הנָחה, און געגעבן מתּנות מיט אַ קיניגלעכער האַנט.
</s><s xml:id="EstherC2V19"> און אַז יונגפֿרױען זײַנען אַ צװײט מאָל אײַנגעזאַמלט געװאָרן, און מרדכי איז געזעסן אין טױער פֿון מלך – </s><s xml:id="EstherC2V20"> אסתּר האָט נאָך ניט געהאַט אױסגעזאָגט איר אָפּשטאַם און איר פֿאָלק, אַזױ װי מרדכי האָט איר באַפֿױלן; װאָרום אסתּר האָט געטאָן װאָס מרדכי האָט איר אָנגעזאָגט, אַזױ װי בעת זי איז געװען אין דערציונג בײַ אים – </s><s xml:id="EstherC2V21"> אין יענע טעג, װען מרדכי איז געזעסן אין טױער פֿון מלך, האָט געצערנט בגתָן און תֶּרֶש, צװײ קאַמערדינער פֿון מלך, פֿון די שװעלהיטער, און זײ האָבן געװאָלט אױסשטרעקן אַ האַנט אױפֿן מלך אַחַשוֵרוֹש. </s><s xml:id="EstherC2V22"> איז די זאַך דערװוּסט געװאָרן צו מרדכין, און ער האָט דערצײלט אסתּר המלכּהן, און אסתּר האָט געזאָגט דעם מלך אין נאָמען פֿון מרדכין. </s><s xml:id="EstherC2V23"> און די זאַך איז נאָכגעזוכט געװאָרן, און איז אױסגעפֿונען געװאָרן, און זײ זײַנען בײדע אױפֿגעהאַנגען געװאָרן אױף אַ בױם; און עס איז פֿאַרשריבן געװאָרן אין בוך פֿון די צײַטגעשעענישן פֿאַר דעם מלך.

</s><s xml:id="EstherC3V1"> נאָך די דאָזיקע געשעענישן האָט דער מלך אַחַשוֵרוֹש געגרײסט הָמָן דעם זון פֿון הַמדָתאָן, דעם אַגָגי, און ער האָט אים דערהױבן און געשטעלט זײַן שטול איבער אַלע האַרן װאָס בײַ אים. </s><s xml:id="EstherC3V2"> און אַלע קנעכט פֿון מלך װאָס אין מלכס טױער האָבן זיך געקניט און געבוקט צו הָמָנען, װאָרום אַזױ האָט דער מלך באַפֿױלן װעגן אים; נאָר מרדכי פֿלעגט זיך ניט קניען און ניט בוקן. </s><s xml:id="EstherC3V3"> האָבן די קנעכט פֿון מלך װאָס אין מלכס טױער געזאָגט צו מרדכין: פֿאַר װאָס טרעטסטו איבער דעם באַפֿעל פֿון מלך? </s><s xml:id="EstherC3V4"> און עס איז געװען, אַז זײ האָבן דאָס צו אים געזאָגט טאָג פֿאַר טאָג, און ער האָט ניט צוגעהערט צו זײ, אַזױ האָבן זײ דערצײלט הָמָנען, כּדי צו זען אױב מרדכיס װערטער װעלן באַשטײן; װאָרום ער האָט זײ געזאָגט אַז ער איז אַ ייִד. </s><s xml:id="EstherC3V5"> און װי הָמָן האָט געזען אַז מרדכי קניט זיך ניט און בוקט זיך ניט צו אים, אַזױ איז הָמָן געװאָרן פול מיט גרימצאָרן. </s><s xml:id="EstherC3V6"> און ער האָט פֿאַראַכט אין זײַנע אױגן אױסצושטרעקן אַ האַנט אױף מרדכין אַלײן; װאָרום מע האָט אים געזאָגט דאָס פאָלק פֿון מרדכין; נאָר הָמָן האָט געזוכט צו פֿאַרטיליקן אַלע ייִדן װאָס אין גאַנצן קיניגרײַך פֿון אַחַשוֵרוֹשן, דאָס פאָלק פֿון מרדכין.
</s><s xml:id="EstherC3V7"> אין ערשטן חוֹדש, דאָס איז חוֹדש ניסן, אין צװעלפֿטן יאָר פֿון מלך אַחַשוֵרוֹש, האָט מען געװאָרפֿן אַ פּור, דאָס איז אַ גוֹרל, פֿאַר הָמָנען, פֿון טאָג אױף טאָג, און פֿון חוֹדש אױף חוֹדש, ביז צום צװעלפטן חוֹדש, דאָס איז חוֹדש אָדֶר.
</s><s xml:id="EstherC3V8"> און הָמָן האָט געזאָגט צום מלך אַחַשוֵרוֹש: פֿאַראַן אײן פֿאָלק, צעזייט און צעשפּרײט צװישן די פֿעלקער אין אַלע מדינות פֿון דײַן קיניגרײַך, און זײערע געזעצן זײַנען אַנדערש װי בײַ איטלעכן פֿאָלק, און די געזעצן פֿון מלך טוען זײ ניט, און דעם מלך לױנט זיך ניט זײ צו לאָזן בלײַבן. </s><s xml:id="EstherC3V9"> אױב דעם מלך איז װוילגעפעלן, זאָל געשריבן װערן זײ אומצוברענגען, און איך װעל אָפּװעגן צען טױזנט צענטנער זילבער אױף די הענט פֿון די װירטשאַפֿטער, אױף אַרײַנצוברענגען אין די שאַצקאַמערן פֿון מלך. </s><s xml:id="EstherC3V10"> האָט דער מלך אַראָפּגענומען זײַן זיגלרינג פֿון זײַן האַנט, און האָט אים געגעבן צו הָמָן דעם זון פֿון הַמדָתאָן, דעם אַגָגי, דעם צוֹרר-הַיהודים. </s><s xml:id="EstherC3V11"> און דער מלך האָט געזאָגט צו הָמָנען: דאָס געלט װערט דיר געשאָנקען, און אױך דאָס פֿאָלק, צו טאָן מיט אים װי עס איז גוט אין דײַנע אױגן.
</s><s xml:id="EstherC3V12"> און ד שרײַבער פֿון מלך זײַנען גערופֿן געװאָרן אין ערשטן חוֹדש, אין דרײַצנטן טאָג אין דעם, און עס איז געשריבן געװאָרן אַזױ װי אַלץ װאָס הָמָן האָט באַפֿױלן, צו די סאַטראַפּן פֿון מלך, און צו די פֿירשטן װאָס איבער איטלעכער מדינה, און צו די האַרן פֿון איטלעכן פֿאָלק; איטלעכער מדינה לױט איר כּתב, און איטלעכן פאָלק לױט זײַן לשון, געשריבן אין נאָמען פֿון מלך אַחַשוֵרוֹש, און געחסמעט מיטן זיגלרינג פֿון מלך.
</s><s xml:id="EstherC3V13"> און בריװ זײַנען צעשיקט געװאָרן דורך דער האַנט פֿון לױפערס צו אַלע מדינות פֿון מלך, צו פֿאַרטיליקן, צו הרגען, און אומצוברענגען אַלע ייִדן, פֿון יונג ביז אַלט, קלײנע קינדער און װײַבער, אין אײן טאָג, און דרײַצנטן טאָג פֿון צװעלטפֿטן חוֹדש, דאָס איז חוֹדש אָדֶר, און צו צערױבן זײער פֿאַרמעג. </s><s xml:id="EstherC3V14"> דער נוסח פֿון דעם געשריפֿטס זאָל אַרױסגעגעבן װערן פֿאַר אַ באַפֿעל אין איטלעכער מדינה, באַקאַנט געמאַכט צו אַלע פֿעלקער, אַז זײ זאָלן זײַן אָנגעברײט פֿאַר דעם דאָזיקן טאָג.
</s><s xml:id="EstherC3V15"> זײַנען די לױפֿערס אַרױס אין געאײַלט מיט דעם מלכס אָנזאָג, און דאָס געזעץ איז אַרױסגעגעבן געװאָרן אין דער הױפּטשטאָט שושַן. און דער מלך און הָמָן האָבן זיך געזעצט טרינקען, און די שטאָט שושַן איז געװען צעטומלט.

</s><s xml:id="EstherC4V1"> און װי מרדכי האָט זיך דערװוּסט אַלץ װאָס איז געשען, אַזױ האָט מרדכי צעריסן זײַנע קלײדער, און ער האָט אָנגעטאָן זאַק מיט אַש און ער איז אַרױסגעגאַנגען אין מיטן שטאָט, און האָט געשריען אַ גרױס און ביטער געשרײ. </s><s xml:id="EstherC4V2"> און ער איז געקומען ביז צום מלכס טױער; װאָרום מע האָט ניט געטאָרט אַרײַנגײן אין מלכס טױער אין זאַק.
</s><s xml:id="EstherC4V3"> און אין איטלעכער מדינה, װוּ נאָר דער אָנזאָג פֿון מלך און זײַן באַפֿעל איז אָנגעקומען, איז געװען אַ גרױס טרױער בײַ ייִדן, און אַ תָּענית, און געװײן און קלאָג; זאַק און אַש האָבן פֿיל זיך אונטערגעבעט.
</s><s xml:id="EstherC4V4"> זײַנען געקומען אסתּרס מײדלעך און אירע קאַמערדינער, און האָבן איר דאָס דערצײלט, און די מלכּה איז אױפֿגעציטערט געװאָרן, און זי האָט געשיקט קלײדער אָנצוטאָן מרדכין, און אױסצוטאָן זײַן זאַק פֿון אים, אָבער ער האָט ניט אָנגענומען. </s><s xml:id="EstherC4V5"> האָט אסתּר גערופֿן הַתָכן, אײנעם פֿון דעם מלכס קאַמערדינער װאָס ער האָט געשטעלט פֿאַר איר, און זי האָט אים באַפֿױלן צו מרדכין, געװאָר צו װערן װאָס דאָס איז, און פֿאַר װאָס דאָס איז.
</s><s xml:id="EstherC4V6"> איז הַתָך אַרױסגעגאַנגען צו מרדכין אױפֿן ברײטן פּלאַץ פֿון שטאָט װאָס פֿאַרן מלכס טױער, </s><s xml:id="EstherC4V7"> און מרדכי האָט אים דערצײלט אַלץ װאָס אים איז געשען, און דעם באַטרעף פֿון דעם זילבער װאָס הָמָן האָט צוגעזאָגט אָפּצוּװעגן אין די שאַצקאַמערן פֿון מלך פֿאַר די ייִדן, כּדי זײ אומצוברענגען. </s><s xml:id="EstherC4V8"> אױך דעם נוסח פֿון דעם געשריבענעם באַפֿעל װאָס איז אַרױסגעגעבן געװאָרן אין שושַן זײ צו פֿאַרטיליקן, האָט ער אים געגעבן, צו װײַזן אסתּרן, און איר דערצײלן, און איר אָנזאָגן צו גײן צום מלך, צו בעטן בײַ אים, און זיך שתַּדלען בײַ אים פֿאַר איר פֿאָלק.
</s><s xml:id="EstherC4V9"> איז הַתָך געקומען, און האָט דערצײלט אסתּרן די װערטער פֿון מרדכין. </s><s xml:id="EstherC4V10"> און אסתּר האָט גערעדט צו הַתָכן און האָט אים באַפֿױלן צו מרדכין: </s><s xml:id="EstherC4V11"> אַלע קנעכט פֿון מלך און דאָס פֿאָלק פֿון מלכס מדינות, װײסן אַז איטלעכער מאַן אָדער פֿרױ װאָס גײט אַרײַן צום מלך אין אינעװײניקסטן הױף, װען ער װערט ניט גערופֿן, איז פֿאַר אים בלױז אײן געזעץ, טײטן, סײַדן דער װאָס דער מלך שטרעקט אױס צו אים דעם גילדערנעם צעפּטער, ער בלײַבט לעבן; און איך בין ניט גערופֿן געװאָרן צו קומען פֿאַרן מלך שױן דרײַסיק טעג.
</s><s xml:id="EstherC4V12"> האָט מען דערצײלט מרדכין די װערטער פֿון אסתּרן. </s><s xml:id="EstherC4V13"> און מרדכי האָט געהײסן ענטפֿערן אסתּרן: זאָלסט ניט מײנען בײַ זיך, אַז דו פֿון אַלע ייִדן װעסט אַנטרונען װערן אין מלכס הױז. </s><s xml:id="EstherC4V14"> װאָרום אױב שװײַגן װעסטו שװײַגן אין דער צײַט, װעט אַ דערלײַכטערונג און אַ רעטונג אױפֿשטײן פֿאַר ייִדן פֿון אַן אַנדער אָרט, און דו און דײַן פֿאָטערס הױז װעלן אונטערגײן. און װער װײס אױב דו האָסט ניט דערגרײכט די מלוכה פֿאַר אַזאַ צײַט װי די?
</s><s xml:id="EstherC4V15"> האָט אסתּר געהײסן ענטפֿערן מרדכין: </s><s xml:id="EstherC4V16"> גײ זאַמל אײַן אַלע ייִדן װאָס געפֿינען זיך אין שושַן, און פֿאַסט פֿאַר מיר, און איר זאָלט ניט עסן און ניט טרינקען דרײַ טעג, נאַכט און טאָג; אױך איך און מײַנע מײדלעך װעלן אַזױ פֿאַסטן. און אַזױ װעל איך גײן צום מלך, װאָס איז ניט לױט געזעץ; און אַז איך װעל אונטערגײן, װעל איך אונטערגײן.
</s><s xml:id="EstherC4V17"> איז מרדכי אַװעק, און האָט געטאָן אַזױ װי אַלץ װאָס אסתּר האָט אים באַפֿױלן.

</s><s xml:id="EstherC5V1"> און עס איז געװען אױפֿן דריטן טאָג, האָט אסתּר זיך אָנגעטאָן מַלכותדיק, און האָט זיך געשטעלט אין אינעװײניקסטן הױף פֿון מלכס הױז אַקעגן מלכס הױז; און דער מלך איז געזעסן אױף זײַן קיניגלעכן טראָן אין קיניגלעכן הױז, אַקעגן דעם אײַנגאַנג פֿון הױז. </s><s xml:id="EstherC5V2"> איז װי דער מלך האָט דערזען אסתּר המלכּה שטײענדיק אין הױף, האָט זי נוֹשׂא חן געװען אין זײַנע אױגן, און דער מלך האָט אױסגעשטרעקט צו אסתּרן דעם גילדערנעם צעפּטער װאָס אין זײַן האַנט, און אסתּר האָט גענענט, און האָט אָנגערירט דעם שפּיץ צעפּטער. </s><s xml:id="EstherC5V3"> האָט דער מלך צו איר געזאָגט: װאָס איז דיר, אסתּר המלכּה? און װאָס איז דײַן בקשה? אַפֿילו ביז אַ האַלבער מלוכה זאָל דיר געגעבן װערן. </s><s xml:id="EstherC5V4"> האָט אסתּר געזאָגט: אױב דעם מלך איז װוילגעפֿעלן, זאָל דער מלך און הָמָן קומען הײַנט צו דעם מאָלצײַט װאָס איך האָב פֿאַר אים געמאַכט. </s><s xml:id="EstherC5V5"> האָט דער מלך געזאָגט: אײַלט אַהער הָמָנען, צו טאָן דאָס װאָרט פֿון אסתּרן.
און דער מלך און הָמָן זײַנען געקומען צו דעם מאָלצײַט װאָס אסתּר האָט געמאַכט. </s><s xml:id="EstherC5V6"> און דער מלך האָט געזאָגט צו אסתּרן אױף דעם װײַנמאָלצײַט: װאָס נאָר דײַן פֿאַרלאַנג, װעט דיר געגעבן װערן, און װאָס נאָר דײַן בקשה, אַפֿילו ביז אַ האַלבער מלוכה װעט געטאָן װערן. </s><s xml:id="EstherC5V7"> האָט אסתּר געענטפֿערט און האָט געזאָגט: מײַן פֿאַרלאַנג און מײַן בקשה – </s><s xml:id="EstherC5V8"> אױב איך האָב געפֿונען לײַטזעליקײט אין די אױגן פֿון מלך, און אױב דעם מלך איז װוילגעפֿעלן צו געבן מײַן פֿאַרלאַנג און צו טאָן מײַן בקשה – זאָל דער מלך און הָמָן קומען צו דעם מאָלצײַט װאָס איך װעל זײ מאַכן; און מאָרגן װעל איך טאָן אַזױ װי דאָס װאָרט פֿון מלך.
</s><s xml:id="EstherC5V9"> און הָמָן איז אַרױסגעגאַנגען אין יענעם טאָג פֿרײלעך און מיט אַן אױפֿגעראַמטן האַרצן. אָבער װי הָמָן האָט געזען מרדכין אין טױער פֿון מלך, אַז ניט ער האָט זיך אױפֿגעשטעלט און ניט ער האָט זיך גערירט פֿאַר אים, אַזױ איז הָמָן פֿול געװאָרן מיט גרימצאָרן אױף מרדכין. </s><s xml:id="EstherC5V10"> אָבער הָמָן האָט זיך אײַנגעהאַלטן, און ער איז אַװעק אין זײַן הױז און האָט געשיקט און געבראַכט זײַנע גוטע פֿרײַנט, און זײַן װײַב זֶרֶש. </s><s xml:id="EstherC5V11"> און הָמָן האָט אױסדערצײלט פֿאַר זײ זײַן גרױס עשירות, און זײַנע פֿיל קינדער, און אַלצדינג װי אַזױ דער מלך האָט אים געגרײסט, און װי אַזױ ער האָט אים דערהױבן איבער די האַרן און די קנעכט פֿון מלך. </s><s xml:id="EstherC5V12"> און הָמָן האָט געזאָגט: אױך האָט אסתּר המלכּה ניט געלאָזט קומען קײנעם מיטן מלך צו דעם מאָלצײַט װאָס זי האָט געמאַכט נאָר בלױז מיך, און אױך אױף מאָרגן בין איך פֿאַרבעטן צו איר מיטן מלך. </s><s xml:id="EstherC5V13"> אָבער דאָס אַלץ איז מיר נישט װערט, איטלעכס מאָל װאָס איך זע מרדכי דעם ייִדן זיצן אין טױער פֿון מלך. </s><s xml:id="EstherC5V14"> האָט צו אים געזאָגט זײַן װײַב זֶרֶש, און אַלע זײַנע גוטע פֿרײַנט: זאָל מען מאַכן אַ תּלִיֶה פֿופֿציק אײַלן הױך, און אין דער פֿרי זאָג דעם מלך, מע זאָל אױפֿהענגען אױף איר מרדכין; און גײ אַ פֿרײלעכער מיט דעם מלך צום מאָלצײַט. איז די זאַך װוילגעפֿעלן פֿאַר הָמָנען, און ער האָט געמאַכט די תּלִיֶה.

</s><s xml:id="EstherC6V1"> אין יענער נאַכט האָט זיך אָפּגעטאָן דער שלאָף פֿון מלך, און ער האָט געהײסן ברענגען דעם ספֿר-הזכרוֹנות פֿון די צײַט געשעענישן, און זײ זײַנען פֿאָרגעלײענט געװאָרן פֿאַרן מלך. </s><s xml:id="EstherC6V2"> איז געפֿונען געװאָרן פֿאַרשריבן אַז מרדכי האָט אױסגעזאָגט אױף בגתָנאָ און תֶּרֶש, די צװײ קאַמערדינער פֿון מלך, פֿון די שװעלהיטער, װאָס האָבן געזוכט אױסצושטרעקן אַ האַנט אױפֿן מלך אַחַשוֵרוֹש. </s><s xml:id="EstherC6V3"> האָט דער מלך געזאָגט: װאָס פֿאַר אַ כּבוד און גדולה איז געטאָן געװאָרן מרדכין דערפֿאַר? האָבן געזאָגט די יונגען פֿון מלך, זײַנע משָרתים: קײן זאַך איז מיט אים ניט געטאָן געװאָרן. </s><s xml:id="EstherC6V4"> האָט דער מלך געזאָגט: װער איז אין הױף? ערשט הָמָן קומט אין אױסװײניקסטן הױף פֿון דעם מלכס הױז, צו זאָגן דעם מלך, מע זאָל אױפֿהענגען מרדכין אױף דער תּלִיֶה װאָס ער האָט צוגעגרײט פֿאַר אים. </s><s xml:id="EstherC6V5"> האָבן די יונגען פֿון מלך צו אים געזאָגט: אָן שטײט הָמָן אין הױף. האָט דער מלך געזאָגט: זאָל ער אַרײַנקומען. </s><s xml:id="EstherC6V6"> איז הָמָן אַרײַנגעקומען, און דער מלך האָט צו אים געזאָגט: װאָס דאַרף מען טאָן מיט אַ מאַן װאָס דער מלך װיל אים אָנטאָן כּבוד? האָט הָמָן געקלערט בײַ זיך אין האַרצן: װעמען װעט דער מלך װעלן אָנטאָן כּבוד אַחוץ מיר? </s><s xml:id="EstherC6V7"> און הָמָן האָט געזאָגט צום מלך: אַ מאַן װאָס דער מלך װיל אים אָנטאָן כּבוד – </s><s xml:id="EstherC6V8"> זאָל מען ברענגען אַ מַלכותדיק קלײד װאָס דער מלך האָט זיך דערין אָנגעקלײדט, און אַ פערד װאָס דער מלך איז אױף אים געריטן, און װאָס אַ מַלכותדיקע קרױן איז אָנגעטאָן געװאָרן אױף זײַן קאָפ. </s><s xml:id="EstherC6V9"> און מע זאָל געבן דאָס קלײד און דעם פֿערד אױף דער האַנט פֿון אײנעם פֿון די האַרן פֿון מלך, די אַדלײַט, און מע זאָל אָנקלײדן דעם מאַן װאָס דער מלך װיל אים אָנטאָן כּבֿוד, און מע זאָל אים מאַכן רײַטן אױפֿן פֿערד דורך דער ברײטער גאַס פֿון שטאָט, און אױסרופֿן פֿאַר אים: אַזױ װערט געטאָן צו דעם מאַן װאָס דער מלך װיל אים אָנטאָן כּבוד. </s><s xml:id="EstherC6V10"> האָט דער מלך געזאָגט צו הָמָנען: אײַל און נעם דאָס קלײד און דעם פערד, אַזױ װי דו האָסט גערעדט, און טו אַזױ צו מרדכי דעם ייִדן װאָס זיצט אין מלכס טױער; זאָלסט ניט לאָזן אָפּפֿאַַלן אַ װאָרט פֿון אַלץ װאָס דו האָסט גערעדט.
</s><s xml:id="EstherC6V11"> האָט הָמָן גענומען דאָס קלײד און דעם פֿערד, און ער האָט אָנגעקלײדט מרדכין, און האָט אים געמאַכט רײַטן דורך דער ברײטער גאַס פֿון שטאָט, און האָט פֿאַר אים אױסגערופן: אַזױ װערט געטאָן צו דעם מאַן װאָס דער מלך װיל אים אָנטאָן כּבֿוד.
</s><s xml:id="EstherC6V12"> און מרדכי האָט זיך אומגעקערט צום טױער פֿון מלך. אָבער הָמָן איז אַװעק אין האַסט אַהײם, טרױעריק און מיט אַ פֿאַרדעקטן קאָפּ. </s><s xml:id="EstherC6V13"> און הָמָן האָט דערצײלט זײַן װײַב זֶרֶש און אַלע זײַנע גוטע פֿרײַנט אַלץ װאָס אים האָט געטראָפֿן. האָבן זײַנע קלוגע לײַט און זײַן װײַב זֶרֶש געזאָגט צו אים: אױב פֿון ייִדישן אָפּשטאַם איז דער מרדכי װאָס דו האָסט אָנגעהױבן פֿאַלן פֿאַר אים, װעסטו ניט אױספֿירן אַקעגן אים, נאָר פֿאַלן װעסטו פֿאַלן פֿאַר אים.
</s><s xml:id="EstherC6V14"> װי זײ רעדן נאָך מיט אים, אַזױ זײַנען אָנגעקומען דעם מלכס קאַמערדינער, און געאײַלט צו ברענגען הָמָנען צו דעם מאָלצײַט װאָס אסתּר האָט געמאַכט.

</s><s xml:id="EstherC7V1"> און דער מלך און הָמָן זײַנען געקומען צו טרינקען בײַ אסתּר המלכּה. </s><s xml:id="EstherC7V2"> און דער מלך האָט געזאָגט צו אסתּרן אױך אױפֿן צװײטן טאָג, בײַם װײַנמאָלצײַט: װאָס נאָר דײַן פֿאַרלאַנג, אסתּר המלכּה, װעט דיר געגעבן װערן, און װאָס נאָר דײַן בקשה, אַפֿילו ביז אַ האַלבער מלוכה װעט געטאָן װערן.
</s><s xml:id="EstherC7V3"> האָט אסתּר המלכּה געענטפֿערט און האָט געזאָגט: אױב איך האָב געפֿונען לײַטזעליקײט אין דײַנע אױגן, מלך, און אױב דעם מלך איז װוילגעפֿעלן, זאָל מיר מײַן לעבן געשאָנקן װערן אױף מײַן געבעט, און מײַן פֿאָלק אױף מײַן בקשה. </s><s xml:id="EstherC7V4"> װאָרום מיר זײַנען פֿאַרקױפט געװאָרן, איך און מײַן פֿאָלק, צום פֿאַרטיליקן, צום הרגען, און אומצוברענגען; און װען מיר װאָלטן פֿאַרקױפט געװאָרן פֿאַר קנעכט און פֿאַר דינסטן װאָלט איך געשװיגן, אָבער דער פֿײַנט איז ניט װערט דעם מלך שאָדן. </s><s xml:id="EstherC7V5"> האָט זיך אָפּגערופֿן דער מלך אַחַשוֵרוֹש, און האָט געזאָגט צו אסתּר המלכּה: װער איז דער, און װוּ איז דער, װאָס זײַן האַרץ האָט אים דערװעגט אַזױ װאָס צו טאָן? </s><s xml:id="EstherC7V6"> האָט אסתּר געזאָגט: אַ מאַן אַ צוֹרר און אַ פֿײַנט, דער דאָזיקער בײזער הָמָן. און הָמָן האָט זיך דערשראָקן פֿאַר דעם מלך און דער מלכּה. </s><s xml:id="EstherC7V7"> און דער מלך איז אױפגעשטאַנען אין זײַן גרימצאָרן פֿון דעם װײַנמאָלצײַט, און איז אַרײַן אין דעם פּאַלאַצגאָרטן; און הָמָן האָט זיך אָפּגעשטעלט צו בעטן אום זײַן לעבן בײַ אסתּר המלכּה, װאָרום ער האָט געזען אַז בײז איז באַשלאָסן אױף אים פֿון מלך. </s><s xml:id="EstherC7V8"> און װי דער מלך האָט זיך אומגעקערט פֿון דעם פּאַלאַצגאָרטן אין הױז פֿון דעם װײַנמאָלצײַט, ערשט הָמָן ליגט אַנידערגעפֿאַלן אױף דעם לענבעטל װאָס אסתּר איז דערױף. האָט דער מלך געזאָגט: נאָך באַצװינגען די מלכּה בײַ מיר אין הױז? װי דאָס װאָרט איז אַרױס פֿון מלכס מױל, אַזױ האָט מען צוגעדעקט הָמָנס פּנים.
</s><s xml:id="EstherC7V9"> האָט געזאָגט כַרבוֹנָה, אײנער פֿון די קאַמערדינער פֿאַרן מלך: אָן שטײט אױך לעבן הָמָנס הױז די תּלִיֶה פופציק אײַלן הױך װאָס הָמָן האָט געמאַכט פֿאַר מרדכין, דעם װאָס האָט גערעדט צום גוטן פֿון מלך. האָט דער מלך געזאָגט: הענגט אים אױף דערױף. </s><s xml:id="EstherC7V10"> האָט מען אױפֿגעהאַנגען הָמָנען אױף דער תּלִיֶה װאָס ער האָט צוגעגרײט פֿאַר מרדכין, און דער גרימצאָרן פֿון מלך האָט זיך געשטילט.

</s><s xml:id="EstherC8V1"> אין יענעם טאָג האָט דער מלך אַחַשוֵרוֹש אַװעקגעגעבן צו אסתּר המלכּה דאָס הױז פֿון הָמָן דעם צוֹרר-היהודים. און מרדכי איז געקומען פֿאַרן מלך, װאָרום אסתּר האָט אים דערצײלט, װאָס ער איז אירער. </s><s xml:id="EstherC8V2"> און דער מלך האָט אַראָפּגענומען זײַן זיגלרינג װאָס ער האָט אַװעקגענומען פֿון הָמָנען, און האָט אים געגעבן מרדכין; און אסתּר האָט אױפגעזעצט מרדכין איבער הָמָנס הױז.
</s><s xml:id="EstherC8V3"> און אסתּר האָט װידער גערעדט פֿאַרן מלך, און זי איז געפאַלן פֿאַר זײַנע פיס, און האָט געװײנט און געבעטן בײַ אים, אָפּצוטאָן דאָס בײז פֿון הָמָן דעם אַגָגי, און זײַן טראַכטונג װאָס ער האָט געטראַכט אַקעגן די ייִדן. </s><s xml:id="EstherC8V4"> האָט דער מלך אױסגעשטרעקט צו אסתּרן דעם גילדערנעם צעפּטער, און אסתּר האָט זיך אױפגעהױבן און האָט זיך געשטעלט פֿאַרן מלך. </s><s xml:id="EstherC8V5"> און זי האָט געזאָגט: אױב דעם מלך איז װוילגעפֿעלן, און אױב איך האָב געפֿונען לײַטזעליקײט פֿאַר אים, און די זאַך איז רעכט פֿאַרן מלך, און איך בין װוילגעפעלן אין זײַנע אױגן, זאָל געשריבן װערן אָפּצורופֿן די בריװ, די טראַכטונג פֿון הָמָן דעם זון פֿון הַמדָתאָן, דעם אַגָגי, װאָס ער האָט געשריבן אומצוברענגען די ייִדן אין אַלע מדינות פֿון מלך. </s><s xml:id="EstherC8V6"> װאָרום װי װעל איך קענען צוזען דאָס בײז װאָס װעט טרעפֿן מײַן פֿאָלק? און װי װעל איך קענען צוזען דעם אונטערגאַנג פֿון מײַן אָפּשטאַם?
</s><s xml:id="EstherC8V7"> האָט דער מלך אַחַשוֵרוֹש געזאָגט צו אסתּר המלכּה און צו מרדכי דעם ייִדן: זעט, הָמָנס הױז האָב איך אַװעקגעגעבן צו אסתּרן, און אים האָט מען אױפֿגעהאַנגען אױף דער תּלִיֶה, פֿאַר װאָס ער האָט אױסגעשטרעקט אַ האַנט אױף די ייִדן. </s><s xml:id="EstherC8V8"> און איר, שרײַבט װעגן די ייִדן, אַזױ װי עס איז גוט אין אײַערע אױגן, אין נאָמען פֿון מלך, און חתמעט אונטער מיט דעם זיגלרינג פֿון מלך, װאָרום אַ געשריפֿטס װאָס איז געשריבן אין נאָמען פֿון מלך, און געחתמעט מיטן זיגלרינג פֿון מלך, איז ניט אָפּצורופֿן.
</s><s xml:id="EstherC8V9"> זײַנען גערופֿן געװאָרן די שרײַבער פֿון מלך אין יענער צײַט, אין דריטן חוֹדש, דאָס איז חוֹדש סיון, דרײַ און צװאַנציקסטן טאָג אין אים; און עס איז געשריבן געװאָרן אַזױ װי אַלץ װאָס מרדכי האָט באַפֿױלן, צו די ייִדן, און צו די סאַטראַפּן, און די פֿירשטן, און די האַרן פֿון די מדינות װאָס פֿון הוֹדו ביז כּוש, הונדערט און זיבן און צװאַנציק מדינות; איטלעכער מדינה לױט איר כּתב, און איטלעכן פאָלק לױט זײַן לשון, און צו די ייִדן לױט זײער כּתב און לױט זײער לשון. </s><s xml:id="EstherC8V10"> און מע האָט געשריבן אין נאָמען פֿון מלך אַחַשוֵרוֹש, און געחתמעט מיטן זיגלרינג פֿון מלך, און צעשיקט בריװ דורך דער האַנט פֿון די לױפערס אױף פערד, רײַטער אױף יאָגפערד פֿון די קיניגלעכע סטאַדעס, </s><s xml:id="EstherC8V11"> אַז דער מלך האָט דערלױבט די ייִדן װאָס אין איטלעכער שטאָט, זיך אײַנצוזאַמלען, און זיך צו שטעלן פֿאַר זײער לעבן, צו פֿאַרטיליקן, צו הרגען, און אומצוברענגען יעטװעדער חיל פֿון דעם פאָלק און דער מדינה װאָס װעלן באַפֿאַלן זײ מיט די קלײנע קינדער און די װײַבער, און צו צערױבן זײער פֿאַרמעג, </s><s xml:id="EstherC8V12"> אין אײן טאָג אין אַלע מדינות פֿון מלך אַחַשוֵרוֹש, אין דרײַצנטן טאָג פֿון צװעלפֿטן חוֹדש, דאָס איז חוֹדש אָדֶר. </s><s xml:id="EstherC8V13"> דער נוסח פֿון דעם געשריפֿטס זאָל אַרױסגעגעבן װערן פֿאַר אַ באַפֿעל אין איטלעכער מדינה, באַקאַנט געמאַכט פֿאַר אַלע פֿעלקער, און די ייִדן זאָלן זײַן אָנגעברײט פֿאַר דעם דאָזיקן טאָג זיך נוֹקם צו זײַן אָן זײערע פֿײַנט.
</s><s xml:id="EstherC8V14"> זײַנען די לױפֿערס, די רײַטערס אױף יאָגפֿערד, אַרױס אין האַסט און געאײַל אױף דעם אָנזאָג פֿון מלך, און דער באַפֿעל איז אַרױסגעגעבן געװאָרן אין דער הױפּטשטאָט שושַן. </s><s xml:id="EstherC8V15"> און מרדכי איז אַרױסגעגאַנגען פֿון פֿאַרן מלך אין בגדֵי-מַלכות פֿון בלאָען און װײַסן, מיט אַ גרױסער גילדערנער קרױן, און אַ מאַנטל פֿון פֿײַנלײַנען און פּורפּל. און די שטאָט שושַן האָט געהילכט און זיך געפֿרײט. </s><s xml:id="EstherC8V16"> בײַ די ייִדן איז געװען אַ ליכטיקײט און אַ שׂמחה און אַ פֿרײד און אַ גדולה. </s><s xml:id="EstherC8V17"> און אין איטלעכער מדינה און אין איטלעכער שטאָט, װוּ נאָר דער אָנזאָג פֿון מלך און זײַן באַפֿעל איז אָנגעקומען, איז געװען שׂשׂון-ושׂמחה בײַ ייִדן, אַ סעודה און אַ יָום-טוב. און פֿיל פֿון די פֿעלקער פֿון לאַנד האָבן זיך אױסגעגעבן פֿאַר ייִדן, װײַל די מוֹרא פֿאַר ייִדן איז געפֿאַלן אױף זײ.

</s><s xml:id="EstherC9V1"> און אין צװעלפֿטן חוֹדש, דאָס איז חוֹדש אָדֶר, אין דרײַצנטן טאָג אין אים, װען דער אָנזאָג פֿון דעם מלך און זײַן באַפֿעל איז געקומען נאָנט צום געטאָן װערן, אין דעם טאָג װאָס די פֿײַנט פֿון די ייִדן האָבן געהאָפֿט צו געװעלטיקן איבער זײ, און עס איז געװאָרן פֿאַרקערט, אַז זײ, די ייִדן, האָבן געװעלטיקט איבער זײערע שָׂונאים, </s><s xml:id="EstherC9V2"> האָבן זיך אײַנגעזאַמלט די ייִדן אין זײערע שטעט, אין אַלע מדינות פֿון מלך אַחַשוֵרוֹש אױסצושטרעקן אַ האַנט אױף די װאָס האָבן געזוכט אױף זײ בײז; און קײנער איז ניט באַשטאַנען אַקעגן זײ, װאָרום זײער מוֹרא איז געפאַלן אױף אַלע פֿעלקער. </s><s xml:id="EstherC9V3"> און אַלע האַרן פֿון די מדינות, און די סאַטראַפּן, און די פֿירשטן, און דעם מלכס װירטשאַפֿטער, האָבן אונטערגעהאָלפן די ייִדן, װאָרום די מוֹרא פֿאַר מרדכין איז געפֿאַלן אױף זײ. </s><s xml:id="EstherC9V4"> װײַל מרדכי איז געװען גרױס אין הױז פֿון מלך, און זײַן שם איז געגאַנגען אין אַלע מדינות; װאָרום דער מאַן מרדכי איז געװאָרן אַלץ גרעסער. </s><s xml:id="EstherC9V5"> און די ייִדן האָבן געשלאָגן צװישן אַלע זײערע פֿײַנט אַ שלאַק פֿון שװערד און טײטונג און פֿאַרטיליקונג, און זײ האָבן געטאָן מיט זײערע שָׂונאים לױט זײער װילן. </s><s xml:id="EstherC9V6"> און אין דער הױפּטשטאָט שושַן האָבן די ייִדן געהרגעט און אומגעבראַכט פינף הונדערט מאַן. </s><s xml:id="EstherC9V7"> אױך פַּרשַנדָתאָ, און דַלפֿון, און אַספָּתאָ, </s><s xml:id="EstherC9V8"> און פּוֹרָתאָ, און אַדַלְיאָ, און אַרידָתאָ. </s><s xml:id="EstherC9V9"> און פַּרמַשתּאָ, און אַריסַי, און אַרידַי און אוַיזָתאָ, </s><s xml:id="EstherC9V10"> די צען זין פֿון הָמָן דעם זון פֿון הַמדָתאָן, דעם צוֹרר-הַיהודים, האָבן זײ געהרגעט; אָבער צום רױב האָבן זײ ניט אױסגעשטרעקט זײער האַנט.
</s><s xml:id="EstherC9V11"> אין יענעם טאָג איז געקומען די צאָל פֿון די הרוגים אין דער הױפּשטאָט שושַן, פֿאַר דעם מלך. </s><s xml:id="EstherC9V12"> האָט דער מלך געזאָגט צו אסתּר המלכּה: אין דער הױפּטשטאָט שושַן האָבן די ייִדן געהרגעט און אומגעבראַכט פֿינף הונדערט מאַן, און הָמָנס צען זין; װאָס שױן האָבן זײ געטאָן אין די איבעריקע מדינות פֿון מלך! און װאָס נאָר דײַן פֿאַרלאַנג, װעט דיר געגעבן װערן, און װאָס נאָך דײַן בקשה, װעט געטאָן װערן. </s><s xml:id="EstherC9V13"> האָט אסתּר געזאָגט: אױב דעם מלך איז װוילגעפעלן, זאָל אױך מאָרגן געגעבן װערן די ייִדן װאָס אין שושַן צו טאָן אַזױ װי דער באַפֿעל פֿון הײַנט; און די צען זין פֿון הָמָנען זאָל מען אױפֿהענגען אױף דער תּלִיֶה. </s><s xml:id="EstherC9V14"> האָט דער מלך געהײסן אַז אַזױ זאָל געטאָן װערן, און אַ באַפֿעל איז אַרױסגעגעבן געװאָרן אין שושַן; און די צען זין פֿון הָמָנען האָט מען אױפֿגעהאַנגען. </s><s xml:id="EstherC9V15"> און די ייִדן װאָס אין שושַן האָבן זיך אײַנגעזאַמלט אױך אין פֿערצנטן טאָג פֿון חוֹדש אָדֶר, און האָבן אױסגעהרגעט אין שושַן דרײַ הונדערט מאַן; אָבער צום רױב האָבן זײ ניט אױסגעשטרעקט זײער האַנט.
</s><s xml:id="EstherC9V16"> און די איבעריקע ייִדן װאָס אין די מדינות פֿון מלך האָבן זיך אײַנגעזאַמלט, און זיך געשטעלט פֿאַר זײער לעבן, און זײ זײַנען לױז געװאָרן פֿון זײערע פײַנט, און האָבן אױסגעהרגעט פֿון זײערע שָׂונאים פֿינף און זיבעציק טױזנט; אָבער צום רױב האָבן זײ ניט אױסגעשטרעקט זײער האַנט.
</s><s xml:id="EstherC9V17"> דאָס איז געװען אין דרײַצנטן טאָג פֿון חוֹדש אָדֶר; און אין פֿערצנטן טאָג אין אים האָבן זײ גערוט, און האָבן אים געמאַכט פֿאַר אַ טאָג פֿון אַ סעודה און אַ שׂמחה. </s><s xml:id="EstherC9V18"> אָבער די ייִדן װאָס אין שושַן האָבן זיך אײַנגעזאַמלט אין דרײַצנטן און אין פֿערצנטן טאָג אין אים, און אין פֿופֿצנטן טאָג אין אים האָבן זײ גערוט, און האָבן אים געמאַכט פֿאַר אַ טאָג פֿון אַ סעודה און אַ שׂמחה. </s><s xml:id="EstherC9V19"> דרום מאַכן די ייִדן פֿון די אָפֿענע ערטער, די װאָס זיצן אין אָפֿענע שטעט, אין פֿערצנטן טאָג פֿון חוֹדש אָדֶר אַ שׂמחה און אַ סעודה און אַ יָום-טוב, מיט שַלַח-מָנות פֿון אײנעם צום אַנדערן.
</s><s xml:id="EstherC9V20"> און מרדכי האָט אױפֿגעשריבן די דאָזיקע זאַכן, און ער האָט געשיקט בריװ צו אַלע ייִדן װאָס אין אַלע מדינות פֿון מלך אַחַשוֵרוֹש, די נאָנטע און די װײַטע, </s><s xml:id="EstherC9V21"> צו באַפֿעסטיקן אױף זײ, אַז זײ זאָלן האַלטן דעם פֿערצנטן טאָג פֿון חוֹדש אָדֶר, און דעם פֿופֿצנטן טאָג אין אים, אַלע יאָר אין יאָר, </s><s xml:id="EstherC9V22"> אַזױ װי די טעג װאָס די ייִדן זײַנען לױז געװאָרן פֿון זײערע פײַנט, און דעם חוֹדש װאָס איז זײ פֿאַרקערט געװאָרן פֿון קומער אין אַ שׂמכה, און פֿון טרױער אין אַ יָום-טוב; זײ צו מאַכן פֿאַר טעג פֿון אַ סעודה און אַ שׂמכה, מיט שַלַח-מָנות פֿון אײנעם צום אַנדערן, און מתּנות צו אָרימע לײַט. </s><s xml:id="EstherC9V23"> און די ייִדן האָבן אָנגענומען װאָס זײ האָבן אָנגעהױבן צו טאָן, און װאָס מרדכי האָט צו זײ געשריבן. </s><s xml:id="EstherC9V24"> װאָרום הָמָן דער זון פֿון הַמדָתאָן, דער אַגָגי, דער צוֹרר אױף אַלע ייִדן, האָט געטראַכט אױף די ייִדן זײ אונטערצוברענגען, </s><s xml:id="EstherC9V25"> און ער האָט עװאָרפֿן אַ פּור, דאָס איז אַ גוֹרל, זײ צו פֿאַרטומלען און זײ אונטערצוברענגען. אָבער אַז זי איז געקומען פֿאַרן מלך, האָט ער אָנגעזאָגט מיט אַ בריװ, אַז זײַן בײזע מחשבה װאָס ער האָט געטראַכט אױף די ייִדן, זאָל זיך אומקערן אױף זײַן קאָפּ; און מע האָט אױפגעהאַנגען אים און זײַנע זין אױף דער תּלִיֶה. </s><s xml:id="EstherC9V26"> דרום האָט מען גערופן די דאָזיקע טעג פּורים, אױף דעם נאָמען פּור. דערפֿאַר, פֿון װעגן די װערטער פֿון דעם דאָזיקן בריװ, און װאָס זײ האָבן זיך אָנגעזען דערפֿון, און װאָס זײ איז געשען, </s><s xml:id="EstherC9V27"> האָבן די ייִדן באַפעסטיקט און גענומען אױף זיך, און אױף זײערע קינדער, און אױף אַלע װאָס באַהעפטן זיך אָן זײ, אַז עס זאָל ניט בטל װערן, צו האַלטן די דאָזיקע צװײ טעג, אַזױ װי עס איז געשריבן װעגן זײ, און לױט זײער צײַט, אַלע יאָר פֿאַר יאָר. </s><s xml:id="EstherC9V28"> און די דאָזיקע טעג זאָלן געדאַכט װערן, און געהאַלטן װערן אין איטלעכן דָור, איטלעכער משפּחה, איטלעכער מדינה, און איטלעכער שטאָט; און די דאָזיקע טעג פֿון פּורים זאָלן ניט אָפּגעשאַפט װערן פֿון צװישן ייִדן, און זײער געדעכעניש זאָל ניט אױפהערן בײַ זײערע קינדער.
</s><s xml:id="EstherC9V29"> און אסתּר המלכּה, די טאָכטער פֿון אַביחַיִלן, און מרדכי דער ייִד, האָבן געשריבן מיט גאָרער שטאַרקײט, צו באַפֿעסטיקן דעם דאָזיקן צװײטן בריװ װעגן פּורים. </s><s xml:id="EstherC9V30"> און ער האָט צעשיקט בריװ צו אַלע ייִדן, צו די הונדערט און זיבן און צװאַנציק מדינות פֿון אַחַשוֵרוֹשעס קיניגרײַך, מיט װערטער פֿון פֿריד און װאָרהאַפֿטיקײט, </s><s xml:id="EstherC9V31"> אַז זײ זאָלן באַפֿעסטיקן די דאָזיקע טעג פֿון פּורים אין זײערע צײַטן, אַזױ װי מרדכי דער ייִד און אסתּר המלכּה האָבן באַפֿעסטיקט אױף זײ, און אַזױ װי זײ האָבן באַפֿעסטיקט אױף זיך אַלײן און אױף זײערע קינדער, די אָנזאָגן װעגן די תָּענֵיתים און זײער קלאָג. </s><s xml:id="EstherC9V32"> און אסתּרס באַפֿעל האָט באַפֿעסטיקט די דאָזיקע אָנזאָגן װעגן פּורים; און עס איז פֿאַרשריבן געװאָרן אין אַ בוך.

</s><s xml:id="EstherC10V1"> און דער מלך אַחַשוֵרוֹש האָט אַרױפֿגעלײגט אַ צינז אױפֿן לאַנד, און אױף די אינדזלען פֿון אים. </s><s xml:id="EstherC10V2"> און די מעשׂה פֿון זײַן שטאַרקײט און זײַנע גבורות, און די אױסדערצײלונג פֿון מרדכיס גרױסקײט װאָס דער מלך האָט אים געגרײסט, זײ זײַנען שױן פֿאַרשריבן אין דעם בוך פֿון די צײַטגעשעענישן פֿון די מלכים פֿון מָדַי און פָּרַס. </s><s xml:id="EstherC10V3"> װאָרום מרדכי דער ייִד איז געװען דער שֵני-למלך פֿון אַחַשוֵרוֹשן, און גרױס בײַ ייִדן, און באַליבט בײַ זײַנע פֿיל ברידער. ער האָט געזוכט גוטס פֿאַר זײַן פאָלק, און גערעדט צום פֿריד פֿאַר זײַן גאַנצן שטאַם.
</s></ab></div><div type="book">
   <head>
דָנִיֵאל</head><ab><s>

</s><s xml:id="DanielC1V1"> אין דריטן יאָר פֿון דער מלוכה פֿון יהוֹיָקים דעם מלך פֿון יהודה, איז געקומען נבֿוכַדנֶצַר דער מלך פֿון בבֿל אױף ירושָלַיִם, און האָט געלעגערט אױף איר. </s><s xml:id="DanielC1V2"> און גאָט האָט געגעבן אין זײַן האַנט יהוֹיָקים דעם מלך פֿון יהודה, און טײל פֿון די כּלים פֿון גאָטס הױז, און ער האָט זײ געבראַכט קײן לאַנד שִנעָר, אין הױז פֿון זײַן גאָט; און די כּלים האָט ער געבראַכט אין דער שאַצקאַמער פֿון זײַן גאָט.
</s><s xml:id="DanielC1V3"> און דער מלך האָט געהײסן אַשפּנַז דעם הױפּט פֿון זײַנע הױפֿדינער, ברענגען פֿון די קינדער פֿון ישׂראל, און פֿון דעם קיניגלעכן אָפּשטאַם, און פֿון די אַדללײַט, </s><s xml:id="DanielC1V4"> ייִנגלעך װאָס אין זײ איז ניטאָ קײן פֿעלער, און שײנע אױפֿן אױסזען, און באַהאַװנט אין אַלערלײ חכמות, און װױלקענעװדיק אין קענשאַפֿט, און פֿאַרשטאַנדיק אין װיסן, און װאָס האָבן בכּוֹח צו שטײן אין פּאַלאַץ פֿון מלך; און זײ לערנען דעם כּתבֿ און דעם לשון פֿון די כַּשׂדים. </s><s xml:id="DanielC1V5"> און דער מלך האָט זײ באַשטימט אַ טאָגטעגלעכע אױסקומעניש פֿון דעם מלכס שפּײַז, און פֿון דעם װײַן װאָס ער טרינקט, און געהײסן זײ דערציען דרײַ יאָר, און צום סָוף פֿון זײ, זאָלן זײ זיך שטעלן פֿאַרן מלך.
</s><s xml:id="DanielC1V6"> זײַנען געװען צװישן זײ פֿון די קינדער פֿון יהודה, דָניאֵל, חנַניָה, מישָאֵל, און עַזַריָה. </s><s xml:id="DanielC1V7"> און דער הױפּט פֿון די הױפֿדינער האָט זײ געגעבן נעמען, און ער האָט געגעבן דניאלן [דעם נאָמען] בלטשאַצַר, און חנַניָהן – שַדרַך, און מישָאֵלן – מֵישַך, און עַזַריָהן – עַבֿד-נגוֹ.
</s><s xml:id="DanielC1V8"> און דניאל האָט זיך אַרײַנגענומען אין האַרצן, אַז ער זאָל זיך ניט פֿאַראומװערדיקן מיט דעם מלכס שפּײַז, און מיט דעם װײַן װאָס ער טרינקט, און ער האָט געבעטן פֿון דעם הױפּט פֿון די הױפֿדינער, אַז ער זאָל זיך ניט דאַרפֿן פֿאַראומװערדיקן. </s><s xml:id="DanielC1V9"> און גאָט האָט געגעבן דניאלן גענאָד און דערבאַרימונג בײַ דעם הױפּט פֿון די הױפֿדינער. </s><s xml:id="DanielC1V10"> אָבער דער הױפּט פֿון די הױפֿדינער האָט געזאָגט צו דניאלן: איך האָב מוֹרא פֿאַר מײַן האַר דעם מלך װאָס האָט באַשטימט אײַער שפּײַז און אײַער געטראַנק, טאָמער װעט ער זען אײַערע פּנימער אומעטיקער װי בײַ ייִנגלעך פֿון אײַער עלטער, און איר װעט פֿאַרשולדיקן מײַן קאָפּ פֿאַרן מלך. </s><s xml:id="DanielC1V11"> האָט דניאל געזאָגט צו דעם טראַנקמײַסטער װאָס דער הױפּט פֿון די הױפֿדינער האָט געשטעלט איבער דניאלן, חנַניָהן, מישָאֵלן, און עַזַריָהן: </s><s xml:id="DanielC1V12"> פּרוּװ, איך בעט דיך, דײַנע קנעכט צען טעג, און זאָל מען אונדז געבן פֿון גרינס צום עסן, און װאַסער צום טרינקען. </s><s xml:id="DanielC1V13"> און זאָל באַװיזן װערן פֿאַר דיר אונדזער אױסזען און דאָס אױסזען פֿון די ייִנגלעך װאָס עסן דעם מלכס שפּײַז; און אַזױ װי דו װעסט זען, טו מיט דײַנע קנעכט. </s><s xml:id="DanielC1V14"> האָט ער צוגעהערט צו זײ אין דער דאָזיקער זאַך, און ער האָט זײ געפּרוּװט צען טעג. </s><s xml:id="DanielC1V15"> און צום סָוף פֿון די צען טעג, האָט זײער אױסזען אױסגעװיזן בעסער, און זײ זײַנען געװען פֿעטער אױפֿן לײַב, פֿון אַלע ייִנגלעך װאָס האָבן געגעסן דעם מלכס שפּײַז. </s><s xml:id="DanielC1V16"> אַזױ פֿלעגט דער טראַנקמײַסטער אַװעקנעמען זײער שפּײַז, און דעם װײַן װאָס זײ זאָלן טרינקען, און פֿלעגט זײ געבן גרינס.
</s><s xml:id="DanielC1V17"> און די דאָזיקע פֿיר ייִנגלעך, זײ האָט גאָט געגעבן קענשאַפֿט און פֿאַרשטאַנדיקײט אין אַלערלײ ספֿרים און חכמה; און דניאל האָט פֿאַרשטאַנען יעטװעדער זעונג און חלוֹמות. </s><s xml:id="DanielC1V18"> און צום סָוף פֿון די טעג װאָס דער מלך האָט זײ געהײסן דענצמאָל ברענגען, האָט זײ דער הױפּט פֿון די הױפֿדינער געבראַכט פֿאַר נבֿוכַדנֶצַרן. </s><s xml:id="DanielC1V19"> און דער מלך האָט מיט זײ גערעדט; און צװישן זײ אַלעמען איז ניט געפֿונען געװאָרן אַזאַ װי דניאל, חנַניָה, מישָאֵל, און עַזַריָה; און זײ זײַנען געשטאַנען פֿאַרן מלך. </s><s xml:id="DanielC1V20"> און אין יעטװעדער זאַך פֿון פֿאַרשטאַנדיקער חכמה װאָס דער מלך האָט בײַ זײ געפֿרעגט, האָט ער זײ געפֿונען צען מאָל העכער װי אַלע חַרטומים און צױבערשפּרעכער װאָס אין זײַן גאַנצן קיניגרײַך.
</s><s xml:id="DanielC1V21"> און דניאל איז געבליבן ביז דעם ערשטן יאָר פֿון מלך כּוֹרֶש.

</s><s xml:id="DanielC2V1"> און אין צװײטן יאָר פֿון נבֿוכַדנֶצַרס מלוכה האָבן זיך נבֿוכַדנֶצַרן געחלומט חלוֹמות, און זײַן געמיט איז געװען צערודערט, און זײַן שלאָף איז אים צעבראָכן געװאָרן. </s><s xml:id="DanielC2V2"> האָט דער מלך געהײסן רופֿן די חַרטומים, און די צױבערשפּרעכער, און די מכשפֿים, און די כַּשׂדים, כּדי זײ זאָלן זאָגן דעם מלך זײַנע חלוֹמות; און זײ זײַנען געקומען, און האָבן זיך געשטעלט פֿאַרן מלך. </s><s xml:id="DanielC2V3"> האָט דער מלך צו זײ געזאָגט: מיר האָט זיך געחלומט אַ חלום, און מײַן געמיט איז צערודערט, צו װיסן דעם חלום. </s><s xml:id="DanielC2V4"> האָבן די כַּשׂדים גערעדט צו דעם מלך אין אַראַמיש: אײביק לעבן זאָל דער מלך! דערצײל דעם חלום צו דײַנע קנעכט, און מיר װעלן זאָגן דעם פּיתרון. </s><s xml:id="DanielC2V5"> האָט זיך אָפּגערופֿן דער מלך און האָט געזאָגט צו די כַּשׂדים: די זאַך איז בײַ מיר פֿעסט: אױב איר מאַכט מיך ניט װיסן דעם חלום און זײַן פּיתרון, װעט איר אין שטיקער צעהאַקט װערן, און אײַערע הײַזער װעלן געמאַכט װערן פֿאַר מיסטהױפֿנס. </s><s xml:id="DanielC2V6"> אױב אָבער איר װעט זאָגן דעם חלום און זײַן פּיתרון, װעט איר קריגן פֿון מיר מתּנות און באַלױנונגען און גרױס כּבֿוד; נאָר זאָגט מיר דעם חלום און זײַן פּיתרון. </s><s xml:id="DanielC2V7"> האָבן זײ געענטפֿערט אַ צװײט מאָל, און געזאָגט: זאָל דער מלך דערצײלן דעם חלום צו זײַנע קנעכט, און מיר װעלן זאָגן דעם פּיתרון. </s><s xml:id="DanielC2V8"> האָט זיך אָפּגערופֿן דער מלך און האָט געזאָגט: געװיס פֿאַרשטײ איך אַז איר װילט געװינען צײַט, װײַל איר זעט אַז די זאַך איז בײַ מיר פֿעסט, </s><s xml:id="DanielC2V9"> אַז אױב איר מאַכט מיך ניט װיסן דעם חלום, איז בלױז אײן משפּט פֿאַר אײַך; װאָרום איר האָט אָפּגעמאַכט צו זאָגן פֿאַר מיר ליגן און באַטרוג, ביז די צײַט װעט זיך ענדערן. דרום זאָגט מיר דעם חלום, און איך װעל װיסן אַז איר קענט מיר באַשײדן זײַן פּיתרון. </s><s xml:id="DanielC2V10"> האָבן די כַּשׂדים געענטפֿערט פֿאַרן מלך און געזאָגט: ניטאָ אַ מענטש אױף דער ערד װאָס קען זאָגן די זאַך פֿון דעם מלך; װאָרום קײן גרױסער און מאַכטיקער מלך האָט ניט פֿאַרלאַנגט אַזאַ זאַך פֿון קײן חַרטום, אָדער צױבערשפּרעכער, אָדער כַּשׂדי. </s><s xml:id="DanielC2V11"> און די זאַך װאָס דער מלך פֿאַרלאַנגט איז שװער, און קײן אַנדערער װאָס קען דאָס זאָגן פֿאַר דעם מלך איז ניטאָ, אַחוץ די געטער װאָס זײער װױנונג איז ניט מיט באַשעפֿענישן פֿון פֿלײש.
</s><s xml:id="DanielC2V12"> איבער דעם איז דער מלך אין כּעס געװאָרן, און ער האָט שטאַרק געצערנט, און האָט באַפֿױלן אומצוברענגען אַלע חכמים פֿון בבֿל. </s><s xml:id="DanielC2V13"> און דער באַפֿעל איז אַרױס, און די חכמים האָבן געזאָלט געטײט װערן, און מע האָט געזוכט דניאלן און זײַנע חבֿרים זײ צו טײטן.
</s><s xml:id="DanielC2V14"> דענצמאָל האָט דניאל געענטפֿערט מיט קלוגשאַפֿט און שׂכל אַריוֹך דעם אױבערלײַבװעכטער פֿון דעם מלך, װאָס איז אַרױסגעגאַנגען טײטן די חכמים פֿון בבֿל. </s><s xml:id="DanielC2V15"> ער האָט זיך אָפּגערופֿן און האָט געזאָגט צו אַריוֹך דעם הױפּטמאַן פֿון דעם מלך: פֿאַר װאָס
איז דער באַפֿעל אַזױ שטרענג פֿון פֿאַר דעם מלך? דענצמאָל האָט אַריוֹך געמאַכט װיסן דניאלן די זאַך. </s><s xml:id="DanielC2V16"> איז דניאל אַרױפֿגעגאַנגען און האָט געבעטן בײַם מלך, אַז ער זאָל אים געבן צײַט, כּדי צו זאָגן דעם מלך דעם פּיתרון.
</s><s xml:id="DanielC2V17"> דענצמאָל איז דניאל אַװעקגעגאַנגען אין זײַן הױז, און האָט געמאַכט װיסן די זאַך צו זײַנע חבֿרים, חנַניָהן, מישָאֵלן, און עַזַריָהן. </s><s xml:id="DanielC2V18"> כּדי זײ זאָלן בעטן רַחמים בײַ גאָט אין הימל װעגן דעם דאָזיקן סָוד, אַז דניאל און זײַנע חבֿרים זאָלן ניט אומגעבראַכט װערן מיט די איבעריקע חכמים פֿון בבֿל. </s><s xml:id="DanielC2V19"> דענצמאָל איז דער סָוד אַנטפּלעקט געװאָרן דניאלן אין אַ זעונג פֿון דער נאַכט. האָט דענצמאָל דניאל געלױבט גאָט אין הימל. </s><s xml:id="DanielC2V20"> דניאל האָט זיך אָפּגערופֿן און האָט געזאָגט:
געלױבט זאָל זײַן דער נאָמען פֿון גאָט פֿון אײביקײט ביז אײביקײט; װאָרום חכמה און גבֿורה זײַנען זײַנע, </s><s xml:id="DanielC2V21"> און ער בײַט די צײַטן און די תּקופֿות; ער שאַפֿט אָפּ מלכים, און שטעלט אױף מלכים; ער גיט חכמה צו די חכמים, און קענשאַפֿט צו די װאָס קענען פֿאַרשטאַנדיקײט. </s><s xml:id="DanielC2V22"> ער אַנטפּלעקט די טיפֿעניש און די פֿאַרבאָרגעניש, ער װײס װאָס אין דער פֿינצטערניש און די ליכטיקײט רוט בײַ אים. </s><s xml:id="DanielC2V23"> דיך, גאָט פֿון מײַנע עלטערן, טו איך דאַנקען און לױבן, װאָס דו האָסט מיר געגעבן חכמה און גבֿורה, און האָסט מיך אַצונד געמאַכט װיסן װאָס מיר האָבן געבעטן פֿון דיר; װאָס די זאַך פֿון מלך האָסטו אונדז געמאַכט װיסן.
</s><s xml:id="DanielC2V24"> פֿון װעגן דעם איז דניאל אַרױפֿגעגאַנגען צו אַריוֹכן, װעמען דער מלך האָט געשטעלט אומצוברענגען די חכמים פֿון בבֿל; ער איז געקומען און האָט צו אים אַזױ געזאָגט: זאָלסט ניט אומברענגען די חכמים פֿון בבֿל; פֿיר מיך אַרױף פֿאַר דעם מלך, און איך װעל זאָגן דעם מלך דעם פּיתרון.
</s><s xml:id="DanielC2V25"> דענצמאָל האָט אַריוֹך אַרױפֿגעפֿירט דניאלן אױף גיך פֿאַרן מלך, און האָט צו אים אַזױ געזאָגט: איך האָב געפֿונען אַ מאַן פֿון די גלות-קינדער פֿון יהודה, װאָס װעט דעם מלך מאַכן װיסן דעם פּיתרון. </s><s xml:id="DanielC2V26"> האָט דער מלך זיך אָפּגערופֿן צו דניאלן װאָס זײַן נאָמען איז געװען בלטשאַצַר: קענסטו מיך מאַכן װיסן דעם חלום װאָס איך האָב געזען, און זײַן פּיתרון? </s><s xml:id="DanielC2V27"> האָט געענטפֿערט דניאל פֿאַר דעם מלך, און האָט געזאָגט: דעם סָוד װאָס דער מלך פֿאַרלאַנגט קענען קײן חכמים, צױבערשפּרעכער, חַרטומים, שטערנזעער, דעם מלך ניט זאָגן. </s><s xml:id="DanielC2V28"> אָבער פֿאַראַן אַ גאָט אין הימל װאָס אַנטפּלעקט סוֹדות, און ער האָט געלאָזט װיסן דעם מלך נבֿוכַדנֶצַר װאָס װעט געשען אין סָוף פֿון די טעג. דײַן חלום, און די זעונגען פֿון דײַן קאָפּ אױף דײַן געלעגער, זײַנען אָט-װאָס: </s><s xml:id="DanielC2V29"> דיר, מלך, זײַנען אַרױפֿגעקומען רעיוֹנות אױף דײַן געלעגער, װאָס װעט געשען נאָך דעם, און דער װאָס אַנטפּלעקט סוֹדות האָט דיך געלאָזט װיסן װאָס װעט געשען. </s><s xml:id="DanielC2V30"> און איך, ניט װײַל אין מיר איז דאָ מער חכמה פֿון אַלע לעבעדיקע, איז מיר דער דאָזיקער סָוד אַנטפּלעקט געװאָרן, נײַערט כּדי מע זאָל דעם פּיתרון מאַכן װיסן דעם מלך, און זאָלסט פֿאַרשטײן די רעיוֹנות פֿון דײַן האַרצן.
</s><s xml:id="DanielC2V31"> דו, מלך, האָסט געזען, ערשט עס שטײט אַ געװאַלטיקע געשטאַלט. די דאָזיקע געשטאַלט איז געװען גרױס, און איר גלאַנץ איז געװען אױסנאַמיק; זי איז געשטאַנען פֿאַר דיר, און איר אָנבליק איז געװען מוֹראדיק. </s><s xml:id="DanielC2V32"> די דאָזיקע געשטאַלט, איר קאָפּ איז געװען פֿון טײַערן גאָלד, איר ברוסט און אירע אָרעמס פֿון זילבער, איר בױך און אירע לענדן פֿון קופּער, </s><s xml:id="DanielC2V33"> אירע שענקלען פֿון אײַזן, אירע פֿיס, טײל פֿון זײ פֿון אײַזן און טײל פֿון זײ פֿון לײם. </s><s xml:id="DanielC2V34"> האָסטו געקוקט ביז אַ שטײן האָט זיך אָפּגעריסן אָן עמיצנס האַנט, און האָט געשלאָגן די געשטאַלט אױף אירע פֿיס פֿון אײַזן און לײם, און האָט זײ צעשטױסן. </s><s xml:id="DanielC2V35"> דענצמאָל זײַנען צעשטױסן געװאָרן אין אײנעם דאָס אײַזן, די לײם, דאָס קופּער, דאָס זילבער, און דאָס גאָלד, און זײ זײַנען געװאָרן אַזױ װי שפּרײ פֿון זומערשײַערן, און דער װינט האָט זײ אַװעקגעטראָגן, און קײן צײכן איז פֿון זײ ניט געפֿונען געװאָרן. און דער שטײן װאָס האָט געשלאָגן די געשטאַלט איז געװאָרן אַ גרױסער באַרג, און האָט אָנגעפֿילט די גאַנצע ערד. </s><s xml:id="DanielC2V36"> דאָס איז דער חלום; און מיר װעלן זאָגן פֿאַר דעם מלך זײַן פּיתרון.
</s><s xml:id="DanielC2V37"> דו, מלך, דער מלך פֿון מלכים, װאָס דער גאָט פֿון די הימלען האָט דיר געגעבן מלוכה, רײַכטום, און שטאַרקײט, און כּבֿוד, </s><s xml:id="DanielC2V38"> און װוּ נאָר עס װױנון מענטשנקינדער, חיות פֿון פֿעלד, אָדער פֿױגלען פֿון הימל, האָט ער געגעבן אין דײַן האַנט, און דיך געמאַכט געװעלטיקן איבער זײ אַלעמען – דו ביסט דער קאָפּ פֿון גאָלד. </s><s xml:id="DanielC2V39"> און נאָך דיר װעט אױפֿשטײן אַן אַנדער מלוכה, נידעריקער פֿון דיר, און נאָך אַן אַנדערע אַ דריטע מלוכה, פֿון קופּער, װאָס װעט געװעלטיקן איבער דער גאַנצער ערד. </s><s xml:id="DanielC2V40"> און אַ פֿירטע מלוכה װעט זײַן שטאַרק אַזױ װי אײַזן; װאָרום אײַזן צעשטױסט און צעהאַקט אַלצדינג, און אַזױ װי אײַזן װאָס צעברעכט, אַזױ װעט זי אַלע די דאָזיקע צעשטױסן און צעברעכן. </s><s xml:id="DanielC2V41"> און װאָס דו האָסט געזען די פֿיס און די פֿינגער, טײל פֿון זײ טעפּערלײם און טײל פֿון זײ אײַזן באַטײט: עס װעט זײַן אַ געטײלטע מלוכה, און פֿון דער פֿעסטיקײט פֿון אײַזן װעט זײַן אין איר, אַזױ װי דו האָסט געזען אײַזן צונױפֿגעמישט מיט ערדלײם. </s><s xml:id="DanielC2V42"> און די פֿינגער פֿון די פֿיס, טײל פֿון זײ אײַזן און טײל פֿון זײ לײם באַטײטן: אַ טײל פֿון דער מלוכה װעט זײַן שטאַרק, און אַ טײל פֿון איר װעט זײַן צעבראָכן. </s><s xml:id="DanielC2V43"> און װאָס דו האָסט געזען אײַזן צונױפֿגעמישט מיט ערדלײם [באַטײט]: זײ װעלן זיך צונױפֿמישן דורך דעם זאָמען פֿון מענטשן, אָבער זײ װעלן זיך ניט באַהעפֿטן אײנס אָן אַנדערן, אָט אַזױ װי אײַזן מישט זיך ניט אױס מיט לײם. </s><s xml:id="DanielC2V44"> און אין די טעג פֿון די דאָזיקע מלכים װעט דער גאָט פֿון די הימלען אױפֿשטעלן אַ מלוכה װאָס װעט אײביק ניט צעשטערט װערן, און די מלוכה װעט ניט איבערגעלאָזן װערן צו קײן אַנדער פֿאָלק; זי װעט צעשטױסן און פֿאַרטיליקן אַלע די דאָזיקע מלוכות, און זי װעט באַשטײן אױף אײביק. </s><s xml:id="DanielC2V45"> װעגן װאָס דו האָסט געזען װי פֿון באַרג האָט זיך אָפּגעריסן אַ שטײן אָן עמיצנס הענט, און האָט צעשטױסן דאָס אײַזן, דאָס קופּער, די לײם, דאָס זילבער, און דאָס גאָלד – דאָס האָט דער גרױסער גאָט געלאָזט װיסן דעם מלך װאָס נאָך דעם װעט געשען; און געװיס איז דער חלום, און אמת איז זײַן פּיתרון.
</s><s xml:id="DanielC2V46"> דענצמאָל איז דער מלך נבֿוכַדנֶצַר געפֿאַלן אױף זײַן פּנים, און ער האָט זיך געבוקט צו דניאלן; און ער האָט באַפֿױלן צו ברענגען אַן אָפּפֿערגעשאַנק און שמעקעדיקע ריחות צו אים. </s><s xml:id="DanielC2V47"> דער מלך האָט זיך אָפּגערופֿן צו דניאלן, און האָט געזאָגט: אמת אַז אײַער גאָט איז דער גאָט פֿון געטער, און דער האַר פֿון מלכים, און דער אַנטפּלעקער פֿון סוֹדות, אַז דו האָסט געקענט אַנטפּלעקן דעם דאָזיקן סָוד.
</s><s xml:id="DanielC2V48"> דענצמאָל האָט דער מלך גרױס געמאַכט דניאלן, און האָט אים געגעבן פֿיל גרױסע מתּנות, און אים געמאַכט פֿאַר געװעלטיקער איבער דער גאַנצער מדינה פֿון בבֿל, און פֿאַר דעם הױפּטפֿאָרשטײער איבער אַלע חכמים פֿון בבֿל. </s><s xml:id="DanielC2V49"> און דניאל האָט געבעטן בײַם מלך, און ער האָט אױפֿגעזעצט שַדרַכן, מֵישַכן, און עַבֿד-נגוֹן, אױף דער פֿירונג פֿון דער מדינה פֿון בבֿל; און דניאל איז געװען אין טױער פֿון מלך.

</s><s xml:id="DanielC3V1"> דער מלך נבֿוכַדנֶצַר האָט געמאַכט אַ געשטאַלט פֿון גאָלד, װאָס איר הײך איז געװען זעכציק אײַלן, איר ברײט זעקס אײַלן; ער האָט זי אױפֿגעשטעלט אין טאָל דוראָ, אין דער מדינה פֿון בבֿל. </s><s xml:id="DanielC3V2"> און דער מלך נבֿוכַדנֶצַר האָט געשיקט אײַנזאַמלען די סאַטראַפּן, די הערשער, און די פֿירשטן, די ריכטער, די שאַצמײַנסטער, די ראַטגעבער, די אױפֿזעער, און אַלע געװעלטיקער פֿון דער מדינה, צו קומען צו דער באַנײַאונג פֿון דער געשטאַלט, װאָס דער מלך נבֿוכַדנֶצַר האָט אױפֿגעשטעלט. </s><s xml:id="DanielC3V3"> דענצמאָל האָבן זיך אײַנגעזאַמלט די סאַטראַפּן, די הערשער, און די פֿירשטן, די ריכטער, די שאַצמײַנסטער, די ראַטגעבער, די אױפֿזעער, און אַלע געװעלטיקער פֿון דער מדינה, צו דער באַנײַאונג פֿון דער געשטאַלט, װאָס דער מלך נבֿוכַדנֶצַר האָט אױפֿגעשטעלט; און זײ האָבן זיך געשטעלט אַקעגן דער געשטאַלט, װאָס נבֿוכַדנֶצַר האָט אױפֿגעשטעלט. </s><s xml:id="DanielC3V4"> און אַ שרײַער האָט אױסגערופֿן אין דער הײך: אײַך באַפֿעלט מען, איר פֿעלקער, אומות און לשוֹנות; </s><s xml:id="DanielC3V5"> בעת איר װעט הערן דעם קָול פֿון דעם האָרן, פֿלײַט, גיטאַר, פֿירסטרונע, האַרף, פֿײַפֿזאַק, און אַלערלײ כּלֵי-זֶמֶר, זאָלט איר אַנידערפֿאַלן און זיך בוקן צו דער גילדערנער געשטאַלט, װאָס דער מלך נבֿוכַדנֶצַר האָט אױפֿגעשטעלט. </s><s xml:id="DanielC3V6"> און װער עס װעט ניט אַנידערפֿאַלן און זיך בוקן, װעט אין דער אײגענער שעה אַרײַנגעװאָרפֿן װערן אין אַן אױװן מיט ברענעדיקן פֿײַער.
</s><s xml:id="DanielC3V7"> דעריבער, אין יענער צײַט, װי אַלע פֿעלקער האָבן דערהערט דעם קָול פֿון דעם האָרן, פֿלײַט, גיטאַר, פֿירסטרונע, האַרף, און אַלערלײ כּלֵי-זֶמֶר, אַזױ זײַנען אַלע פֿעלקער, אומות, און לשוֹנות, אַנידערגעפֿאַלן און האָבן זיך געבוקט צו דער גילדערנער געשטאַלט, װאָס דער מלך נבֿוכַדנֶצַר האָט אױפֿגעשטעלט.
</s><s xml:id="DanielC3V8"> דעריבער האָבן אין יענער צײַט גענענט מענער, כַּשׂדים, און האָבן געמַסרט אױף די ייִדן. </s><s xml:id="DanielC3V9"> זײ האָבן זיך אָפּגערופֿן און געזאָגט צו דעם מלך נבֿוכַדנֶצַר: אײביק לעבן זאָל דער מלך! </s><s xml:id="DanielC3V10"> דו, מלך, האָסט געגעבן אַ באַפֿעל, אַז יעטװעדער מענטש װאָס װעט הערן דעם קָול פֿון דעם האָרן, פֿלײַט, גיטאַר, פֿירסטרונע, האַרף, פֿײַפֿזאַק, און אַלערלײ כּלֵי-זֶמֶר, זאָל אַנידערפֿאַלן און זיך בוקן צו דער גילדערנער געשטאַלט; </s><s xml:id="DanielC3V11"> און װער עס װעט ניט אַנידערפֿאַלן און זיך בוקן, זאָל אַרײַנגעװאָרפֿן װערן אין אַן אױװן מיט ברענעדיקן פֿײַער. </s><s xml:id="DanielC3V12"> זײַנען פֿאַראַן ייִדישע מענער װאָס דו האָסט אַרױפֿגעזעצט אױף דער פֿירונג פֿון דער מדינה פֿון בבֿל, שַדרַך, מֵישַך, און עַבֿד-נגוֹ; די דאָזיקע מענער לײגן ניט אַכט אױף דיר, מלך, צו דײַן גאָט דינען זײ ניט, און צו דער גילדערנער געשטאַלט װאָס דו האָסט אױפֿגעשטעלט, בוקן זײ זיך ניט.
</s><s xml:id="DanielC3V13"> דענצמאָל האָט נבֿוכַדנֶצַר מיט כּעס און גרימצאָרן באַפֿױלן צו ברענגען שַדרַכן, מֵישַכן, און עַבֿד-נגוֹן. זײַנען די דאָזיקע מענער דענצמאָל געבראַכט געװאָרן פֿאַרן מלך. </s><s xml:id="DanielC3V14"> האָט זיך אָפּגערופֿן נבֿוכַדנֶצַר און האָט געזאָגט צו זײ: איז דאָס בכּיװן, שַדרַך, מֵישַך, און עַבֿד-נגוֹ, װאָס איר דינט ניט צו מײַן גאָט, און איר בוקט זיך ניט צו דער גילדערנער געשטאַלט, װאָס איך האָב אױפֿגעשטעלט? </s><s xml:id="DanielC3V15"> אַצונד, אױב איר זײַט גרײט, אַז בעת איר װעט הערן דעם קָול פֿון דעם האָרן, פֿלײַט, גיטאַר, פֿירסטרונע, האַרף, און פֿײַפֿזאַק, און אַלערלײ כּלֵי-זֶמֶר, זאָלט איר אַנידערפֿאַלן און זיך בוקן צו דער געשטאַלט, װאָס איך האָב געמאַכט –, אױב אָבער איר װעט זיך ניט בוקן, װעט איר אין דער אײגענער שעה אַרײַנגעװאָרפֿן װערן אין אַן אױװן מיט ברענעדיקן פֿײַער; און װער איז דער גאָט, װאָס װעט אײַך מציל זײַן פֿון מײַן האַנט? </s><s xml:id="DanielC3V16"> האָבן געענטפֿערט שַדרַך, מֵישַך, און עַבֿד-נגוֹ, און האָבן געזאָגט צום מלך: נבֿוכַדנֶצַר, אונדז פֿעלט ניט אױף דעם דאָזיקן באַפֿעל דיר צו ענטפֿערן. </s><s xml:id="DanielC3V17"> אױב אונדזער גאָט צו װעמען מיר דינען, קען אונדז מציל זײַן, װעט ער פֿון דעם אױװן מיט ברענעדיקן פֿײַער, און פֿון דײַן האַנט, מלך, מציל זײַן. </s><s xml:id="DanielC3V18"> און אַפֿילו אַז ניט, זײ װיסן, מלך, אַז צו דײַן גאָט װעלן מיר ניט דינען, און צו דער גילדערנער געשטאַלט װאָס דו האָסט אױפֿגעשטעלט, װעלן מיר זיך ניט בוקן.
</s><s xml:id="DanielC3V19"> דענצמאָל איז נבֿוכַדנֶצר אָנגעפֿילט געװאָרן מיט גרימצאָרן, און דער אָנבליק פֿון זײַן פּנים האָט זיך געביטן אַקעגן שַדרַכן, מֵישַכן, און עַבֿד-נגוֹן; האָט ער זיך אָפּגערופֿן און האָט באַפֿױלן אָנצוהײצן דעם אױװן זיבן מאָל אַזױ פֿיל װי מע דאַרף אים אָנהײצן. </s><s xml:id="DanielC3V20"> און עטלעכע שטאַרקע גיבוֹרים װאָס אין זײַן חיל האָט ער באַפֿױלן צו בינדן שַדרַכן, מֵישַכן, און עַבֿד-נגוֹן, און אַרײַנצוּװאַרפֿן אין דעם אױװן מיט ברענעדיקן פֿײַער. </s><s xml:id="DanielC3V21"> דענצמאָל זײַנען די דאָזיקע מענער געבונדן געװאָרן אין זײערע הױזן, זײערע העמדער, און זײערע מאַנטלען, און זײערע אַנדערע מלבושים, און מע האָט זײ אַרײַנגעװאָרפֿן אין דעם אױװן מיט ברענעדיקן פֿײַער. </s><s xml:id="DanielC3V22"> דעריבער, װײַל דאָס װאָרט פֿון דעם מלך איז געװען שטרענג, און דער אױװן איז געװען שטאַרק אָנגעהײצט, האָט די פֿלאַם פֿון דעם פֿײַער געטײט יענע מענער װאָס האָבן אַרױפֿגעבראַכט שַדרַכן, מֵישַכן, און עַבֿד-נגוֹן. </s><s xml:id="DanielC3V23"> און די דאָזיקע דרײַ מענער, שַדרַך, מֵישַך, און עַבֿד-נגוֹ, זײַנען אַרײַנגעפֿאַלן געבונדענערהײט אין דעם אױװן מיט ברענעדיקן פֿײַער.
</s><s xml:id="DanielC3V24"> דענצמאָל האָט דער מלך נבֿוכַדנֶצַר זיך דערשראָקן, און ער איז אױפֿגעשטאַנען אױף גיך, און ער האָט זיך אָפּגערופֿן צו זײַנע מיניסטאָרן, און האָט געזאָגט: האָבן מיר ניט דרײַ מענער אַרײַנגעװאָרן געבונדענערהײט אין פֿײַער? האָבן זײ געענטפֿערט און געזאָגט צום מלך: געװיס, מלך. </s><s xml:id="DanielC3V25"> האָט ער זיך אָפּגערופֿן און האָט געזאָגט: אָט זע איך פֿיר מענער לױזע אַרומגײן אין מיטן פֿײַער, און קײן שעדיקונג איז אױף זײ ניטאָ; און דער אָנבליק פֿון דעם פֿירטן איז געגליכן צו אַ זון פֿון די געטער.
</s><s xml:id="DanielC3V26"> דענצמאָל האָט נבֿוכַדנֶצַר גענענט צו דער טיר פֿון דעם אױװן מיט ברענעדיקן פֿײַער; ער האָט אױסגערופֿן און געזאָגט: שַדרַך, מֵישַך, און עַבֿד-נגוֹ, קנעכט פֿון העכסטן גאָט, גײט אַרױס, און קומט אַהער. דענצמאָל זײַנען שַדרַך, מֵישַך, און עַבֿד-נגוֹ, אַרױסגעגאַנגען פֿון פֿײַער. </s><s xml:id="DanielC3V27"> און די סאַטראַפּן, די הערשער, און די פֿירשטן, און די מיניסטאָרן פֿון דעם מלך, האָבן זיך אײַנגעזאַמלט, און האָבן באַקוקט די דאָזיקע מענער, װאָס דאָס פֿײַער האָט ניט געהאַט קײן שליטה אױף זײערע לײַבער, און די האָר פֿון זײער קאָפּ איז ניט אָנגעברענט געװאָרן, און זײערע הױזן האָבן זיך ניט פֿאַרענדערט, און קײן ריח פֿון פֿײַער איז ניט אַריבער אױף זײ. </s><s xml:id="DanielC3V28"> האָט אױסגערופֿן נבֿוכַדנֶצַר און האָט געזאָגט: געלױבט איז דער גאָט פֿון שַדרַכן, מֵישַכן, און עַבֿד-נגוֹן, װאָס ער האָט געשיקט זײַן מלאך, און האָט מציל געװען זײַנע קנעכט װאָס האָבן זיך פֿאַרלאָזט אױף אים, און האָבן געטאָן אַנדערש װי דעם מלכס װאָרט, און אָפּגעגעבן זײערע לײַבער, כּדי זײ זאָלן ניט דינען און זיך ניט בוקן צו קײן גאָט אַחוץ צו זײער גאָט. </s><s xml:id="DanielC3V29"> פֿון מיר װערט געגעבן אַ באַפֿעל אַז יעטװעדער פֿאָלק, אומה, און לשון, װאָס װעט רעדן מיט אומכּבֿוד אױף דעם גאָט פֿון שַדרַכן, מֵישַכן, און עַבֿד-נגוֹן, זאָל אין שטיקער צעריסן װערן, און זײַן הױז זאָל געמאַכט װערן פֿאַר אַ מיסטהױפֿן; װאָרום עס איז ניטאָ קײן אַנדער גאָט װאָס קען אַזױ מציל זײַן.
</s><s xml:id="DanielC3V30"> דענצמאָל האָט דער מלך דערהױבן שַדרַכן, מֵישַכן, און עַבֿד-נגוֹן, אין דער מדינה פֿון בבֿל.
</s><s xml:id="DanielC3V31"> "דער מלך נבֿוכַדנֶצַר צו אַלע פֿעלקער, אומות, און לשוֹנות, װאָס װױנען אױף דער גאַנצער ערד: אײַער פֿריד זאָל זיך מערן! </s><s xml:id="DanielC3V32"> די צײכנס און די װוּנדער װאָס דער העכסטער גאָט האָט מיט מיר געטאָן, איז װױלגעפֿעלן פֿאַר מיר צו לאָזן װיסן.
זײַנע צײכנס, װי גרױס! און זײַנע װוּנדער, װי שטאַרק! זײַן מלוכה איז אַן אײביקע מלוכה, און זײַן געװעלטיקײט איז פֿון דָור צו דָור.

</s><s xml:id="DanielC4V1"> איך נבֿוכַדנֶצַר בין געװען רואיק אין מײַן הױז, און בליענדיק אין מײַן פּאַלאַץ. </s><s xml:id="DanielC4V2"> האָב איך אַ חלום געזען און ער האָט מיך דערשראָקן, און טראַכטענישן אױף מײַן געלעגער, און זעונגען פֿון מײַן קאָפּ האָבן מיך צעגרױלט. </s><s xml:id="DanielC4V3"> דרום איז פֿון מיר געגעבן געװאָרן אַ באַפֿעל, צו ברענגען פֿאַר מיר אַלע חכמים פֿון בבֿל, אַז זײ זאָלן מיך מאַכן װיסן דעם פּיתרון פֿון דעם חלום. </s><s xml:id="DanielC4V4"> דענצמאָל זײַנען געקומען די חַרטומים, די צױבערשפּרעכער, די כַּשׂדים, און די שטערנזעער, און איך האָב דערצײלט מײַן חלום פֿאַר זײ, אָבער זײ האָבן מיך ניט געמאַכט װיסן זײַן פּיתרון. </s><s xml:id="DanielC4V5"> נאָר צום לעצטן איז אַרײַנגעקומען פֿאַר מיר דניאל, װאָס זײַן נאָמען איז בלטשאַצַר, אַזױ װי דער נאָמען פֿון מײַן גאָט, און װאָס דער גײַסט פֿון די הײליקע געטער איז אין אים; און איך האָב דערצײלט מײַן חלום פֿאַר אים: </s><s xml:id="DanielC4V6"> בלטשאַצַר, דו הױפּט פֿון די חַרטומים, װאָס איך װײס אַז דער גײַסט פֿון די הײליקע געטער איז אין דיר, און קײן סָוד איז פֿון דיר ניט פֿאַרהױלן, די זעונגען פֿון מײַן חלום װאָס איך האָב געזען און זײַן פּיתרון טו זאָגן.
</s><s xml:id="DanielC4V7"> און [דאָס זײַנען] די זעונגען פֿון מײַן קאָפּ אױף מײַן געלעגער: איך האָב געזען,
ערשט אַ בױם איז אין מיטן דער ערד, און זײַן הײך איז געװען גרױס. </s><s xml:id="DanielC4V8"> איז געװאַקסן דער בױם אונגעװאָרן שטאַרקער, ביז זײַן הײך האָט דערגרײכט צום הימל, און זײַן אָנזען איז געװען ביז צום עק פֿון דער גאַנצער ערד. </s><s xml:id="DanielC4V9"> זײַנע בלעטער זײַנען געװען שײן, און זײַן פֿרוכט פֿיל, און שפּײַז פֿאַר אַלעמען איז אױף אים געװען; אונטער אים האָבן זיך געשאָטנט די חיות פֿון פֿעלד, און אין זײַנע צװײַגן האָבן געװױנט די פֿױגלען פֿון הימל, און פֿון אים האָבן זיך געשפּײַזט אַלע לײַבער.
</s><s xml:id="DanielC4V10"> האָב איך געזען אין די זעונגען פֿון מײַן קאָפּ אױף מײַן געלעגער, ערשט אַ מלאך און אַ הײליקער האָט אַראָפּגענידערט פֿון הימל. </s><s xml:id="DanielC4V11"> האָט ער אױסגערופֿן אין דער הײך, און האָט אַזױ געזאָגט:
האַקט אָפּ דעם בױם, און שנײַדט אָפּ זײַנע צװײַגן, שאָקלט אַראָפּ זײַנע בלעטער, און צעשפּרײט זײַן פֿרוכט; זאָלן די חיות אַװעקװאַנדערן פֿון אונטער אים, און די פֿױגלען פֿון זײַנע צװײַגן. </s><s xml:id="DanielC4V12"> נאָר דעם שטאַם פֿון זײַנע װאָרצלען לאָזט אין דער ערד, און אין אַ קײט פֿון אײַזן און קופּער, צװישן די גראָז פֿון פֿעלד; און פֿון דעם טױ פֿון הימל זאָל ער באַנעצט װערן, און מיט די חיות זאָל זײַן זײַן טײל, צװישן קרײטעכץ פֿון דער ערד. </s><s xml:id="DanielC4V13"> זײַן האַרץ זאָל מען פֿאַרבײַטן פֿון אַ מענטשנס, און אַ האַרץ פֿון אַ חיה זאָל אים געגעבן װערן, און זיבן צײַטן זאָלן אַריבערגײן איבער אים. </s><s xml:id="DanielC4V14"> לױט דער גזֵרה פֿון די װאַכערס איז דער שפּרוך, און אַ באַפֿעל פֿון די הײליקע איז די זאַך, כּדי די לעבעדיקע זאָלן װיסן, אַז דער אױבערשטער געװעלטיקט איבער דער מלוכה פֿון מענטשן, און צו װעמען ער װיל גיט ער זי, און דעם נידעריקסטן פֿון מענטשן קען ער זעצן דערױף.
</s><s xml:id="DanielC4V15"> דעם דאָזיקן חלום האָב איך, מלך נבֿוכַדנֶצַר, געזען, און דו, בלטשאַצַר, זאָג דעם פּיתרון, װײַל אַלע חכמים פֿון מײַן קיניגרײַך קענען מיך ניט מאַכן װיסן דעם פּיתרון; אָבער דו קענסט יאָ, װײַל דער גײַסט פֿון די הײליקע איז אין דיר.
</s><s xml:id="DanielC4V16"> דענצמאָל איז דניאל, װאָס זײַן נאָמען איז געװען בלטשאַצַר, פֿאַרשטאַרט געװאָרן אַ װײַלע, און זײַנע רעיוֹנות האָבן אים געשראָקן. האָט זיך אָפּגערופֿן דער מלך און האָט געזאָגט: בלטשאַצַר, זאָל דער חלום און דער פּיתרון דיך ניט דערשרעקן. האָט געענטפֿערט בלטשאַצַר און האָט געזאָגט: מײַן האַר, דײַן חלום אױף דײַנע פֿײַנט, און זײַן פּיתרון אױף דײַנע שָׂונאים! </s><s xml:id="DanielC4V17"> דער בױם װאָס דו האָסט געזען, װאָס איז געװאַקסן און געװאָרן שטאַרקער, און זײַן הײך האָט דערגרײַכט ביזן הימל, און זײַן אָנזען ביז דער גאַנצער ערד, </s><s xml:id="DanielC4V18"> און זײַנע בלעטער זײַנען געװען שײן, און זײַן פֿרוכט פֿיל, און שפּײַז פֿאַר אַלעמען איז אױף אים געװען; װאָס אונטער אים האָבן געװױנט די חיות פֿון פֿעלד, און אין זײַנע צװײַגן האָבן גערוט די פֿױגלען פֿון הימל – </s><s xml:id="DanielC4V19"> דאָס ביסט דו, מלך, װאָס דו ביסט געװאַקסן און געװאָרן שטאַרקער, און װאָס דײַן גרױסקײט איז געװאַקסן און האָט דערגרײכט ביזן הימל, און דײַן געװעלטיקײט ביז עק ערד. </s><s xml:id="DanielC4V20"> און װאָס דער מלך האָט געזען װי אַ מלאך און אַ הײליקער האָט אַראָפּגענידערט פֿון הימל, און האָט געזאָגט: האַקט אָפּ דעם בױם און צעשטערט אים, נאָר דעם שטאַם פֿון זײַנע װאָרצלען לאָזט איבער אין דער ערד, און אין אַ קײט פֿון אײַזן און קופּער, צװישן די גראָז פֿון פֿעלד; און פֿון דעם טױ פֿון הימל זאָל ער באַנעצט װערן, און מיט די חיות פֿון פֿעלד זאָל זײַן זײַן טײל, ביז זיבן צײַטן װעלן אַריבערגײן איבער אים – </s><s xml:id="DanielC4V21"> דאָס, מלך, איז דער פּיתרון, און עס איז די גזֵרה פֿון דעם אױבערשטן װאָס איז געקומען אױף מײַן האַר דעם מלך; </s><s xml:id="DanielC4V22"> מע װעט דיך פֿאַרטרײַבן פֿון מענטשן, און מיט די חיות פֿון פֿעלד װעט זײַן דײַן װױנונג, און גראָז װי אָקסן װעט מען דיך מאַכן עסן, און מיט דעם טױ פֿון הימל װעט מען דיך באַנעצן, און זיבן צײַטן װעלן אַריבערגײן איבער דיר; ביז דו װעסט װיסן אַז דער אױבערשטער געװעלטיקט איבער דער מלוכה פֿון מענטשן, און צו װעמען ער װיל גיט ער זי. </s><s xml:id="DanielC4V23"> און װאָס מע האָט אָנגעזאָגט, צו לאָזן דעם שטאַם פֿון די װאָרצלען פֿון בױם [באַטײט]: דײַן מלוכה װעט דיר בלײַבן נאָך דעם װי דו װעסט דערקענען אַז די הימלען זײַנען די װאָס געװעלטיקן. </s><s xml:id="DanielC4V24"> דרום, מלך, זאָל מײַן עצה װױלגעפֿעלן פֿאַר דיר, און טו אָפּ דײַנע זינד דורך צדקה, און דײַנע פֿאַרברעכן דורך דערבאַרימונג אױף די אָרימע; אױב עס קען נאָך זײַן אַ פֿאַרלענגערונג פֿאַר דײַן שַלװה. "
</s><s xml:id="DanielC4V25"> דאָס אַלץ איז געקומען אױפֿן מלך נבֿוכַדנֶצַר. </s><s xml:id="DanielC4V26"> צום סָוף פֿון צװעלף חדשים איז ער אומגעגאַנגען אױף דעם קיניגלעכן פּאַלאַץ פֿון בבֿל. </s><s xml:id="DanielC4V27"> האָט אױסגערופֿן דער מלך און האָט געזאָגט: איז דאָס ניט די גרױסע בבֿל, װאָס איך האָב געבױט פֿאַר אַ קיניגלעכן װױנאָרט מיט מײַן גרױס רײַכטום, און פֿאַר דעם כּבֿוד פֿון מײַן פּראַכטיקײט? </s><s xml:id="DanielC4V28"> דאָס װאָרט איז נאָך געװען אין מלכס מױל, איז אַראָפּ אַ קָול פֿון הימל: דיר זאָגט מען אָן, מלך נבֿוכַדנֶצַר: די מלוכה האָט זיך אָפּגעטאָן פֿון דיר. </s><s xml:id="DanielC4V29"> און פֿון מענטשן װעט מען דיך פֿאַרטרײַבן, און מיט די חיות פֿון פֿעלד װעט זײַן דײַן װױנונג, גראָז װי אָקסן װעט מען דיך מאַכן עסן, און זיבן צײַטן װעלן אַריבערגײן איבער דיר; ביז דו װעסט װיסן אַז דער אױבערשטער געװעלטיקט איבער דער מלוכה פֿון מענטשן, און צו װעמען ער װיל גיט ער זי. </s><s xml:id="DanielC4V30"> אין דער אײגענער שעה איז דערפֿילט געװאָרן דאָס װאָרט אױף נבֿוכַדנֶצַרן, און ער איז פֿון מענטשן פֿאַרטריבן געװאָרן, און גראָז װי אָקסן האָט ער געגעסן, און פֿון דעם טױ פֿון הימל איז באַנעצט געװאָרן זײַן לײַב, ביז זײַנע האָר זײַנען אױסגעװאַקסן אַזױ װי בײַ אָדלערס, און זײַנע נעגל אַזױ װי בײַ פֿױגלען.
</s><s xml:id="DanielC4V31"> ”און צום סָוף פֿון די טעג, האָב איך, נבֿוכַדנֶצַר, אױפֿגעהױבן מײַנע אױגן צום הימל, און מײַן שׂכל האָט זיך אומגעקערט צו מיר, און איך האָב געבענטשט דעם אױבערשטן, און געלױבט און געאַכפּערט דעם װאָס לעבט אײביק,
װאָס זײַן געװעלטיקײט איז אַן אײביקע געװעלטיקײט, און זײַן מלוכה איז אױף דוֹר-דוֹרות. </s><s xml:id="DanielC4V32"> און אַלע באַװױנער פֿון דער ערד זײַנען װי גאָרנישט גערעכנט; און לױט זײַן רצון טוט ער מיט דעם חיל פֿון הימל, און מיט די באַװױנער פֿון דער ערד, און ניטאָ װער זאָל װערן זײַן האַנט, און אים זאָגן: װאָס טוסטו?
</s><s xml:id="DanielC4V33"> אין דער אײגענער שעה האָט מײַן שׂכל זיך אומגעקערט צו מיר, און צו דעם כּבֿוד פֿון מײַן מלוכה, האָט מײַן פּראַכט און מײַן גלאַנץ זיך אומגעקערט צו מיר; און מײַנע מיניסטאָרן און מײַנע גרױסע לײַט האָבן מיך געזוכט; און איך בין באַפֿעסטיקט געװאָרן אין מײַן מלוכה, און נאָך אַ גרעסערע מאַכט איז מיר צוגעלײגט געװאָרן. </s><s xml:id="DanielC4V34"> אַצונד טו איך, נבֿוכַדנֶצַר, לױבן און דערהײבן און אַכפּערן דעם קיניג פֿון די הימלען, װאָס אַלע זײַנע טוּונגען זײַנען אמת, און זײַנע װעגן גערעכטיקײט, און די װאָס גײען מיט גאװה קען ער דערנידערן“.


</s><s xml:id="DanielC5V1"> דער מלך בלשאַצַר האָט געמאַכט אַ גרױסן מאָלצײַט פֿאַר טױזנט פֿון זײַנע גרױסע לײַט, און האָט געטרונקען װײַן מיט די טױזנט. </s><s xml:id="DanielC5V2"> האָט בלשאַצַר, אַז ער האָט פֿאַרזוכט דעם װײַן, באַפֿױלן צו ברענגען די גילדערנע און זילבערנע כּלים, װאָס זײַן פֿאָטער נבֿוכַדנֶצַר האָט אַרױסגענומען פֿון דעם טעמפּל װאָס אין ירושָלַיִם; כּדי דער מלך, און זײַנע גרױסע לײַט, זײַנע װײַבער, און זײַנע קעפּסװײַבער, זאָלן טרינקען אין זײ. </s><s xml:id="DanielC5V3"> דענצמאָל האָט מען געבראַכט די גילדערנע כּלים, װאָס מע האָט אַרױסגענומען פֿון דעם טעמפּל פֿון גאָטס הױז װאָס אין ירושָלַיִם, און דער מלך, און זײַנע גרױסע לײַט, זײַנע װײַבער, און זײַנע קעפּסװײַבער, האָבן געטרונקען אין זײ. </s><s xml:id="DanielC5V4"> זײ האָבן געטרונקען װײַן, און געלױבט די געטער פֿון גאָלד און זילבער, פֿון קופּער, אײַזן, האָלץ, און שטײן. </s><s xml:id="DanielC5V5"> אין דער אײגענער שעה זײַנען אַרױס פֿינגער פֿון אַ מענטשנס האַנט, און האָבן געשריבן אַקעגן דעם לײַכטער, אױפֿן קאַלך פֿון דער װאַנט פֿון דעם מלכס פּאַלאַץ; און דער מלך האָט געזען די האַנטפֿלעך װאָס האָט געשריבן. </s><s xml:id="DanielC5V6"> דענצמאָל האָט זיך געביטן דעם מלכס פֿאַרב, און זײַנע רעיוֹנות האָבן אים געשראָקן, און די געלענקען פֿון זײַנע לענדן זײַנען לױז געװאָרן, און זײַנע קני האָבן זיך געקלאַפּט אײנס אָן אַנדערן. </s><s xml:id="DanielC5V7"> האָט דער מלך אױסגערופֿן אין דער הײך, מע זאָל אַרײַנברענגען די צױבערשפּרעכער, די כַּשׂדים, און די שטערנזעער. דער מלך האָט זיך אָפּגערופֿן און האָט געזאָגט צו די חכמים פֿון בבֿל: װער נאָר עס װעט איבערלײענען דאָס דאָזיקע געשריפֿטס, און װעט דעם פּיתרון דערפֿון מיר באַשײדן, װעט אין פּורפּל אָנגעקלײדט װערן, מיט אַ גילדערנער קײט אױף זײַן האַלדז, און װי אַ דריטער אין דער מלוכה געװעלטיקן.
</s><s xml:id="DanielC5V8"> דענצמאָל זײַנען אַרײַנגעקומען אַלע חכמים פֿון מלך, אָבער זײ האָבן ניט געקענט איבערלײענען דאָס געשריפֿטס, און דעם פּיתרון לאָזן װיסן דעם מלך. </s><s xml:id="DanielC5V9"> האָט דענצמאָל דער מלך בלשאַצַר זיך שטאַרק דערשראָקן, און זײַן פֿאַרב האָט זיך אױף אים געביטן, און זײַנע גרױסע לײַט זײַנען געװאָרן צעטומלט. </s><s xml:id="DanielC5V10"> איז פֿון װעגן די װערטער פֿון דעם מלך און זײַנע גרױסע לײַט אַרײַנגעקומען די מלכּה אין הױז פֿון מאָלצײַט; האָט זיך אָפּגערופֿן די מלכּה און האָט געזאָגט: אײביק לעבן זאָל דער מלך! זאָלן דײַנע רעיוֹנות דיך ניט שרעקן, און דײַן פֿאַרב זאָל זיך ניט בײַטן. </s><s xml:id="DanielC5V11"> פֿאַראַן אַ מאַן אין דײַן קיניגרײַך, װאָס דער גײַסט פֿון די הײליקער געטער איז אין אים, און אין די טעג פֿון דײַן פֿאָטער איז געפֿונען געװאָרן אין אים ליכטיקײט, און פֿאַרשטאַנדיקײט, און חכמה אַזױ װי די חכמה פֿון די געטער; און דער מלך נבֿוכַדנֶצַר דײַן פֿאָטער האָט אים פֿאַר דעם הױפּט פֿון די חַרטומים, די צױבערשפּרעכער, די כַּשׂדים, און די שטערנזעער אױפֿגעשטעלט – דײַן פֿאָטער דער מלך. </s><s xml:id="DanielC5V12"> װײַל אַן אױסנאַמיקער גײַסט, און קענשאַפֿט, און פֿאַרשטאַנדיקײט, פּוֹתר זײַן חלוֹמות, און באַשײדונג פֿון רעטענישן, און אָפּבינדונג פֿון קנופּן, זײַנען געפֿונען געװאָרן אין אים, אין דניאלן, װאָס דער מלך האָט געמאַכט זײַן נאָמען בלטשאַצַר. אַצונד, זאָל דניאל גערופֿן װערן, און ער װעט באַשײדן דעם פּיתרון.
</s><s xml:id="DanielC5V13"> דענצמאָל איז דניאל אַרײַנגעבראַכט געװאָרן פֿאַר דעם מלך. האָט זיך אָפּגערופֿן דער מלך און האָט געזאָגט צו דניאלן: ביסטו דאָס דער דניאל װאָס פֿון די גלות-קינדער פֿון יהודה, װאָס מײַן פֿאָטער דער מלך האָט געבראַכט פֿון יהודה? </s><s xml:id="DanielC5V14"> װאָרום איך האָב געהערט אױף דיר, אַז דער גײַסט פֿון די געטער איז אין דיר, און ליכטיקײט, און פֿאַרשטאַנדיקײט, און אױסנאַמיקע חכמה, געפֿינען זיך אין דיר. </s><s xml:id="DanielC5V15"> און אַצונד זײַנען אַרײַנגעבראַכט געװאָרן פֿאַר מיר די חכמים, די צױבערשפּרעכער, אַז זײ זאָלן איבערלײענען דאָס דאָזיקע געשריפֿטס, און מיך מאַכן װיסן דעם פּיתרון דערפֿון, אָבער זײ קענען דעם פּיתרון פֿון דער זאַך ניט באַשײדן. </s><s xml:id="DanielC5V16"> און איך האָב געהערט אױף דיר, אַז דו קענסט פּוֹתר זײַן פּיתרוֹנים, און אָפּבינדן קנופּן; אַצונד, אױב דו קענסט איבערלײענען דאָס געשריפֿטס, און מיך מאַכן װיסן דעם פּיתרון דערפֿון, װעסטו אין פּורפּל אָנגעקלײדט װערן, מיט אַ גילדערנער קײט אױף דײַן האַלדז, און װי אַ דריטער אין דער מלוכה געװעלטיקן.
</s><s xml:id="DanielC5V17"> דענצמאָל האָט געענטפֿערט דניאל און האָט געזאָגט פֿאַר דעם מלך: דײַנע מתּנות זאָלן בלײַבן בײַ דיר, און דײַנע באַלױנונגען גיב אַן אַנדערן; אָבער דאָס געשריפֿטס װעל איך דעם מלך איבערלײענען, און דעם פּיתרון װעל איך אים מאַכן װיסן. </s><s xml:id="DanielC5V18"> דו, מלך – דער העכסטער גאָט האָט געגעבן דײַן פֿאָטער נבֿוכַדנֶצַרן מלוכה, און גרױסקײט, און כּבֿוד, און פּראַכט. </s><s xml:id="DanielC5V19"> און פֿון װעגן דער גרױסקײט װאָס ער האָט אים געגעבן, האָבן אַלע פֿעלקער, אומות, און לשוֹנות, געציטערט און מוֹרא געהאַט פֿאַר אים; װעמען ער האָט געװאָלט האָט ער געטײט, און װעמען ער האָט געװאָלט האָט ער געלאָזט לעבן, און װעמען ער האָט געװאָלט האָט ער דערהױבן, און װעמען ער האָט געװאָלט האָט ער דערנידערט. </s><s xml:id="DanielC5V20"> אָבער אַז זײַן האַרץ האָט זיך דערהױבן, און זײַן גײַסט איז געװאָרן תַּקיף ביז צום מוטװיליקן, איז ער אַראָפּגעזעצט געװאָרן פֿון דעם טראָן פֿון זײַן מלוכה, און דעם כּבֿוד האָט מען אָפּגעטאָן פֿון אים. </s><s xml:id="DanielC5V21"> און פֿון מענטשנקינדער איז ער פֿאַרטריבן געװאָרן, און זײַן האַרץ האָט מען געמאַכט גלײַך צו אַ חיהס, און מיט װאַלדאײזלען איז געװען זײַן װױנונג; גראָז אַזױ װי אָקסן האָט מען אים געמאַכט עסן, און פֿון דעם טױ פֿון הימל איז ער באַנעצט געװאָרן; ביז ער האָט געװוּסט אַז דער העכסטער גאָט געװעלטיקט איבער דער מלוכה פֿון מענטשן, און װעמען ער װיל זעצט ער דערױף. </s><s xml:id="DanielC5V22"> און דו, זײַן זון בלשאַצַר, האָסט ניט געבײגט דײַן האַרץ, הגם דו האָסט דאָס אַלץ געװוּסט, </s><s xml:id="DanielC5V23"> נאָר דו האָסט זיך דערהױבן אַקעגן דעם האַר פֿון הימל, און די כּלים פֿון זײַן הױז האָט מען געבראַכט פֿאַר דיר, און דו, און דײַנע גרױסע לײַט, דײַנע װײַבער, און דײַנע קעפּסװײַבער, האָבן װײַן געטרונקען אין זײ, און געטער פֿון זילבער, און גאָלד, קופּער, אײַזן, האָלץ, און שטײן, װאָס ניט זײ זעען, און ניט זײ הערן, און ניט זײ װײסן, האָסטו געלױבט; און דעם גאָט װאָס דײַן נשמה איז אין זײַן האַנט, און אַלע דײַנע װעגן זײַנען בײַ אים, האָסטו ניט געאַכפּערט. </s><s xml:id="DanielC5V24"> דענצמאָל איז אַרױסגעשיקט געװאָרן פֿון פֿאַר אים די האַנטפֿלעך, און האָט אָנגעצײכנט דאָס דאָזיקע געשריפֿטס. </s><s xml:id="DanielC5V25"> און דאָס איז דאָס געשריפֿטס װאָס איז אָנגעצײכנט געװאָרן; מְנֵא מְנֵא תְּקֵל אופֿרסִין. </s><s xml:id="DanielC5V26"> דאָס איז דער פּיתרון פֿון דער זאַך: מְנֵא, גאָט האָט אָפּגעצײלט דײַן מלוכה, און האָט זי געענדיקט. </s><s xml:id="DanielC5V27"> תְּקֵל, דו ביסט געװױגן געװאָרן אױף אַ װאָגשאָל, און ביסט געפֿונען געװאָרן פֿעליק. </s><s xml:id="DanielC5V28"> פּרֵס, דײַן מלוכה װערט צעטײלט, און אַװעקגעגעבן צו פּרַס און מָדַי.
</s><s xml:id="DanielC5V29"> דענצמאָל האָט בלשאַצַר באַפֿױלן, און מע האָט אָנגעקלײדט דניאלן אין פּורפּל, מיט אַ גילדערנער קײט אױף זײַן האַלדז, און מע האָט אױסגערופֿן אױף אים, אַז ער זאָל זײַן אַ דריטער געװעלטיקער אין דער מלוכה.
</s><s xml:id="DanielC5V30"> אין דער אײגענער נאַכט איז בלשאַצַר דער מלך פֿון די כַּשׂדים געטײט געװאָרן.
</s><s xml:id="DanielC6V1"> און דָריָוֶש פֿון מָדַי האָט איבערגענומען די מלוכה, װען ער איז געװען אַרום צװײ און זעכציק יאָר אַלט. </s><s xml:id="DanielC6V2"> איז װױלגעפֿעלן פֿאַר דָריָוֶשן, און ער האָט אַרױפֿגעזעצט איבער דעם קיניגרײַך הונדערט און צװאַנציק סאַטראַפּן, װאָס זאָלן זײַן אין גאַנצן קיניגרײַך; </s><s xml:id="DanielC6V3"> און איבער זײ דרײַ אױבערלײַט װאָס דניאל איז געװען אײנער פֿון זײ; כּדי די דאָזיקע סאַטראַפּן זאָלן אָפּגעבן צו זײ רעכנשאַפֿט, און דער מלך זאָל ניט האָבן קײן הֶזק. </s><s xml:id="DanielC6V4"> דענצמאָל האָט דער דאָזיקער דניאל זיך אױסגעצײכנט איבער די אױבערלײַט און די סאַטראַפּן, װײַל אַן אױסנאַמיקער גײַסט איז געװען אין אים; און דער מלך האָט געקלערט אים אַרױפֿצוזעצן איבער דעם גאַנצן קיניגרײַך.
</s><s xml:id="DanielC6V5"> דענצמאָל האָבן די אױבערלײַט און די סאַטראַפּן געזוכט אַן אױסרעד אַקעגן דניאלן בנוגע צו דער מלוכה, אָבער זײ האָבן קײן אױסרעד און קײן פֿעלער ניט געקענט געפֿינען, װײַל ער איז געװען געטרײַ, און קײן פֿאַרזע אָדער פֿעלער איז בײַ אים ניט געפֿונען געװאָרן. </s><s xml:id="DanielC6V6"> האָבן דענצמאָל די דאָזיקע מענער געזאָגט: מיר װעלן ניט געפֿינען קײן אורזאַך אַקעגן דעם דאָזיקן דניאלן, סײַדן מיר געפֿינען עס אין דעם געזעץ פֿון זײַן גאָט. </s><s xml:id="DanielC6V7"> דענצמאָל זײַנען די דאָזיקע אױבערלײַט און סאַטראַפּן געקומען מיט אימפּעט צום מלך, און האָבן צו אים אַזױ געזאָגט: אײביק לעבן זאָל דער מלך דָריָוֶש! </s><s xml:id="DanielC6V8"> אַלע אױבערלײַט פֿון דער מלוכה, די הערשער, און די סאַטראַפּן, די ראַטגעבער, און די פֿירשטן, האָבן זיך באַקלערט, אַז דער מלך זאָל אױפֿשטעלן אַ געזעץ, און מאַכן אַ שטאַרקן פֿאַרװער, אַז איטלעכער װאָס װעט בעטן אַ געבעט פֿון װאָסער עס איז גאָט אָדער מענטשן ביז דרײַסיק טעג, אַחוץ פֿון דיר, מלך, זאָל אַרײַנגעװאָרפֿן װערן אין דער גרוב פֿון לײבן. </s><s xml:id="DanielC6V9"> אַצונד, מלך, זאָלסטו אױפֿשטעלן דעם פֿאַרװער, און חתמען דאָס געשריפֿטס, אַז מע זאָל עס ניט ענדערן, לױט דעם געזעץ פֿון מָדַי און פּרַס װאָס װערט ניט בטל. </s><s xml:id="DanielC6V10"> איבער דעם האָט דער מלך דָריָוֶש געחתמעט דאָס געשריפֿטס און דעם פֿאַרװער.
</s><s xml:id="DanielC6V11"> און דניאל, אַז ער האָט זיך דערװוּסט אַז דאָס געשריפֿטס איז געחתמעט געװאָרן, איז ער אַרײַנגעגאַנגען אין זײַן הױז – און ער האָט געהאַט פֿענצטער אין זײַן אױבערשטוב אָפֿן אַקעגן ירושָלַיִם – און דרײַ מאָל אין טאָג האָט ער געקניט אױף זײַנע קני, און תּפֿילה געטאָן, און געגעבן אַ לױב פֿאַר זײַן גאָט, אַזױ װי ער פֿלעגט טאָן פֿריער. </s><s xml:id="DanielC6V12"> דענצמאָל זײַנען די דאָזיקע מענער אַרײַן מיט אימפּעט, און האָבן געפֿונען דניאלן, װי ער בעט און איז מתפּלל פֿאַר זײַן גאָט. </s><s xml:id="DanielC6V13"> האָבן זײ דענצמאָל גענענט, און האָבן גערעדט פֿאַר דעם מלך װעגן דעם מלכס פֿאַרװער: האָסטו ניט געחתמעט אַ פֿאַרװער, אַז איטלעכער מענטש װאָס װעט בעטן פֿון װאָסער עס איז גאָט אָדער מענטשן ביז דרײַסיק טעג, אַחוץ פֿון דיר, מלך, זאָל אַרײַנגעװאָרפֿן װערן אין דער גרוב פֿון לײבן? האָט געענטפֿערט דער מלך און האָט געזאָגט: די זאַך איז פֿעסט, לױט דעם געזעץ פֿון מָדַי און פּרַס װאָס טאָר ניט אָפּגעשאַפֿט װערן. </s><s xml:id="DanielC6V14"> דענצמאָל האָבן זײ זיך אָפּגערופֿן און האָבן געזאָגט פֿאַרן מלך אַז: דניאל װאָס איז פֿון די גלות-קינדער פֿון יהודה לײגט ניט אַכט אױף דיר, מלך, און אױף דעם פֿאַרװער װאָס דו האָסט געחתמעט, און דרײַ מאָל אין טאָג בעט ער זײַן געבעט. </s><s xml:id="DanielC6V15"> דענצמאָל, אַז דער מלך האָט געהערט די זאַך, האָט אים זײער פֿאַרדראָסן, און ער האָט געלײגט דעם געדאַנקען אױף דניאלן, אים צו ראַטעװען, און ביז זונאונטערגאַנג האָט ער זיך געמיט אים מציל צו זײַן. </s><s xml:id="DanielC6V16"> דענצמאָל זײַנען די דאָזיקע מענער געקומען מיט אימפּעט צום מלך, און האָבן געזאָגט צום מלך: זײ װיסן, מלך, אַז עס איז אַ געזעץ פֿון מָדַי און פּרַס, אַז איטלעך פֿאַרװער אָדער באַפֿעל װאָס דער מלך שטעלט אױף, איז ניט צום ענדערן. </s><s xml:id="DanielC6V17"> דענצמאָל האָט דער מלך באַפֿױלן, און מע האָט געבראַכט דניאלן און אים אַרײַנגעװאָרפֿן אין דער גרוב פֿון לײבן. האָט זיך אָפּגערופֿן דער מלך און האָט געזאָגט צו דניאלן: דײַן גאָט װאָס דו דינסט צו אים שטענדיק, ער װעט דיך מציל זײַן. </s><s xml:id="DanielC6V18"> און אַ שטײן איז געבראַכט געװאָרן, און איז אַרױפֿגעלײגט געװאָרן אױפֿן מױל פֿון דער גרוב, און דער מלך האָט עס פֿאַרחתמעט מיט זײַן זיגלרינג און מיט דעם זיגלרינג פֿון זײַנע גרױסע לײַט, כּדי קײן זאַך זאָל ניט געענדערט װערן מיט דניאלן.
</s><s xml:id="DanielC6V19"> דענצמאָל איז דער מלך אַװעק אין זײַן פּאַלאַץ, און ער האָט צוגעבראַכט די נאַכט אין פֿאַסטן, און פֿאַרװײַלונגען זײַנען ניט געבראַכט געװאָרן פֿאַר אים, און זײַן שלאָף האָט זיך אָפּגעטאָן פֿון אים. </s><s xml:id="DanielC6V20"> דענצמאָל איז דער מלך אױפֿגעשטאַנען באַגינען מיטן פֿרימאָרגנליכט, און איז האַסטיק אַװעק צו דער גרוב פֿון לײבן. </s><s xml:id="DanielC6V21"> און װי ער האָט גענענט צו דער גרוב, האָט ער געשריען צו דניאלן מיט אַ טרױעריקן קָול; דער מלך האָט גערופֿן צו דניאלן און האָט געזאָגט: דניאל, דו קנעכט פֿון דעם לעבעדיקן גאָט, האָט דער גאָט װאָס דו דינסט צו אים תּמיד, דיך געקענט מציל זײַן פֿון די לײבן? </s><s xml:id="DanielC6V22"> דענצמאָל האָט דניאל געזאָגט צום מלך: אײביק לעבן זאָל דער מלך! </s><s xml:id="DanielC6V23"> מײַן גאָט האָט געשיקט זײַן מלאך, און ער האָט פֿאַרשלאָסן דאָס מױל פֿון די לײבן, און זײ האָבן מיר ניט שלעכטס געטאָן; װײַל פֿאַר אים איז מיר געפֿונען געװאָרן אַ זכות; און אױך אַקעגן דיר, מלך, האָב איך שלעכטס ניט געטאָן. </s><s xml:id="DanielC6V24"> דענצמאָל האָט זיך דער מלך זײער דערפֿרײט, און ער האָט באַפֿױלן אַרױפֿברענגען דניאלן פֿון דער גרוב; און דניאל איז אַרױפֿגעבראַכט געװאָרן פֿון דער גרוב, און קײן שעדיקונג איז אױף אים ניט געפֿונען געװאָרן, װײַל ער האָט געגלױבט אין זײַן גאָט. </s><s xml:id="DanielC6V25"> און דער מלך האָט באַפֿױלן, און מע האָט געבראַכט יענע מענער װאָס האָבן געמַסרט אױף דניאלן, און מע האָט זײ אַרײַנגעװאָרפֿן אין דער גרוב פֿון לײבן, זײ, זײערע קינדער, און זײערע װײַבער; און זײ האָבן צו מאָל ניט דערגרײכט צום דעק פֿון דער גרוב, האָבן שױן די לײבן געװעלטיקט איבער זײ, און אַלע זײערע בײנער צעמאָלן.
</s><s xml:id="DanielC6V26"> דענצמאָל האָט דער מלך דָריָוֶש געשיקט צו אַלע פֿעלקער, אומות, און לשוֹנות, װאָס װױנען אױף דער גאַנצער ערד: אײַער פֿריד זאָל זיך מערן! </s><s xml:id="DanielC6V27"> פֿון מיר װערט געגעבן אַ באַפֿעל, אַז אין דער גאַנצער געװעלטיקײט פֿון מײַן קיניגרײַך זאָל מען ציטערן און מוֹרא האָבן פֿאַר דעם גאָט פֿון דניאלן;
װאָרום ער איז דער לעבעדיקער גאָט, און ער באַשטײט אײביק, און זײַן מלוכה איז אַזאַ װאָס װערט ניט צעשטערט, און זײַן געװעלטיקײט איז ביז צום סָוף. </s><s xml:id="DanielC6V28"> ער ראַטעװעט און איז מציל, און ער מאַכט צײכנס און װוּנדער, אין הימל און אױף דער ערד; ער איז דער װאָס האָט מציל געװען דניאלן פֿון דער מאַכט פֿון די לײבן.
</s><s xml:id="DanielC6V29"> און דער דאָזיקער דניאל האָט באַגליקט אונטער דער מלוכה פֿון דָריָוֶשן, און אונטער דער מלוכה פֿון כּוֹרֶש דעם פּרַסער.
</s><s xml:id="DanielC7V1"> אין ערשטן יאָר פֿון בלשאַצַר דעם מלך פֿון בבֿל, האָט דניאל געזען אַ חלום, און זעונגען פֿון זײַן קאָפּ אױף זײַן געלעגער; דענצמאָל האָט ער אױפֿגעשריבן דעם חלום, און האָט דערצײלט דעם עיקר פֿון דער זאַך. </s><s xml:id="DanielC7V2"> דניאל האָט אָנגעהױבן און דערצײלט: איך האָב געזען אין מײַן זעואנג בײַ נאַכט, ערשט די פֿיר װינטן פֿון הימל האָבן אױסגעבראָכן אױפֿן גרױסן ים. </s><s xml:id="DanielC7V3"> און פֿיר גרױסע חיות זײַנען אַרױסגעקומען פֿון ים, אײנע אַנדערש פֿון דער אַנדערער. </s><s xml:id="DanielC7V4"> די ערשטע איז געװען אַזױ װי אַ לײב, און פֿליגלען פֿון אַן אָדלער האָט זי געהאַט; איך האָב געקוקט ביז אירע פֿליגלען זײַנען אױסגעפֿליקט געװאָרן, און זי איז אױפֿגעהױבן געװאָרן פֿון דער ערד, און איז אַװעקגעשטעלט געװאָרן אױף צװײ פֿיס אַזױ װי אַ מענטש, און אַ האַרץ פֿון אַ מענטשן איז איר געגעבן געװאָרן. </s><s xml:id="DanielC7V5"> און זע, אַן אַנדער חיה, אַ צװײטע, איז געװען געגליכן צו אַ בער, און זי איז געשטעלט געװאָרן אױף אײן זײַט, און דרײַ ריפּן זײַנען געװען אין איר מױל צװישן אירע צײנער; און אַזױ האָט מען צו איר געזאָגט: שטײ אױף, עס פֿלײש אַ סך. </s><s xml:id="DanielC7V6"> דערנאָך האָב איך געזען, ערשט אַן אַנדערע, אַזױ װי אַ לעמפּערט; און זי האָט געהאַט פֿיר פֿליגלען פֿון אַ פֿױגל אױף איר רוקן, און פֿיר קעפּ האָט די חיה געהאַט; און געװעלטיקײט איז איר געגעבן געװאָרן. </s><s xml:id="DanielC7V7"> דערנאָך האָב איך געזען אין די זעונגען פֿון דער נאַכט, ערשט אַ פֿירטע חיה, שרעקלעך און מוֹראדיק, און געװאַלטיק שטאַרק; און גרױסע אײַזערנע צײנער האָט זי געהאַט; זי האָט געגעסן און האָט צעמאָלן, און דעם רעשט האָט זי צעטראָטן מיט אירע פֿיס; און זי איז געװען אַנדערש פֿון אַלע חיות װאָס פֿאַר איר, און צען הערנער האָט זי געהאַט. </s><s xml:id="DanielC7V8"> האָב איך באַטראַכט די הערנער, ערשט אַן אַנדער האָרן, אַ קלײנער, איז אַרױסגעװאַקסן צװישן זײ, און דרײַ פֿון די פֿאָדערשטע הערנער זײַנען אױסגעריסן געװאָרן פֿון פֿאַר אים; און זע, אױגן אַזױ װי די אױגן פֿון אַ מענטשן זײַנען געװען אין דעם דאָזיקן האָרן, און אַ מױל װאָס האָט גערעדט גרױס. </s><s xml:id="DanielC7V9"> איך האָב געקוקט
ביז טראָנען האָט מען אױפֿגעשטעלט, און אַן אַלטבאַטאָגטער האָט זיך געזעצט; זײַן מלבוש איז געװען װי װײַסער שנײ, און די האָר פֿון זײַן קאָפּ װי לױטערע װאָל; זײַן טראָן איז געװען פֿלאַמען פֿײַער, די רעדער דערפֿון, ברענעדיק פֿײַער. </s><s xml:id="DanielC7V10"> אַ טײַך פֿײַער האָט אַרױסגעשטראָמט, און איז אַרױסגעגאַנגען פֿון פֿאַר אים; טױזטן מאָל טױזנט האָבן אים באַדינט, און צען טױזנט מאָל צען טױזנט זײַנען פֿאַר אים געשטאַנען; אַ בית-דין איז געזעסן, און ביכער זײַנען געװען געעפֿנט.
</s><s xml:id="DanielC7V11"> האָב איך דענצמאָל געקוקט פֿון װעגן דעם קָול פֿון די גרױסע װערטער װאָס דער האָרן האָט גערעדט – איך האָב געקוקט ביז די חיה איז געטײט געװאָרן, און איר לײַב איז פֿאַרטיליקט געװאָרן, און איבערגעגעבן געװאָרן צום בראַנד פֿון פֿײַער. </s><s xml:id="DanielC7V12"> און פֿון די איבעריקע חיות האָט מען אָפּגעטאָן זײער געװעלטיקײט, אָבער אַ פֿאַרלענגערונג פֿון לעבן איז זײ געגעבן געװאָרן ביז אַ צײַט און שעה.
</s><s xml:id="DanielC7V13"> איך האָב געזען אין זעונגען פֿון דער נאַכט, ערשט אױף װאָלקנס פֿון הימל איז אָנגעקומען אַזױ װי אַ מענטשנקינד, און ביז דעם אַלטבאַטאָגטן האָט ער דערגרײכט, און מע האָט אים געבראַכט פֿאַר אים. </s><s xml:id="DanielC7V14"> און אים איז געגעבן געװאָרן געװעלטיקײט, און כּבֿוד, און מלוכה, אַז אַלע פֿעלקער, אומות, און לשוֹנות, זאָלן דינען צו אים; זײַן געװעלטיקײט אַן אײביקע געװעלטיקײט, װאָס פֿאַרגײט ניט, און זײַן מלוכה, אַזאַ װאָס װערט ניט צעשטערט.
</s><s xml:id="DanielC7V15"> איז מיר, דניאל, באַטריבט געװאָרן מײַן געמיט אין לײַב, און די זעונגען פֿון מײַן קאָפּ האָבן מיך געשראָקן. </s><s xml:id="DanielC7V16"> האָב איך גענענט צו אײנעם פֿון די װאָס זײַנען געשטאַנען דערבײַ, און איך האָב געפֿרעגט די ריכטיקײט װעגן דעם אַלעם, און ער האָט מיר דערצײלט, און האָט מיך געמאַכט װיסן דעם פּיתרון פֿון די זאַכן: </s><s xml:id="DanielC7V17"> די דאָזיקע גרױסע חיות, װאָס זײַנען פֿיר, זײַנען פֿיר מלכים װאָס װעלן אױפֿשטײן אױף דער ערד. </s><s xml:id="DanielC7V18"> אָבער די הײליקע פֿון דעם העכסטן װעלן איבערנעמען די מלוכה, און זײ װעלן האַלטן די מלוכה ביז אײביקײט און ביז אײביקאײביקײטן. </s><s xml:id="DanielC7V19"> דענצמאָל האָב איך געװאָלט װיסן די ריכטיקײט װעגן דער פֿירטער חיה, װאָס איז געװען אַנדערש פֿון זײ אַלעמען- זײער מוֹראדיק, װאָס אירע צײנער זײַנען געװען פֿון אײַזן, און אירע נעגל פֿון קופּער, װאָס האָט געגעסן, צעמאָלן, און דעם רעשט צעטראָטן מיט אירע פֿיס; </s><s xml:id="DanielC7V20"> און װעגן די צען הערנער װאָס אױף איר קאָפּ, און דעם אַנדערן װאָס איז אױסגעװאַקסן, און דרײַ זײַנען אַרױסגעפֿאַלן פֿון פֿאַר אים – דעם דאָזיקן האָרן װאָס האָט געהאַט אױגן, און אַ מױל װאָס האָט גערעדט גרױס, און זײַן אױסזען איז געװען גרעסער װי פֿון זײַנע חבֿרים. </s><s xml:id="DanielC7V21"> איך האָב געזען װי דער דאָזיקער האָרן האָט געמאַכט אַ מלחמה מיט די הײליקע, און איז זײ בײַגעקומען; </s><s xml:id="DanielC7V22"> ביז דער אַלטבאַטאָגטער איז געקומען, און רעכט איז געגעבן געװאָרן די הײליקע פֿון דעם העכסטן, און די צײַט איז געקומען, און די מלוכה האָבן פֿאַרנומען די הײליקע. </s><s xml:id="DanielC7V23"> האָט ער אַזױ געזאָגט: די פֿירטע חיה באַטײט: אַ פֿירטע מלוכה װעט זײַן אױף דער ערד, װאָס װעט זײַן אַנדערש פֿון אַלע מלוכות, און זי װעט פֿאַרצערן די גאַנצע ערד, און װעט זי צעטרעטן און צעמאָלן. </s><s xml:id="DanielC7V24"> און די צען הערנער באַטײטן: פֿון דער דאָזיקער מלוכה װעלן אױפֿשטײן צען מלכים, און נאָך אַן אַנדערער װעט אױפֿשטײן נאָך זײ, און ער װעט זײַן אַנדערש פֿון די פֿריערדיקע, און דרײַ מלכים װעט ער אַראָפּװאַרפֿן. </s><s xml:id="DanielC7V25"> און װערטער אַקעגן דעם העכסטן װעט ער רעדן, און די הײליקע פֿון דעם העכסטן װעט ער מאַטערן, און ער װעט טראַכטן צו ענדערן די צײַטן און דאָס געזעץ; און זײ װעלן איבערגעגעבן װערן אין זײַן האַנט, ביז אַ צײַט און צײַטן און אַ האַלבע צײַט. </s><s xml:id="DanielC7V26"> אָבער אַ בית-דין װעט זיצן, און זײַן געװעלטיקײט װעט מען אַװעקנעמען, כּדי זי צו פֿאַרטיליקן און אונטערברענגען ביזן סָוף. </s><s xml:id="DanielC7V27"> און די מלוכה, און די געװעלטיקײט, און די גרױסקײט פֿון די קיניגרײַכן אונטערן גאַנצן הימל, װעט איבערגעגעבן װערן צו דעם פֿאָלק פֿון הײליקע פֿון דעם העכסטן; זײער מלוכה װעט זײַן אַן אײביקע מלוכה, און אַלע געװעלטיקער װעלן דינען און געהאָרכן צו זײ.
</s><s xml:id="DanielC7V28"> ביז דאַנען איז דער סָוף פֿון דער זאַך. מיך, דניאל, האָבן מײַנע רעיוֹנות זײער געשראָקן, און מײַן פֿאַרב האָט זיך אױף מיר געביטן, און איך האָב די זאַך באַהאַלטן אין מײַן האַרצן.

</s><s xml:id="DanielC8V1"> אין דריטן יאָר פֿון מלך בלשאַצַרס מלוכה האָט זיך אַ זעונג באַװיזן צו מיר, צו מיר דניאל, נאָך דעם װאָס האָט זיך צו מיר באַװיזן אין אָנהײב. </s><s xml:id="DanielC8V2"> און איך האָב געזען אין אַ זעונג – און אַז איך האָב עס געזען, בין איך געװען אין דער הױפּטשטאָט שושַן, אין דער מדינה עֵילָם – איך האָב געזען אין אַ זעונג, װי איך בין בײַ דעם שטראָם אולַי. </s><s xml:id="DanielC8V3"> און איך האָב אױפֿגעהױבן מײַנע אױגן, און האָב אַ קוק געטאָן, ערשט אַ װידער שטײט פֿאַר דעם שטראָם, און ער האָט צװײ הערנער, און די צװײ הערנער זײַנען הױכע, און אײנער איז העכער פֿון צװײטן, און דער העכערער איז אַרױסגעװאַקסן צולעצט. </s><s xml:id="DanielC8V4"> האָב איך געזען דעם װידער שטױסן צו מערבֿ, און צו צפֿון, און צו דָרום, און קײן חיה האָט זיך ניט געקענט שטעלן אַקעגן אים, און עס איז ניט געװען װער זאָל מציל זײַן פֿון זײַן האַנט; און ער האָט געטאָן לױט זײַן װילן, און האָט זיך געגרײסט.
</s><s xml:id="DanielC8V5"> און װי איך האָב דאָס באַטראַכט, ערשט אַ ציגנבאָק איז אָנגעקומען פֿון מערבֿ-זײַט איבערן געזיכט פֿון דער גאַנצער ערד, אָבער ער האָט ניט אָנגערירט די ערד; און דער באָק האָט געהאַט אַן אָנזעעװדיקן האָרן צװישן זײַנע אױגן. </s><s xml:id="DanielC8V6"> און ער איז צוגעקומען ביז צו דעם װידער מיט די הערנער, װאָס איך האָב געזען שטײן פֿאַרן שטראָם, און ער איז אַרױפֿגעלאָפֿן אױף אים מיט דעם אימפּעט פֿון זײַן כּוֹח. </s><s xml:id="DanielC8V7"> און איך האָב אים געזען זיך אָנשטױסן אָן דעם װידער, און ער איז געװען דערביטערט אױף אים, און ער האָט געשלאָגן דעם װידער, און האָט צעבראָכן זײַנע בײדע הערנער; און דער װידער האָט ניט געהאַט קײן כּוֹח צו באַשטײן פֿאַר אים; און ער האָט אים אַנידערגעװאָרפֿן אױף דער ערד, און האָט אים געטרעטן, און עס איז ניט געװען װער זאָל מציל זײַן דעם װידער פֿון זײַן האַנט. </s><s xml:id="DanielC8V8"> און דער ציגנבאָק האָט זיך זײער געגרײסט; אָבער אין זײַן רעכטער שטאַרקײט, האָט זיך אָפּגעבראָכן דער גרױסער האָרן, און דאָס אױסזען פֿון פֿיר איז אַרױסגעװאַקסן אױף זײַן אָרט, אַקעגן די פֿיר װינטן פֿון הימל.
</s><s xml:id="DanielC8V9"> און פֿון אײנעם פֿון זײ איז אַרױסגעגאַנגען אַ קלײנער האָרן, און ער איז געװאָרן זײער גרױס קעגן דָרום, און קעגן מזרח, און קעגן דעם שײנעם לאַנד. </s><s xml:id="DanielC8V10"> און ער איז געװאָרן גרױס ביז צו דעם חיל פֿון הימל, און האָט אַראָפּגעװאָרפֿן צו דער ערד טײל פֿון דעם חיל – פֿון די שטערן, און האָט זײ צעטרעטן. </s><s xml:id="DanielC8V11"> און ביז צו דעם האַר פֿון חיל האָט ער זיך געגרײסט; און דער שטענדיקער קרבן איז פֿון אים אַװעקגענומען געװאָרן, און דער אָרט פֿון זײַן הײליקטום איז אײַנגעװאָרפֿן געװאָרן. </s><s xml:id="DanielC8V12"> און דער חיל איז איבערגעגעבן געװאָרן אין אײנעם מיט דעם שטענדיקן קרבן דורך פֿאַרברעך; און ער האָט געשלײַדערט דעם אמת צו דער ערד, און ער האָט אױפֿגעטאָן און האָט באַגליקט. </s><s xml:id="DanielC8V13"> און איך האָב געהערט װי אײן הײליקער האָט גערעדט, און אײן הײליקער האָט געזאָגט צו דעם אומבאַקענטן װאָס האָט גערעדט: אױף ביז װאַנען איז די זעונג װעגן דעם שטענדיקן קרבן, און דעם פֿאַרברעך װאָס צעגרױלט, דאָס איבערגעבן אי דאָס הײליקטום אי דעם חיל צום צעטרעטן? </s><s xml:id="DanielC8V14"> האָט ער צו מיר געזאָגט: ביז צװײ טױזנט און דרײַ הונדערט אָװנטן און פֿרימאָרגנס; דענצמאָל װעט דאָס הײליקטום קומען צו זײַן רעכט.
</s><s xml:id="DanielC8V15"> און עס איז געװען, װי איך, דניאל, האָב געזען די זעונג, און האָב געזוכט צו פֿאַרשטײן, ערשט אַקעגן מיר שטײט אַזױ װי דאָס אױסזען פֿון אַ מאַן. </s><s xml:id="DanielC8V16"> און איך האָב געהערט דעם קָול פֿון אַ מענטשן איבערן אולַי, און ער האָט אױסגערופֿן און האָט געזאָגט: גַבֿריאֵל, גיב דעם דאָזיקן צו פֿאַרשטײן די זעונג. </s><s xml:id="DanielC8V17"> איז ער צוגעקומען לעבן װוּ איך בין געשטאַנען, און װי ער איז צוגעקומען, אַזױ בין איך דערשראָקן געװאָרן, און בין געפֿאַלן אױף מײַן פּנים; האָט ער צו מיר געזאָגט: פֿאַרשטײ, דו מענטשנקינד, װאָרום פֿאַר דער צײַט פֿון קֶץ איז די זעונג. </s><s xml:id="DanielC8V18"> און װי ער האָט צו מיר גערעדט, בין איך אַנטשלאָפֿן געװאָרן אױף מײַן פּנים צו דער ערד; האָט ער מיך אָנגערירט, און האָט מיך װידער אױפֿגעשטעלט װוּ איך בין געשטאַנען. </s><s xml:id="DanielC8V19"> און ער האָט געזאָגט: זע, איך מאַך דיך װיסן װאָס װעט געשען אין סָוף פֿון דעם צאָרן, װאָרום דאָס איז פֿאַר דער צײַט פֿון קֶץ. </s><s xml:id="DanielC8V20"> דער װידער װאָס דו האָסט געזען, מיט די צװײ הערנער, דאָס זײַנען די מלכים פֿון מָדַי און פּרַס. </s><s xml:id="DanielC8V21"> און דער האָריקער באָק איז דער מלך פֿון יָוָן; און דער גרױסער האָרן װאָס צװישן זײַנע אױגן, דאָס איז דער ערשטער מלך. </s><s xml:id="DanielC8V22"> און דער צעבראָכענער װאָס אױף זײַן אָרט זײַנען אױפֿגעשטאַנען פֿיר [באַטײט]: פֿיר מלוכות װעלן אױפֿשטײן פֿון דעם פֿאָלק, אָבער אָן זײַן מאַכט. און אין סָוף פֿון זײער מלוכה, אַז די פֿאַרברעכער װעלן האָבן אױסגעפֿירט, װעט אױפֿשטײן אַ מלך מיט אַ פֿאַרשײַטן פּנים, װאָס פֿאַרשטײט זיך אױף ליסטיקײטן. </s><s xml:id="DanielC8V24"> און זײַן מאַכט װעט זײַן גרױס, אָבער ניט מיט זײַן אײגענעם כּוֹח; און ער װעט װוּנדערלעך צעשטערן, און װעט באַגליקן און אױפֿטאָן; און ער װעט אומברענגען די מאַכטיקע, און דאָס פֿאָלק פֿון הײליקע. </s><s xml:id="DanielC8V25"> און דורך זײַן שׂכל װעט ער באַגליקן אין דעם באַטרוג פֿון זײַן האַנט; און ער װעט זיך גרײסן אין זײַן האַרצן, און אין מיטן פֿון שלום װעט ער אומברענגען פֿיל, און אַקעגן דעם האַר פֿון די האַרן װעט ער זיך שטעלן; אָבער אָן עמיצנס האַנט װעט ער צעבראָכן װערן. </s><s xml:id="DanielC8V26"> און די זעונג פֿון די אָװנטן און פֿרימאָרגנס װאָס איז אָנגעזאָגט געװאָרן איז אמת; אָבער דו באַהאַלט די זעונג, װאָרום דאָס איז אױף פֿיל טעג אַרום.
</s><s xml:id="DanielC8V27"> און איך, דניאל, בין פֿיל טעג געװען צעבראָכן און קראַנק; דערנאָך בין איך אױפֿגעשטאַנען, און האָב געטאָן די אַרבעט פֿאַרן מלך; און איך בין געװען אַ צעגרױלטער פֿון דער זעונג, אָבער קײנער האָט ניט געמערקט.

</s><s xml:id="DanielC9V1"> אין ערשטן יאָר פֿון דָריָוֶש דען זון פֿון אַכַשוֵרוֹש פֿון דעם אָפּשטאַם פֿון מָדַי, װאָס איז געמאַכט געװאָרן פֿאַר אַ מלך איבער דעם קיניגרײַך פֿון די כַּשׂדים, </s><s xml:id="DanielC9V2"> אין ערשטן יאָר פֿון זײַן מלוכה, האָב איך, דניאל, נאָכגעקוקט אין די ספֿרים די צאָל פֿון די יאָרן װאָס דאָס װאָרט פֿון גאָט איז געװען צו יִרמיָה הנבֿיא, צו דערפֿילן אױף די חורבֿות פֿון ירושָלַיִם – זיבעציק יאָר. </s><s xml:id="DanielC9V3"> און איך האָב געקערט מײַן פּנים צו גאָט דעם האַר, צו בעטן אַ תּפֿילה און אַ בקשה מיט פֿאַסטן, און זאַק און אַש. </s><s xml:id="DanielC9V4"> און איך האָב מתפּלל געװען צו יהוה מײַן גאָט, און האָב מיך מתװדה געװען, און האָב געזאָגט: איך בעט דיך גאָט, דו גרױסער און פֿאָרכטיקער גאָט, װאָס היט דעם בונד און די גענאָד צו די װאָס האָבן אים ליב, און צו די װאָס היטן זײַנע געבאָט, </s><s xml:id="DanielC9V5"> מיר האָבן געזינדיקט, און פֿאַרבראָכן, און שלעכטס געטאָן, און װידערשפּעניקט, און זיך אָפּגעקערט פֿון דײַנע געבאָט און דײַנע געזעצן; </s><s xml:id="DanielC9V6"> און מיר האָבן ניט צוגעהערט צו דײַנע קנעכט די נבֿיאים, װאָס האָבן גערעדט אין דײַן נאָמען צו אונדזערע מלכים, אונדזערע האַרן, און אונדזערע עלטערן, און צו דעם גאַנצן פֿאָלק פֿון לאַנד. </s><s xml:id="DanielC9V7"> צו דיר, גאָט, איז די גערעכטיקײט, און צו אונדז איז הײַנטיקן טאָג די שאַנד פֿון פּנים – צו די מענער פֿון יהודה, און צו די באַװױנער פֿון ירושָלַיִם, און צו גאַנץ ישׂראל, די נאָנטע און די װײַטע, אין אַלע לענדער װאָס דו האָסט זײ פֿאַרשטױסן אַהין, פֿון װעגן דער פֿעלשונג װאָס זײ האָבן געפֿעלשט אָן דיר. </s><s xml:id="DanielC9V8"> גאָט, צו אונדז איז די שאַנד פֿון פּנים, צו אונדזערע מלכים, צו אונדזערע האַרן, און צו אונדזערע עלטערן, װײַל מיר האָבן געזינדיקט צו דיר. </s><s xml:id="DanielC9V9"> בײַ גאָט אונדזער האַר איז די דערבאַרימונג און די פֿאַרגעבונג; װאָרום מיר האָבן װידערשפּעניקט אָן אים, </s><s xml:id="DanielC9V10"> און מיר האָבן ניט צוגעהערט צו דעם קָול פֿון יהוה אונדזער גאָט, צו גײן אין זײַנע לערנונגען, װאָס ער האָט אַװעקגעלײגט פֿאַר אונדז דורך דער האַנט פֿון זײַנע קנעכט די נבֿיאים. </s><s xml:id="DanielC9V11"> און גאַנץ ישׂראל האָבן איבערגעטרעטן דײַן תּוֹרה, און זיך אָפּגעקערט, ניט צוצוהערן צו דײַן קָול, און אױף אונדז איז אױסגעגאָסן געװאָרן די קללה און די שבֿועה װאָס שטײט געשריבן אין דער תּוֹרה פֿון משה דעם קנעכט פֿון גאָט, װײַל מיר האָבן געזינדיקט צו אים. </s><s xml:id="DanielC9V12"> און ער האָט מקיים געװען זײַן װאָרט, װאָס ער האָט גערעדט װעגן אונדז, און װעגן אונדזערע שוֹפֿטים װאָס האָבן אונדז געמשפּט, צו ברענגען אױף אונדז אַ גרױס בײז, װאָס איז ניט געשען אונטערן גאַנצן הימל אַזױ װי עס איז געשען צו ירושָלַיִם. </s><s xml:id="DanielC9V13"> אַזױ װי עס שטײט געשריבן אין דער תּוֹרה פֿון משהן, איז דאָס דאָזיקע גאַנצע בײז געקומען אױף אונדז; אָבער מיר האָבן ניט געבעטן פֿאַר יהוה אונדזער גאָט, כּדי זיך אומצוקערן פֿון אונדזערע זינד, און זיך צו קליגן אין דײַן אמת. </s><s xml:id="DanielC9V14"> און גאָט האָט אױפֿגעפּאַסט אױף דעם בײז, און האָט עס געבראַכט אױף אונדז, װאָרום יהוה אונדזער גאָט איז גערעכט אין אַלע זײַנע טוּונגען װאָס ער האָט געטאָן, און מיר האָבן ניט צוגעהערט צו זײַן קָול. </s><s xml:id="DanielC9V15"> און אַצונד, יהוה אונדזער גאָט, דו װאָס האָסט אַרױסגעצױגן דײַן פֿאָלק פֿון לאַנד מִצרַיִם מיט אַ שטאַרקער האַנט, און דיר געמאַכט אַ נאָמען אַזױ װי אױף הײַנטיקן טאָג – מיר האָבן געזינדיקט, מיר האָבן שלעכטס געטאָן. </s><s xml:id="DanielC9V16"> גאָט, לױט אַלע דײַנע גערעכטיקײטן, זאָל, איך בעט דיך, זיך אָפּקערן דײַן כּעס און דײַן גרימצאָרן פֿון דײַן שטאָט ירושָלַיִם, דײַן הײליקן באַרג, װאָרום פֿון װעגן אונדזערע זינד, און פֿון װעגן די פֿאַרברעכן פֿון אונדזערע עלטערן, איז ירושָלַיִם און דײַן פֿאָלק צו שאַנד בײַ אַלע אונדזערע אַרומיקע. </s><s xml:id="DanielC9V17"> און אַצונד, אונדזער גאָט, הער צו די תּפֿילה פֿון דײַן קנעכט, און זײַן בקשה, און דערלײַכט דײַן פּנים אױף דײַן פֿאַרװיסטן הײליקטום פֿון גאָטס װעגן. </s><s xml:id="DanielC9V18"> נײג, מײַן גאָט, דײַן אױער, און הער, עפֿן דײַנע אױגן, און זע אונדזערע פֿאַרװיסטונגען, און די שטאָט װאָס דײַן נאָמען װערט אױף איר גערופֿן, װאָרום ניט פֿון װעגן אונדזערע גערעכטיקײטן מאַכן מיר פֿאַלן פֿאַר דיר אונדזער בקשה, נײַערט פֿון װעגן דײַן גרױס דערבאַרימונג. </s><s xml:id="DanielC9V19"> גאָט, הער, גאָט, פֿאַרגיב, גאָט, פֿאַרנעם און טו, זאָלסט ניט זאַמען; פֿון דײַנעטװעגן, מײַן גאָט, װאָרום דײַן נאָמען װערט גערופֿן אױף דײַן שטאָט און אױף זײַן פֿאָלק.
</s><s xml:id="DanielC9V20"> און װי איך רעד נאָך, און בין מתפּלל, און בין זיך מתװדה אױף מײַנע זינד, און די זינד פֿון מײַן פֿאָלק ישׂראל, און מאַך פֿאַלן מײַן בקשה פֿאַר יהוה מײַן גאָט, פֿון װעגן דעם הײליקן באַרג פֿון מײַן גאָט – </s><s xml:id="DanielC9V21"> װי איך רעד נאָך אין געבעט, אַזױ איז דער מאַן גַבֿריאל, װאָס איך האָב געזען אין דער זעונג אין אָנהײב, געקומען פֿליעדיק צו פֿליען, און האָט מיך אָנגערירט, אַרום דער צײַט פֿון אָװנט-קרבן. </s><s xml:id="DanielC9V22"> און ער האָט געגעבן צו פֿאַרשטײן, און האָט מיט מיר גערעדט, און האָט געזאָגט: דניאל, איך בין אַצונד אַרױסגעקומען דיך צו קליגן אין פֿאַרשטאַנדיקײט. </s><s xml:id="DanielC9V23"> בײַם אָנהײב פֿון דײַן בקשה איז אַרױס אַ װאָרט, און איך בין געקומען עס צו זאָגן, װאָרום דו ביסט באַליבט; דרום באַטראַכט דאָס װאָרט, און פֿאַרשטײ די זעונג. </s><s xml:id="DanielC9V24"> זיבעציק [יאָר-] װאָכן זײַנען נִגזר געװאָרן אױף דײַן פֿאָלק און אױף דײַן הײליקער שטאָט, כּדי צו פֿאַרלענדן דעם פֿאַרברעך, און פֿאַרטיליקן דעם חטא, און מכפּר זײַן אױף דער זינד, און ברענגען אײביקע גערעכטיקײט, און באַזיגלען די זעונג און די נבֿיאות, און זאַלבן דעם קָדשֵי-קָדשים. </s><s xml:id="DanielC9V25"> און זאָלסט װיסן און פֿאַרשטײן, אַז פֿון דעם אַרױסגאַנג פֿון דעם װאָרט, װידער אױפֿצובױען ירושָלַיִם, ביז דעם געזאַלבטן פֿירשט, זײַנען זיבן װאָכן, און צװײ און זעכציק װאָסן װעט זי װידער זײַן אױפֿגעבױט, מיט מערק און גראָבנס, אָבער אין געדריקטע צײַטן. </s><s xml:id="DanielC9V26"> און נאָך די צװײ און זעכציק װאָכן, װעט פֿאַרשניטן װערן אַ געזאַלבטער, און פֿון אים װעט ניט בלײַבן; און די שטאָט און דאָס הײליקטום װעט צעשטערן דאָס פֿאָלק פֿון אַ פֿירשט װאָס װעט קומען; און זײַן סָוף װעט זײַן מיט פֿלײצונג; און ביז צום סָוף פֿון דער מלחמה זײַנען נִגזר געװאָרן פֿאַרװיסטונגען. </s><s xml:id="DanielC9V27"> און ער װעט מאַכן אַ שטאַרקן בונד מיט פֿיל פֿאַר אײן װאָך; און אַ האַלבע װאָך װעט ער פֿאַרשטערן שלאַכטאָפּפֿער און שפּײַזאָפּפֿער; און אױף דעם פֿליגל פֿון אומװערדיקײטן װעט קומען דער פֿאַרװיסטער, אַזש ביז אַ פֿאַרלענדונג און אַ גזַר װעט אױסגעגאָסן װערן אױף דעם פֿאַרװיסטער.

</s><s xml:id="DanielC10V1"> אין דריטן יאָר פֿון כּוֹרֶש דעם מלך פֿון פּרַס איז אַנטפּלעקט געװאָרן אַ װאָרט צו דניאלן, װאָס זײַן נאָמען איז גערופֿן געװאָרן בלטשאַצַר; און דאָס װאָרט איז געװען אמת, און װעגן אַ לאַנגער צײַט; און ער האָט באַטראַכט דאָס װאָרט, און האָט פֿאַרשטאַנען די זעונג.
</s><s xml:id="DanielC10V2"> אין יענע טעג האָב איך, דניאל, געטרױערט דרײַ װאָכן צײַט. </s><s xml:id="DanielC10V3"> גלוסטיקע שפּײַז האָב איך ניט געגעסן, און פֿלײש און װײַן איז ניט געקומען אין מײַן מױל, און זאַלבן האָב איך זיך ניט געזאַלבט, ביז עס זײַנען פֿול געװאָרן דרײַ װאָכן צײַט. </s><s xml:id="DanielC10V4"> און אין פֿיר און צװאַנציקסטן טאָג פֿון ערשטן חודש, װען איך בין געװען בײַם ברעג פֿון גרױסן טײַך, דאָס איז חִדֶקֶל, </s><s xml:id="DanielC10V5"> האָב איך אױפֿגעהױבן מײַנע אױגן, און האָב געזען, ערשט אַ מאַן אָנגעקלײדט אין לײַנען, און זײַנע לענדן אַרומגעגורט מיט גאָלד פֿון אופֿז, </s><s xml:id="DanielC10V6"> און זײַן לײַב אַזױ װי גאָלדשטײן, און זײַן פּנים אַזױ װי דאָס אױסזען פֿון בליץ, און זײַנע אױגן אַזױ װי פֿלאַמען פֿײַער, און זײַנע אָרעמס און זײַנע פֿיס אַזױ װי דער אָנבליק פֿון בלאַנקן קופּער, און דער קָול פֿון זײַנע װערטער אַזױ װי דער קָול פֿון אַ מחנה. </s><s xml:id="DanielC10V7"> און איך, דניאל, אַלײן האָב געזען די זעונג, אָבער די מענטשן װאָס מיט מיר האָבן ניט געזען די זעונג, נאָר אַ גרױסע ציטערניש איז אױף זײ געפֿאַלן, און זײ זײַנען אַנטלאָפֿן זיך צו באַהאַלטן. </s><s xml:id="DanielC10V8"> בין איך געבליבן אַלײן, און איך האָב געזען די דאָזיקע גרױסע זעונג, און אין מיר איז ניט געבליבן קײן כּוֹח, װאָרום מײַן פֿאַרב האָט זיך אױף מיר שרעקלעך געביטן, און איך האָב מער ניט געהאַט קײן כּוֹח. </s><s xml:id="DanielC10V9"> און איך האָב געהערט דעם קָול פֿון זײַנע װערטער; און װי איך האָב געהערט דעם קָול פֿון זײַנע װערטער, אַזױ בין איך אַנטשלאָפֿן געװאָרן אױף מײַן פּנים, מיט מײַן פּנים צו דער ערד. </s><s xml:id="DanielC10V10"> ערשט אַ האַנט האָט מיך אָנגערירט, און האָט מיך געטרײסלט פֿאַר מײַנע קני און מײַנע האַנטפֿלעכן. </s><s xml:id="DanielC10V11"> און ער האָט צו מיר געזאָגט: דניאל, דו באַליבטער מאַן, פֿאַרשטײ די װערטער װאָס איך רעד צו דיר, און שטײ אױף װוּ דו ביסט געשטאַנען, װאָרום איך בין אַצונד געשיקט געװאָרן צו דיר. און װי ער האָט מיט מיר גערעדט דאָס דאָזיקע װאָרט, בין איך אױפֿגעשטאַנען ציטערנדיקערהײט. </s><s xml:id="DanielC10V12"> און ער האָט צו מיר געזאָגט: זאָלסט ניט מוֹרא האָבן, דניאל, װאָרום פֿון דעם ערשטן טאָג אָן װאָס דו האָסט אָפּגעגעבן דײַן האַרץ צו פֿאַרשטײן, און זיך צו פּײַניקן פֿאַר דײַן גאָט, זײַנען דײַנע װערטער געהערט געװאָרן, און איך בין געקומען פֿון װעגן דײַנע װערטער. </s><s xml:id="DanielC10V13"> אָבער דער שַׂר פֿון מַלכות פּרַס האָט זיך געשטעלט אַקעגן מיר אײן און צװאַנציק טעג, אָבער זע, מיכָאֵל, אײנער פֿון די ערשטע שָׂרים, איז מיר געקומען צו הילף. אַזױ בין איך דאָרטן פֿאַרבליבן בײַ די מלכים פֿון פּרַס. </s><s xml:id="DanielC10V14"> און איך בין געקומען דיר געבן צו פֿאַרשטײן װאָס װעט געשען צו דײַן פֿאָלק אין סָוף פֿון די טעג; װאָרום דאָס איז נאָך אַ זעונג אױף אַ צײַט.
</s><s xml:id="DanielC10V15"> און װי ער האָט גערעדט צו מיר אַזױ װי די דאָזיקע װערטער, אַזױ האָב איך געקערט מײַן פּנים צו דער ערד, און בין אַנשטומט געװאָרן. </s><s xml:id="DanielC10V16"> ערשט אַזױ װי אַ געשטאַלט פֿון מענטשנקינדער האָט מיך אָנגערירט אױף די ליפּן, און איך האָב געעפֿנט מײַן מױל, און איך האָב גערעדט און געזאָגט צו דעם װאָס איז געשטאַנען אַקעגן מיר: מײַן האַר, פֿון דער זעונג זײַנען װײען געקומען אױף מיר, און איך האָב מער ניט קײן כּוֹח. </s><s xml:id="DanielC10V17"> און װי קען דער דאָזיקער קנעכט פֿון מײַן האַר רעדן מיט דעם דאָזיקן האַר מײַנעם, אַז אין מיר האָט זיך אַצונד ניט אָפּגעשטעלט קײן כּוֹח, און קײן אָטעם איז אין מיר ניט געבליבן? </s><s xml:id="DanielC10V18"> האָט מיך װידער אָנגערירט אַזױ װי דאָס אױסזען פֿון אַ מענטשן, און ער האָט מיך געשטאַרקט. </s><s xml:id="DanielC10V19"> און ער האָט געזאָגט: זאָלסט ניט מוֹרא האָבן, באַליבטער מאַן! פֿריד צו דיר! זײַ שטאַרק און זײַ שטאַרק! און װי ער האָט צו מיר גערעדט, אַזױ בין איך געשטאַרקט געװאָרן, און איך האָב געזאָגט: זאָל מײַן האַר רעדן, װאָרום האָסט מיך געשטאַרקט. </s><s xml:id="DanielC10V20"> האָט ער געזאָגט: װײסטו װעגן װאָס איך בין געקומען צו דיר? און אַצונד װעל איך זיך אומקערן מלחמה צו האַלטן מיט דעם שַׂר פֿון פּרַס; און װי איך גײ אַרױס, אָט װעט אָנקומען דער שַׂר פֿון יָוָן. </s><s xml:id="DanielC10V21"> אָבער איך װעל דיר זאָגן װאָס איז פֿאַרצײכנט אין דעם געשריפֿטס פֿון אמת. און קײנער האַלט ניט מיט מיר אַקעגן די דאָזיקע, נאָר בלױז אײַער שַׂר מיכָאֵל.

</s><s xml:id="DanielC11V1"> אָבער איך בין, אין ערשטן יאָר פֿון דָריָוֶש פֿון מָדַי, אױפֿגעשטאַנען פֿאַר אַן אָנהאַלט און פֿאַר אַ שטאַרקײט צו אים.
</s><s xml:id="DanielC11V2"> און אַצונד װעל איך דיר אָנזאָגן דעם אמת. זע, נאָך דרײַ מלכים װעלן אױפֿשטײן פֿון פּרַס, און דער פֿירטער װעט פֿאַרמאָגן גרױסע עשירות מער פֿון אַלע; און װײַל ער װעט שטאַרק זײַן דורך זײַן עשירות, װעט ער דערװעקן אַלעמען אַקעגן מַלכות יָוָן. </s><s xml:id="DanielC11V3"> און אַ מלך אַ גיבור װעט אױפֿשטײן, און װעט געװעלטיקן אַ גרױסע געװעלטיקײט, און װעט טאָן לױט זײַן װילן. </s><s xml:id="DanielC11V4"> און אַז ער װעט אױפֿשטײן, װעט זײַן מלוכה צעבראָכן װערן, און װעט צעטײלט װערן צו אַלע װינטן פֿון הימל, אָבער ניט צו זײַנע נאָכקומער, און ניט אַזױ װי זײַן געװעלטיקײט װאָס ער האָט געװעלטיקט; װאָרום זײַן מלוכה װעט אױסגעװאָרצלט װערן, און פֿאַר אַנדערע, ניט פֿאַר די דאָזיקע.
</s><s xml:id="DanielC11V5"> און דער מלך פֿון דָרום װעט װערן שטאַרק, אָבער אײנער פֿון זײַנע האַרן װעט זיך שטאַרקן איבער אים, און װעט געװעלטיקן; אַ גרױסע געװעלטיקײט װעט זײַן זײַן געװעלטיקײט.
 </s><s xml:id="DanielC11V6"> און אין סָוף פֿון די יאָרן װעלן זײ זיך באַהעפֿטן; און די טאָכטער פֿון דעם מלך פֿון דָרום װעט קומען צו דעם מלך פֿון צפֿון, כּדי צו מאַכן אַן אױסגלײַך, אָבער איר אָרעם װעט ניט אָנהאַלטן די מאַכט; אױך ער און זײַן אָרעם װעט ניט באַשטײן; און זי, און די װאָס האָבן זי געבראַכט, און דער װאָס האָט זי געבאָרן, און דער װאָס האָט געהאַלטן מיט איר, װעלן איבערגעגעבן װערן, אין יענע צײַטן.
</s><s xml:id="DanielC11V7"> אָבער אײנער פֿון די ריטלעך פֿון אירע װאָרצלען װעט אױפֿשטײן אױף זײַן אָרט, און ער װעט קומען אױפֿן חיל, און װעט אַרײַנגײן אין דער פֿעסטונג פֿון דעם מלך פֿון צפֿון, און ער װעט אױספֿירן קעגן זײ, און װעט בײַקומען. </s><s xml:id="DanielC11V8"> און אױך זײערע געטער, מיט זײערע געגאָסענע געצן, מיט זײערע גלוסטיקע כּלים פֿון זילבער און גאָלד, װעט ער ברענגען אין געפֿאַנגענשאַפֿט קײן מִצרַיִם; און ער װעט יאָרן לאַנג אַװעקשטײן פֿון דעם מלך פֿון צפֿון. </s><s xml:id="DanielC11V9"> און ער װעט קומען אין דעם קיניגרײַך פֿון דעם מלך פֿון דָרום, אָבער ער װעט זיך אומקערן אין זײַן לאַנד.
</s><s xml:id="DanielC11V10"> און זײַנע זין װעלן זיך אױפֿרירן, און זײ װעלן אײַנזאַמלען אַ סך גרױסע חַיָלות, און ער װעט קומען און װעט פֿלײצנדיק דורכגײן; דערנאָך װעט ער װידערקערן, און מלחמה האַלטן ביז צו זײַן פֿעסטונג. </s><s xml:id="DanielC11V11"> און דער מלך פֿון דָרום װעט װערן דערביטערט, און ער װעט אַרױסגײן, און װעט מלחמה האַלטן מיט אים, מיט דעם מלך פֿון צפֿון; און יענער װעט אױפֿשטעלן אַ גרױסע מחנה, אָבער די מחנה װעט איבערגעגעבן װערן אין זײַן האַנט. </s><s xml:id="DanielC11V12"> און װי ער װעט אַװעקנעמען די מחנה, אַזױ װעט זיך דערהײבן זײַן האַרץ, און ער װעט מאַכן פֿאַלן צענדליקער טױזנט, אָבער ער װעט ניט גובֿר זײַן.
</s><s xml:id="DanielC11V13"> און דער מלך פֿון צפֿון װעט װידער אױפֿשטעלן אַ מחנה גרעסער פֿון דער ערשטער; און אין סָוף פֿון אַ צײַט יאָרן װעט ער קומען מיט אַ גרױסן חיל, און מיט פֿיל פֿאַרמעג. </s><s xml:id="DanielC11V14"> און אין יענע צײַטן װעלן פֿיל זיך שטעלן אַקעגן דעם מלך פֿון דָרום, און די פֿאַרשײטע יונגען פֿון דײַן פֿאָלק װעלן זיך דערהײבן אױפֿצושטעלן די זעונג, אָבער זײ װעלן געשטרױכלט װערן. </s><s xml:id="DanielC11V15"> און דער מלך פֿון צפֿון װעט קומען, און װעט אָנשיטן אַן ערדװאַל, און װעט באַצװינגען די שטאָט פֿון פֿעסטונגען; און די אָרעמס פֿון דָרום װעלן ניט קענען באַשטײן, און זײַן געקליבענע מאַנשאַפֿט װעט ניט האָבן קײן כּוֹח צו באַשטײן. </s><s xml:id="DanielC11V16"> און דער װאָס װעט קומען אױף אים, װעט טאָן לױט זײַן װילן, און קײנער װעט ניט באַשטײן פֿאַר אים; און ער װעט שטײן אין דעם שײנעם לאַנד מיט פֿאַרלענדונג אין זײַן האַנט. </s><s xml:id="DanielC11V17"> און ער װעט קערן זײַן פּנים צו קומען אין מאַכט איבער זײַן גאַנצן קיניגרײַך, און װעט מאַכן מיט אים אַן אױסגלײַכעניש, און װעט אים געבן אַ יונגפֿרױ, כּדי עס צו צעשטערן; אָבער דאָס װעט ניט באַשטײן, און עס װעט ניט װערן זײַנס. </s><s xml:id="DanielC11V18"> און ער װעט קערן זײַן פּנים צו די אינדזלען, און ער װעט באַצװינגען פֿיל, אָבער אַ פֿירשט װעט מאַכן אױפֿהערן זײַן לעסטערונג; נײן, ער װעט נאָך אומקערן זײַן לעסטערונג אױף אים אַלײן. </s><s xml:id="DanielC11V19"> און ער װעט קערן זײַן פּנים צו די פֿעסטונגען פֿון זײַן אײגענעם לאַנד, אָבער ער װעט געשטרױכלט װערן און פֿאַלן, און װעט זיך מער ניט געפֿינען.
</s><s xml:id="DanielC11V20"> און אױף זײַן אָרט װעט אױפֿשטײן אײנער װאָס װעט מאַכן דורכגײן אַ דריקער דורך דער פּראַכט פֿון דעם קיניגרײַך; אָבער אין אַ קורצער צײַט װעט ער צעבראָכן װערן, און ניט אין צאָרן, און ניט אין מלחמה.
</s><s xml:id="DanielC11V21"> און אױף זײַן אָרט װעט אױפֿשטײן אַ נִבֿזה, װאָס מע האָט ניט אַרױפֿגעטאָן אױף אים דעם גלאַנץ פֿון מלוכה; און ער װעט קומען אין מיטן פֿון שלום, און װעט קריגן די מלוכה מיט גלאַטע רײד. </s><s xml:id="DanielC11V22"> און די אָרעמס פֿון דער פֿלײצונג װעלן אַװעקגעפֿלײצט װערן פֿון פֿאַר אים, און זײ װעלן צעבראָכן װערן, און אױך דער פֿירשט פֿון בונד. </s><s xml:id="DanielC11V23"> און נאָך דעם װי מע װעט זיך פֿאַרבינדן מיט אים, װעט ער באַגײן אַ באַטרוג; און ער װעט שטײַגן און װערן שטאַרק מיט װינציק פֿאָלק. </s><s xml:id="DanielC11V24"> אין מיטן פֿון שלום און אין די פֿעסטע ערטער פֿון דער מדינה װעט ער קומען, און ער װעט טאָן װאָס זײַנע עלטערן און זײַנע עלטערנס עלטערן האָבן ניט געטאָן; רױב און פֿאַנג און פֿאַרמעג װעט ער פֿאַנאַנדערשענקען צו זײ; און אַקעגן פֿעסטונגען װעט ער אױסקלערן זײַנע תּחבולות, אָבער נאָר ביז אַ צײַט.
</s><s xml:id="DanielC11V25"> און ער װעט דערװעקן זײַן קראַפֿט און זײַן מוט אַקעגן דעם מלך פֿון דָרום מיט אַ גרױסן חיל; און דער מלך פֿון דָרום װעט זיך אַרױסרירן אין מלחמה מיט זײער אַ גרױסן און שטאַרקן חיל; אָבער ער װעט ניט באַשטײן, װאָרום מע װעט אױסקלערן אַקעגן אים תּחבולות. </s><s xml:id="DanielC11V26"> און די װאָס עסן זײַן שפּײַז, װעלן אים צעברעכן, און זײַן חיל װעט מען אַװעקפֿלײצן, און פֿיל דערשלאָגענע װעלן פֿאַלן. </s><s xml:id="DanielC11V27"> און דאָס האַרץ פֿון בײדע מלכים װעט זײַן צום בײזן, און בײַ אײן טיש װעלן זײ רעדן ליגן, אָבער עס װעט ניט באַגליקן, װאָרום אַ סָוף איז נאָך פֿאַראַן צו דער באַשטימטער צײַט. </s><s xml:id="DanielC11V28"> און ער װעט זיך אומקערן אין זײַן לאַנד מיט אַ גרױס פֿאַרמעג, און זײַן האַרץ װעט זײַן אַקעגן דעם הײליקן בונד; און ער װעט אָפּטאָן, און זיך אומקערן אין זײַן לאַנד.
</s><s xml:id="DanielC11V29"> אין דער באַשטימטער צײַט װעט ער װידער קומען קײן דָרום, אָבער דאָס לעצטע מאָל װעט ניט זײַן אַזױ װי דאָס ערשטע. </s><s xml:id="DanielC11V30"> װאָרום שיפֿן פֿון כִּתּאים װעלן קומען אױף אים, און ער װעט אײַנגעשראָקן װערן, און װעט זיך אומקערן, און ער װעט צערענען אױף דעם הײליקן בונד, און װעט אױספֿירן; און אַז ער װעט זיך אומקערן װעט ער אַכטן אױף די װאָס פֿאַרלאָזן דעם הײליקן בונד.
</s><s xml:id="DanielC11V31"> און אָרעמס פֿון אים װעלן אױפֿשטײן, און װעלן פֿאַרשװעכן די הײליקע פֿעסטונג, און זײ װעלן אָפּטאָן דעם שטענדיקן קרבן, און װעלן אַרײַנשטעלן די אומװערדיקײט װאָס צעגרױלט. </s><s xml:id="DanielC11V32"> און די װאָס פֿאַרברעכן קעגן בונד, װעט ער מאַכן זינדיק דורך גלאַטע רײד; אָבער דאָס פֿאָלק װאָס קען זײַן גאָט, װעט זיך האַלטן פֿעסט, און װעט אױספֿירן. </s><s xml:id="DanielC11V33"> און די פֿאַרשטאַנדיקע פֿון פֿאָלק װעלן מאַכן פֿיל צו פֿאַרשטײן; אָבער זײ װעלן פֿאַלן דורכן שװערד, און דורך פֿלאַם, און דורך געפֿאַנגענשאַפֿט, און דורך רױב, פֿיל טעג. </s><s xml:id="DanielC11V34"> און אַז זײ װעלן פֿאַלן, װעלן זײ געהאָלפֿן װערן אַ קלײן הילף; און פֿיל װעלן זיך באַהעפֿטן צו זײ מיט גלאַטע רײד. </s><s xml:id="DanielC11V35"> און פֿון די פֿאַרשטאַנדיקע װעלן פֿאַלן, כּדי צו לײַטערן צװישן זײ, און צו קלערן, און צו רײניקן, ביז דער צײַט פֿון קֶץ; װאָרום עס װעט נאָך דױערן ביז דער באַשטימטער צײַט.
</s><s xml:id="DanielC11V36"> און דער מלך װעט טאָן לױט זײַן װילן, און ער װעט זיך דערהײבן און זיך גרײסן איבער איטלעכן גאָט, און אַקעגן דעם גאָט פֿון די געטער װעט ער רעדן פֿאַרשײַט; און ער װעט באַגליקן, ביז דער צאָרן װעט זיך ענדיקן; װאָרום װאָס איז נִגזר געװאָרן, מוז געשען. </s><s xml:id="DanielC11V37"> ער װעט אױך ניט אַכטן אױף די געטער פֿון זײַנע עלטערן, און אױף דער גלוסטיקײט פֿון פֿרױען, און אױף קײן גאָט װעט ער ניט אַכטן, נאָר איבער אַלעמען װעט ער זיך גרײסן. </s><s xml:id="DanielC11V38"> נאָר דעם גאָט פֿון פֿעסטונגען װעט ער טאָן כּבֿוד אױף זײַן אָרט; יאָ, אַ גאָט װאָס זײַנע עלטערן האָבן ניט גקענט, װעט ער טאָן כּבֿוד מיט גאָלד און מיט זילבער, און מיט טײַער געשטײן, און מיט גלוסטיקע זאַכן. </s><s xml:id="DanielC11V39"> און ער װעט אַרבעטן אױף שטאַרקע פֿעסטונגען מיט אַ פֿרעמדן גאָט, צו די װאָס ער װעט אָנדערקענען װעט ער מערן כּבֿוד; און ער װעט זײ מאַכן געװעלטיקן איבער פֿילן, און ערד װעט ער זײ צעטײלן צום לױן.
</s><s xml:id="DanielC11V40"> און אין דער צײַט פֿון קֶץ, װעט זיך צונױפֿשטױסן מיט אים דער מלך פֿון דָרום, און דער מלך פֿון צפֿון װעט שטורעמען אױף אים מיט רײַטװעגן, און מיט רײַטער, און מיט פֿיל שיפֿן; און ער װעט קומען אין די לענדער, און װעט פֿלײצנדיק דורכגײן. </s><s xml:id="DanielC11V41"> און ער װעט קומען אין דעם שײנעם לאַנד, און פֿיל לענדער װעלן פֿאַלן, נאָר די דאָזיקע װעלן ניצול װערן פֿון זײַן האַנט: אֶדוֹם, און מוֹאָבֿ, און דער הױפּטטײל פֿון די קינדער פֿון עַמוֹן. </s><s xml:id="DanielC11V42"> און ער װעט אױסשטרעקן זײַן האַנט אױף די לענדער, און דאָס לאַנד מִצרַיִם װעט ניט אַנטרונען װערן. </s><s xml:id="DanielC11V43"> און ער װעט געװעלטיקן איבער די שאַצן פֿון גאָלד און זילבער, און איבער אַלע גלוסטיקע זאַכן פֿון מִצרַיִם; און די לובֿים און די כּושים װעלן זײַן צו זײַנע טריט. </s><s xml:id="DanielC11V44"> אָבער הערונגען פֿון מזרח און פֿון צפֿון װעלן אים דערשרעקן; און ער װעט אַרױסגײן מיט גרױס גרימצאָרן צו פֿאַרטיליקן און צו פֿאַרװיסטן פֿיל. </s><s xml:id="DanielC11V45"> און ער װעט אױפֿשטעלן די געצעלטן פֿון זײַן פּאַלאַץ צװישן די ימען און דעם באַרג פֿון הײליקער שײנקײט. און ער װעט קומען צו זײַן סָוף, און קײַנער װעט אים ניט העלפֿן.

</s><s xml:id="DanielC12V1"> און אין יענער צײַט װעט אױפֿשטײן מיכָאֵל, דער גרױסער שַׂר, װאָס שטײט פֿאַר די קינדער פֿון דײַן פֿאָלק, און עס װעט זײַן אַ צײַט פֿון נױט װאָס איז ניט געװען פֿון זינט עס איז דאָ אַן אומה ביז יענער צײַט. און אין יענער צײַט װעט דײַן פֿאָלק ניצול װערן, איטלעכער װאָס איז פֿאַרשריבן אין דעם בוך. </s><s xml:id="DanielC12V2"> און פֿיל פֿון די װאָס שלאָפֿן אין דעם שטױב פֿון דער ערד, װעלן זיך אױפֿכאַפּן, טײל צו אײביקן לעבן, און טײל צו שאַנדן, צו אײביקן עקל. </s><s xml:id="DanielC12V3"> און די פֿאַרשטאַנדיקע װעלן גלאַנצן אַזױ װי דער גלאַנץ פֿון הימל, און די װאָס האָבן געבראַכט פֿיל צו גערעכטיקײט, אַזױ װי די שטערן אױף אײביק און שטענדיק.
</s><s xml:id="DanielC12V4"> און דו, דניאל, באַהאַלט די װערטער, און פֿאַרחתמע דאָס בוך ביז דער צײַט פֿון קֶץ; פֿיל װעלן אַרומװאַנדערן הין און הער, און די קענשאַפֿט װעט זיך מערן.
</s><s xml:id="DanielC12V5"> און איך, דניאל, האָב געזען, ערשט צװײ אַנדערע זײַנען געשטאַנען, אײנער בײַם ברעג טײַך פֿון דער זײַט, און אײנער בײַם ברעג טײַך פֿון יענער זײַט. </s><s xml:id="DanielC12V6"> און אײנער האָט געזאָגט צו דעם מאַן אָנגעקלײדט אין לײַנען, װאָס איז געװען איבער די װאַסערן פֿון טײַך: װי לאַנג ביז דעם װוּנדערלעכן קֶץ? </s><s xml:id="DanielC12V7"> און איך האָב געהערט דעם מאַן אָנגעקלײדט אין לײַנען, װאָס איבער די װאַסערן פֿון טײַך, װי ער האָט אױפֿגעהױבן זײַן רעכטע האַנט און זײַן לינקע צום הימל, און האָט געשװאָרן בײַ דעם װאָס לעבט אײביק, אַז דאָס איז ביז אַ צײַט, צײַטן, און אַ האַלב; און װען מע ענדיקט צעפּיצלען די מאַכט פֿון דעם הײליקן פֿאָלק, װעט זיך ענדיקן דאָס אַלץ.
</s><s xml:id="DanielC12V8"> און איך האָב געהערט, אָבער איך האָב ניט פֿאַרשטאַנען; האָב איך געזאָגט: מײַן האַר, װאָס װעט זײַן דער סָוף דערפֿון? </s><s xml:id="DanielC12V9"> האָט ער געזאָגט: גײ, דניאל, װאָרום באַהאַלטן און פֿאַרחתמעט זײַנען די װערטער ביז דער צײַט פֿון קֶץ. </s><s xml:id="DanielC12V10"> פֿיל װעלן געקלערט און גערײניקט און געלײַטערט װערן, אָבער די שלעכטע װעלן טאָן שלעכטס, און אַלע שלעכטע װעלן ניט פֿאַרשטײן; אָבער די פֿאַרשטאַנדיקע װעלן פֿאַרשטײן. </s><s xml:id="DanielC12V11"> און פֿון דער צײַט װאָס דער שטענדיקער קרבן װעט אָפּגעטאָן װערן, און מע װעט אױפֿשטעלן די אומװערדיקײט װאָס צעגרױלט, װעט זײַן טױזנט צװײ הונדערט און נײַנציק טעג. </s><s xml:id="DanielC12V13"> װױל צו דעם װאָס האַרט און װעט דערגרײכן ביז טױזנט דרײַ הונדערט און פֿינף און דרײַסיק טעג. </s><s xml:id="DanielC12V14"> און דו גײ, ביז צום קֶץ; און װעסט קומען צו דײַן רו, און װעסט אױפֿשטײן צו דײַן גוֹרל אין סָוף פֿון די טעג.

</s></ab></div><div type="book">
   <head> עֶזְרָא</head><ab><s>

</s><s xml:id="EzraC1V1"> און אין ערשטן יאָר פֿון כּוֹרֶש דעם מלך פֿון פָרַס, אַז עס איז אױסגעפֿירט געװאָרן דאָס װאָרט פֿון גאָט דורך יִרמיָהס מױל, האָט גאָט דערװעקט דעם גײַסט פֿון כּוֹרֶש דעם מלך פֿון פָרַס, און ער האָט אַרױסגעלאָזט אַן אױסרוף אין זײַן גאַנצן קיניגרײַך, און אױך דורך אַ געשריפֿטס, אַזױ צו זאָגן: </s><s xml:id="EzraC1V2"> אַזױ האָט געזאָגט כּוֹרֶש דער מלך פֿון פָרַס: אַלע קיניגרײַכן פֿון דער ערד האָט מיר געגעבן יהוה דער גאָט פֿון די הימלען; און ער האָט מיר באַפֿױלן אים צו בױען אַ הױז אין ירושָלַיִם װאָס אין יהודה. </s><s xml:id="EzraC1V3"> װער עס איז דאָ צװישן אײַך פֿון זײַן גאַנצן פֿאָלק, זאָל זײַן גאָט זײַן מיט אים, און זאָל ער אַרױפֿגײן קײן ירושָלַיִם װאָס אין יהודה, און בױען דאָס הױז פֿון יהוה דעם גאָט פֿון ישׂראל, דאָס איז דער גאָט װאָס אין ירושָלַיִם. </s><s xml:id="EzraC1V4"> און איטלעכער װאָס איז געבליבן, פֿון איטלעכן אָרט װאָס ער װױנט דאָרטן, זאָלן די מענטשן פֿון זײַן אָרט אים העלפֿן מיט זילבער און מיט גאָלד, און מיט גוטס, און מיט בהמות, אין אײנעם מיט אַ נדבֿה פֿאַר גאָטס הױז װאָס אין ירושָלַיִם.
</s><s xml:id="EzraC1V5"> זײַנען אױפֿגעשטאַנען די הױפּטן פֿון די פֿאָטערהײַזער פֿון יהודה און בנימין, און די כּהנים און די לוִיִים, איטלעכער װאָס גאָט האָט דערװעקט זײַן גײַסט אַרױפֿצוגײן בױען דאָס הױז פֿון גאָט װאָס אין ירושָלַיִם. </s><s xml:id="EzraC1V6"> און אַלע זײערע אַרומיקע האָבן געשטאַרקט זײערע הענט מיט זילבערנע כּלים, מיט גאָלד, מיט גוטס, און מיט בהמות, און מיט טײַערע זאַכן, אַחוץ אַלע װאָס זײ האָבן מנדבֿ געװען.
</s><s xml:id="EzraC1V7"> און דער מלך כּוֹרֶש האָט אַרױסגענומען די כּלים פֿון גאָטס הױז װאָס נבֿוכַדנֶצַר האָט אַרױסגעפֿירט פֿון ירושָלַיִם, און זײ אַרײַנגעשטעלט אין הױז פֿון זײַנע געטער; </s><s xml:id="EzraC1V8"> זײ האָט אַרױסגענומען כּוֹרֶש דער מלך פֿון פָרַס דורך דער האַנט פֿון מִתרְדָת דעם שאַצמײַנסטער, און ער האָט זײ אױסגעצײלט צו שֵשבצַר דעם פֿירשט פֿון יהודה. </s><s xml:id="EzraC1V9"> און דאָס איז געװען זײער צאָל: גילדערנע בעקנס דרײַסיק, זילבערנע בעקסן טױזנט, חַלָפֿים נײַן און צװאַנציק; </s><s xml:id="EzraC1V10"> גילדערנע בעכערס דרײַסיק, זילבערנע בעכערס פֿון צװײטן מין פֿיר הונדערט און צען; אַנדערע כּלים טױזנט. </s><s xml:id="EzraC1V11"> אַלע כּלים פֿון גאָלד און פֿון זילבער זײַנען געװען פֿינף טױזנט און פֿיר הונדערט. אַלע האָט שֵשבצַר אַרױפֿגעבראַכט, װען די פֿאַרטריבענע זײַנען אַרױפֿגעבראַכט געװאָרן פֿון בבֿל קײן ירושָלַיִם.

</s><s xml:id="EzraC2V1"> און דאָס זײַנען די קינדער פֿון דער ייִדישער מדינה װאָס זײַנען אַרױפֿגעגאַנגען פֿון די גלות-געפֿאַנגענע, װאָס נבֿוכַדנֶצר דער מלך פֿון בבֿל האָט פֿאַרטריבן קײן בבֿל, און זײ האָבן זיך אומגעקערט קײן ירושָלַיִם און יהודה, איטלעכער צו זײַן שטאָט; </s><s xml:id="EzraC2V2"> די װאָס זײַנען געקומען מיט זרובבֿלן, יֵשועַן, נחֶמיָהן, שׂרָיָהן, רְעֵלָיָהן, מָרדכַין, בלשָנען, מִספּרן, בגוַין, רחומען, בעֲנָהן.
די צאָל פֿון די מענער פֿון פֿאָלק ישׂראל:
</s><s xml:id="EzraC2V3"> די קינדער פֿון פּרעוֹש, צװײ טױזנט הונדערט און צװײ און זיבעציק.
</s><s xml:id="EzraC2V4"> די קינדער פֿון שפֿטיָה, דרײַ הונדערט צװײ און זיבעציק.
</s><s xml:id="EzraC2V5"> די קינדער פֿון אָרַך, זיבן הונדערט פֿינף און זיבעציק.
</s><s xml:id="EzraC2V6"> די קינדער פֿון פַּחַת-מוֹאָבֿ, פֿון די קינדער פֿון יֵשועַ און יוֹאָבֿ, צװײ טױזנט אַכט הונדערט און צװעלף.
</s><s xml:id="EzraC2V7"> די קינדער פֿון עֵילָם, טױזנט צװײ הונדערט פֿיר און פֿופֿציק.
</s><s xml:id="EzraC2V8"> די קינדער פֿון זַתּוא, נײַן הונדערט און פֿינף און פֿערציק.
</s><s xml:id="EzraC2V9"> די קינדער פֿון זַכַּי, זיבן הונדערט און זעכציק.
</s><s xml:id="EzraC2V10"> די קינדער פֿון בָני, זעקס הונדערט צװײ און פֿערציק.
</s><s xml:id="EzraC2V11"> די קינדער פֿון בֵבָֿי, זעקס הונדערט דרײַ און צװאַנציק.
</s><s xml:id="EzraC2V12"> די קינדער פֿון עַזגָר, טױזנט צװײ הונדערט צװײ און צװאַנציק.
</s><s xml:id="EzraC2V13"> די קינדער פֿון אַדוֹניקָם, זעקס הונדערט זעקס און זעכציק.
</s><s xml:id="EzraC2V14"> די קינדער פֿון בִגוַי, צװײ טױזנט זעקס און פֿופֿציק.
</s><s xml:id="EzraC2V15"> די קינדער פֿון עָדין, פֿיר הונדערט פֿיר און פֿופֿציק.
</s><s xml:id="EzraC2V16"> די קינדער פֿון אָטֵר, פֿון יחִזקִיָהן, אַכט און נײַנציק.
</s><s xml:id="EzraC2V17"> די קינדער פֿון בֵצָי, דרײַ הונדערט דרײַ און צװאַנציק.
</s><s xml:id="EzraC2V18"> די קינדער פֿון יוֹרֶה, הונדערט און צװעלף.
</s><s xml:id="EzraC2V19"> די קינדער פֿון חָשום, צװײ הונדערט דרײַ און צװאַנציק.
</s><s xml:id="EzraC2V20"> די קינדער פֿון גִבָר, פֿינף און נײַנציק.
</s><s xml:id="EzraC2V21"> די קינדער פֿון בית-לֶחֶם, הונדערט דרײַ און צװאַנציק.
</s><s xml:id="EzraC2V22"> די מענטשן פֿון נטוֹפֿה, זעקס און פֿופֿציק.
</s><s xml:id="EzraC2V23"> די מענטשן פֿון עַנָתוֹת, הונדערט אַכט און צװאַנציק.
</s><s xml:id="EzraC2V24"> די קינדער פֿון עַזמָוֶת, צװײ און פֿערציק.
</s><s xml:id="EzraC2V25"> די קינדער פֿון קִריַת-עָרים, כּפֿירָה, און באֵרוֹת, זיבן הונדערט און דרײַ און פֿערציק.
</s><s xml:id="EzraC2V26"> די קינדער פֿון רָמָה און גֶבֿע, זעקס הונדערט אײן און צװאַנציק.
</s><s xml:id="EzraC2V27"> די מענטשן פֿון מִכמָס, הונדערט צװײ און צװאַנציק.
</s><s xml:id="EzraC2V28"> די מענטשן פֿון בית-אֵל און עַי, צװײ הונדערט דרײַ און צװאַנציק.
</s><s xml:id="EzraC2V29"> די קינדער פֿון נבֿוֹ, צװײ און פֿופֿציק.
</s><s xml:id="EzraC2V30"> די קינדער פֿון מַגביש, הונדערט זעקס און פֿופֿציק.
</s><s xml:id="EzraC2V31"> די קינדער פֿון דער אַנדער עֵילָם, טױזנט צװײ הונדערט פֿיר און פֿופֿציק.
</s><s xml:id="EzraC2V32"> די קינדער פֿון חָרִם, דרײַ הונדערט און צװאַנציק.
</s><s xml:id="EzraC2V33"> די קינדער פֿון לוֹד, חָדיד, און אוֹנוֹ, זיבן הונדערט פֿינף און צװאַנציק.
</s><s xml:id="EzraC2V34"> די קינדער פֿון יריחוֹ, דרײַ הונדערט פֿינף און פֿערציק.
</s><s xml:id="EzraC2V35"> די קינדער פֿון סנָאָה, דרײַ טױזנט און זעקס הונדערט און דרײַסיק.

</s><s xml:id="EzraC2V36"> די כּהנים:
די קינדער פֿון ידַעְיָה, פֿון דעם הױז פֿון יֵשועַ, נײַן הונדערט דרײַ און זיבעציק.
</s><s xml:id="EzraC2V37"> די קינדער פֿון אִמֵר, טױזנט צװײ און פֿופֿציק.
</s><s xml:id="EzraC2V38"> די קינדער פֿון פַּשחור, טױזנט צװײ הונדערט זיבן און פֿערציק.
</s><s xml:id="EzraC2V39"> די קינדער פֿון חָרִם, טױזנט און זיבעצן.
</s><s xml:id="EzraC2V40"> די לוִיִים:
די קינדער פֿון יֵשועַ און קַדמיאֵל, פֿון די קינדער פֿון הוֹדַוְיָה, פֿיר און זיבעציק.

</s><s xml:id="EzraC2V41"> די זינגערס:
די קינדער פֿון אָסָף, הונדערט אַכט און צװאַנציק.
</s><s xml:id="EzraC2V42"> די קינדער פֿון די טױערלײַט:
די קינדער פֿון שַלום, די קינדער פֿון אָטֵר, די קינדער פֿון טַלמוֹן, די קינדער פֿון עַקובֿ, די קינדער פֿון חַטיטאָ, די קינדער פֿון שוֹבָֿי; אין גאַנצן הונדערט נײַן און דרײַסיק.
</s><s xml:id="EzraC2V43"> די נתינים:
די קינדער פֿון ציחאָ, די קינדער פֿון חַשׂופֿאָ, די קינדער פֿון טַבעוֹת; </s><s xml:id="EzraC2V44"> די קינדער פֿון קֵרוֹס, די קינדער פֿון סיעַהאָ, די קינדער פֿון פּדוֹן; </s><s xml:id="EzraC2V45"> די קינדער פֿון לבֿנָה, די קינדער פֿון חַגָבֿה, די קינדער פֿון עַקובֿ; </s><s xml:id="EzraC2V46"> די קינדער פֿון חָגָבֿ, די קינדער פֿון שַׂלמַי, די קינדער פֿון חָנָן; </s><s xml:id="EzraC2V47"> די קינדער פֿון גִדֵל, די קינדער פֿון גַחַר, די קינדער פֿון רְאָיָה. </s><s xml:id="EzraC2V48"> די קינדער פֿון רצין, די קינדער פֿון נקוֹדאָ, די קינדער פֿון גַזָם; </s><s xml:id="EzraC2V49"> די קינדער פֿון עוזאָ, די קינדער פֿון פּסֵח, די קינדר פֿון בסָי; </s><s xml:id="EzraC2V50"> די קינדער פֿון אַסנָה, די קינדער פֿון מְעונים, די קינדער פֿון נפֿוסים; </s><s xml:id="EzraC2V51"> די קינדער פֿון בקבוק, די קינדער פֿון חַקופֿאָ, די קינדער פֿון חַרחור; </s><s xml:id="EzraC2V52"> די קינדער פֿון בצלות, די קינדער פֿון מחידאָ, די קינדער פֿון חַרשאָ; </s><s xml:id="EzraC2V53"> די קינדער פֿון ברקוֹס, די קינדער פֿון סיסראָ, די קינדער פֿון תֶּמַח; </s><s xml:id="EzraC2V54"> די קינדער פֿון נציחַ, די קינדער פֿון חַטיפֿאָ.
</s><s xml:id="EzraC2V55"> די קינדער פֿון שלמהס קנעכט:
די קינדער פֿון סוֹטַי, די קינדער פֿון הַסוֹפֿרֶת, די קינדער פֿון פּרודאָ; </s><s xml:id="EzraC2V56"> די קינדער פֿון יַעֲלָה, די קינדער פֿון דַרקוֹן, די קינדער פֿון גִדֵל; </s><s xml:id="EzraC2V57"> די קינדער פֿון שפֿטיָה, די קינדער פֿון חַטיל, די קינדער פֿון פּוֹכֶרֶת-הַצבֿיִים, די קינדער פֿון אָמי.
</s><s xml:id="EzraC2V58"> אַלע נתינים און די קינדער פֿון שלמהס קנעכט: דרײַ הונדערט צװײ און נײַנציק.
</s><s xml:id="EzraC2V59"> און דאָס זײַנען די װאָס זײַנען אַרױפֿגעגאַנגען פֿון תֵּל-מֶלַח, תֵּל-חַרשאָ, כּרובֿ, אַדָן, אִמֵר, און האָבן ניט געקענט זאָגן זײער פֿאָטערהױז און זײער אָפּשטאַם, אױב זײ זײַנען פֿון ישׂראל:
</s><s xml:id="EzraC2V60"> די קינדער פֿון דלָיָה, די קינדער פֿון טוֹבֿיָה, די קינדער פֿון נקוֹדאָ – זעקס הונדערט צװײ און פֿופֿציק. און פֿון די קינדער פֿון די כּהנים: די קינדער פֿון חַבֿיָה, די קינדער פֿון הַקוֹץ, די קינדער פֿון ברזִלַין װאָס האָט גענומען אַ װײַב פֿון די טעכטער פֿון ברזִלַי פֿון גִלעָד, און איז גערופֿן געװאָרן אױף זײער נאָמען.
</s><s xml:id="EzraC2V62"> די דאָזיקע האָבן געזוכט זײערע יחוס-בריװ, און זײ זײַנען ניט געפֿונען געװאָרן, און זײ זײַנען געהאַלטן געװאָרן פֿאַר אומװערדיק צו דער כּהונה. </s><s xml:id="EzraC2V63"> און דער תִּרשָתאָ האָט זײ פֿאַרזאָגט, אַז זײ זאָלן ניט עסן פֿון דעם גאָר הײליקן, ביז עס װעט אױפֿשטײן אַ כּהן מיט אורים-ותּומים.
</s><s xml:id="EzraC2V64"> די גאַנצע עדה אין אײנעם איז געװען צװײ און פֿערציק טױזנט דרײַ הונדערט און זעכציק; </s><s xml:id="EzraC2V65"> אַחוץ זײערע קנעכט און זײערע דינסטן; די דאָזיקע זײַנען געװען זיבן טױזנט דרײַ הונדערט זיבן און דרײַסיק. און זײ האָבן געהאַט זינגערס און זינגערינס צװײ הונדערט. </s><s xml:id="EzraC2V66"> זײערע פֿערד זײַנען געװען זיבן הונדערט זעקס און דרײַסיק; זײערע מױלאײזלען, צװײ הונדערט פֿינף און פֿערציק; </s><s xml:id="EzraC2V67"> זײערע קעמלען, פֿיר הונדערט פֿינף און דרײַסיק; אײזלען, זעקס טױזנט זיבן הונדערט און צװאַנציק.
</s><s xml:id="EzraC2V68"> און טײל פֿון די הױפּטן פֿון די פֿאָטערהײַזער, אַז זײ זײַנען געקומען אין גאָטס הױז אין ירושָלַיִם, האָבן מנדבֿ געװען פֿאַר גאָטס הױז, כּדי אים אױפֿצושטעלן אױף זײַן אָרט. </s><s xml:id="EzraC2V69"> זײ האָבן געגעבן לױט זײערע כּוֹחות פֿאַר דעם שאַץ פֿון דער אַרבעט, גאָלד אײן און זעכציק טױזנט דַרכּמוֹנים, און זילבער פֿינף טױזנט מָנֶה, און העמדלעך פֿאַר די כּהנים, הונדערט.
</s><s xml:id="EzraC2V70"> און די כּהנים און די לוִיִים, און טײל פֿון דעם פֿאָלק, און די זינגערס, און די טױערלײַט, און די נתינים, האָבן זיך באַזעצט אין זײערע שטעט, און גאַנץ ישׂראל אין זײערע שטעט.

</s><s xml:id="EzraC3V1"> און אַז דער זיבעטער חוֹדש איז געקומען, און די קינדער פֿון ישׂראל זײַנען געװען אין די שטעט, האָט זיך דאָס פֿאָלק אײַנגעזאַמלט װי אײן מאַן קײן ירושָלַיִם. </s><s xml:id="EzraC3V2"> און יֵשועַ דער זון פֿון יוֹצָדָקן, און זײַנע ברידער די כּהנים, און זרובבֿל דער זון פֿון שְאַלתּיאֵלן, און זײַנע ברידער, זײַנען אױפֿגעשטאַנען, און זײ האָבן אױפֿגעבױט דעם מזבח פֿון גאָט פֿון ישׂראל, כּדי אױפֿצוברענגען אױף אים בראַנדאָפּפֿער, אַזױ װי עס שטײט געשריבן אין דער תּוֹרה פֿון משה דעם געטלעכן מאַן. </s><s xml:id="EzraC3V3"> און זײ האָבן אױפֿגעשטעלט דעם מזבח אױף זײַנע געשטעלן; װאָרום אױף זײ איז געװען די אימה פֿאַר די פֿעלקער פֿון די לענדער. און זײ האָבן אױפֿגעבראַכט אױף אים בראַנדאָפּפֿער צו גאָט, בראַנדאָפּפֿער אין דער פֿרי און אין אָװנט. </s><s xml:id="EzraC3V4"> און זײ האָבן געמאַכט דעם יָום-טובֿ פֿון סוכּות, אַזױ װי עס שטײט געשריבן, און די טאָגטעגלעכע בראַנדאָפּפֿער לױט דער צאָל, װי דער דין איז פֿאַר איטלעכן טאָג: </s><s xml:id="EzraC3V5"> און דערנאָך דאָס שטענדיקע בראַנדאָפּפֿער, און [די קרבנות] פֿון ראש-חוֹדש, און פֿון אַלע געהײליקטע יָום-טוֹבֿים פֿון גאָט, און פֿון איטלעכן װאָס האָט מנדבֿ געװען אַ נדבֿה צו גאָט. </s><s xml:id="EzraC3V6"> פֿון ערשטן טאָג אין זיבעטן חוֹדש האָבן זײ אָנגעהױבן אױפֿברענגען בראַנדאָפּפֿער, הגם דער גרונטפֿעסט פֿון דעם טעמפּל איז נאָך ניט געװען געלײגט.
</s><s xml:id="EzraC3V7"> און זײ האָבן געגעבן געלט צו די שטײנהעקער, און צו די האָלצמײַנסטער, און שפּײַז און געטראַנק, און אײל, צו די צידוֹנים, און צו די צוֹרים, אַז זײ זאָלן ברענגען צעדערהאָלץ פֿון לבֿנוֹן ביז דעם ים פֿון יָפֿוֹא, לױט דער דערלױבעניש פֿון כּוֹרֶש דעם מלך פֿון פָרַס צו זײ. </s><s xml:id="EzraC3V8"> און אין צװײטן יאָר נאָך זײער קומען צום הױז פֿון גאָט קײן ירושָלַיִם, אין צװײטן חוֹדש, האָבן גענומען זרובבֿל דער זון פֿון שְאַלתּיאֵלן, און יֵשועַ דער זון פֿון יוֹצָדָקן, און זײערע איבעריקע ברידער די כּהנים און די לוִיִים, און אַלע װאָס זײַנען געקומען פֿון דער געפֿאַנגענשאַפֿט קײן ירושָלַיִם, און זײ האָבן געשטעלט די לוִיִים פֿון צװאַנציק יאָר אַלט און העכער, אָנצופֿירן די אַרבעט פֿון גאָטס הױז. </s><s xml:id="EzraC3V9"> און יֵשועַ, זײַנע זין, און זײַנע ברידער, און קַדמיאֵל מיט זײַנע זין, די קינדער פֿון יהודה, זײַנען געשטאַנען אין אײנעם אױפֿצופּאַסן איבער די בעל-מלאָכהס אין הױז פֿון גאָט; [אױך] די קינדער פֿון חֵנָדָד, זײערע זין, און זײערע ברידער, די לוִיִים.
</s><s xml:id="EzraC3V10"> און אַז די בױמײַנסטער האָבן געלײגט דעם גרונטפֿעסט פֿון גאָטס טעמפֿל, האָט מען געשטעלט די כּהנים, אָנגעקלײדטע, מיט טרומײטן, און די לוִיִים, די קינדער פֿון אָסָף, מיט צימבלען, צו לױבן גאָט לױט דעם אײַנשטעל פֿון דוד דעם מלך פֿון ישׂראל. </s><s xml:id="EzraC3V11"> און זײ האָבן געזונגען לױב און דאַנק צו גאָט: ”װאָרום ער איז גוט, װאָרום אײביק איז זײַן חסד אױף ישׂראל“. </s><s xml:id="EzraC3V12"> און דאָס גאַנצע פֿאָלק האָט געשאַלט אַ גרױסע שאַלונג אין לױב צו גאָט פֿאַר װאָס דער גרונטפֿעסט פֿון גאָטס הױז איז געלײגט געװאָרן. און פֿיל פֿון די כּהנים און די לוִיִים און די הױפּטלײַט פֿון די פֿאָטערהײַזער, די זקנים װאָס האָבן געזען דאָס ערשטע הױז, האָבן געװײנט אױף אַ הױכן קָול װען מע האָט געלײגט דעם גרונטפֿעסט פֿון דעם דאָזיקן הױז פֿאַר זײערע אױגן; און פֿיל האָבן געשאַלט פֿאַר שׂמחה אױף אַ הױכן קָול. </s><s xml:id="EzraC3V13"> און דאָס פֿאָלק האָט ניט געקענט דערקענען צװישן דעם קָול פֿון שאַלונג פֿאַר שׂמחה, און דעם קָול פֿון דעם פֿאָלקס געװײן; װאָרום דאָס פֿאָלק האָט געשאַלט אַ גרױסע שאַלונג, און דער קָול האָט זיך געהערט ביז אין דער װײַטן.

</s><s xml:id="EzraC4V1"> און די פֿײַנט פֿון יהודה און בנימין האָבן געהערט אַז די קינדער פֿון גלות בױען אַ טעמפּל צו יהוה דעם גאָט פֿון ישׂראל. </s><s xml:id="EzraC4V2"> און זײ האָבן גענענט צו זרובבֿלן, און צו די הױפּטלײַט פֿון די פֿאָטערהײַזער, און האָבן צו זײ געזאָגט: לאָמיר בױען מיט אײַך, װאָרום מיר זוכן אײַער גאָט אַזױ װי איר, און צו אים שלאַכטן מיר פֿון די טעג פֿון אֵסַר-חַדוֹן דעם מלך פֿון אַשור, װאָס האָט אונדז אַרױפֿגעבראַכט אַהער. </s><s xml:id="EzraC4V3"> האָט צו זײ געזאָגט זרובבֿל, און יֵשועַ, און די איבעריקע הױפּטלײַט פֿון די פֿאָטערהײַזער פֿון ישׂראל: איר קערט זיך מיט אונדז ניט אָן, צו בױען אַ הױז צו אונדזער גאָט; נײַערט מיר אַלײן װעלן בױען צו יהוה דעם גאָט פֿון ישׂראל, אַזױ װי כּוֹרֶש דער מלך פֿון פָרַס האָט אונדז געהײסן.
</s><s xml:id="EzraC4V4"> און דאָס פֿאָלק פֿון לאַנד האָט אָפּגעשלאַפֿט די הענט פֿון דעם פֿאָלק פֿון יהודה, און זײ אָפּגעשראָקן פֿון בױען. </s><s xml:id="EzraC4V5"> און זײ האָבן אָנגעדונגען אױף זײ יוֹעצים, צו פֿאַרשטערן זײער כַּװָנה, אַלע טעג פֿון כּוֹרֶש דעם מלך פֿון פָרַס, און ביז דער מלוכה פֿון דָריָוֶש דעם מלך פֿון פָרַס. </s><s xml:id="EzraC4V6"> און אין דער מלוכה פֿון אַחשוֵרוֹשן, אין אָנהײב פֿון זײַן מלוכה, האָבן זײ געשריבן אַן אָנקלאָג אױף די באַװױנער פֿון יהודה און ירושָלַיִם.
</s><s xml:id="EzraC4V7"> און אין די טעג פֿון אַרתַּחשַשתּאָ, האָט בשלָם, מִתרְדָת, טָבֿאֵל, און זײַנע איבעריקע חבֿרים, געשריבן צו אַרתַּחשַשתּאָ דעם מלך פֿון פָרַס; און דאָס געשריפֿטס פֿון דעם בריװ איז געװען אין אַראַמישן כּתבֿ און אַרמאַישן לשון. </s><s xml:id="EzraC4V8"> רחום דער באַפֿעלגעבער און שִמשַי דער שרײַבער האָבן געשריבן אַ בריװ אױף ירושָלַיִם צו אַרתַּחשַשטאָ דעם מלך אַזױ – </s><s xml:id="EzraC4V9"> דענצמאָל [האָט געשריבן] רחום דער באַפֿעלגעבער, און שִמשַי דער שרײַבער, און זײערע איבעריקע חבֿרים, דינאָער, און אַפֿרסַתכאָער, טַרפּלאָער, אַפֿרסאָער, אַרכּוָאער, בבֿלער, שושַנכאָער, דֵהיֵאָער, עֵילָמער, </s><s xml:id="EzraC4V10"> און די איבעריקע אומות װאָס דער גרױסער און גערימטער אָסנַפּר האָט אַריבערגעבראַכט, און זײ באַזעצט אין דער שטאָט שוֹמרוֹן, און די איבעריקע פֿון יענער זײַט טײַך: און אַצונד – </s><s xml:id="EzraC4V11"> דאָס איז דער נוסח פֿון דעם בריװ װאָס זײ האָבן געשיקט צו אים: – צו אַרתַּחשַשטאָ דעם מלך, דײַנע קנעכט די מענטשן פֿון יענער זײַט טײַך: און אַצונד </s><s xml:id="EzraC4V12"> זאָל דעם מלך באַװוּסט זײַן, אַז די ייִדן װאָס זײַנען אַרױפֿגעגאַנגען פֿון דיר, זײַנען געקומען צו אונדז קײן ירושָלַיִם; זײ בױען די װידערשפּעניקע און בײזע שטאָט, און זײ פֿאַרענדיקן מױערן, און גראָבן גרונטפֿעסטן. </s><s xml:id="EzraC4V13"> אַצונד זאָל דעם מלך באַװוּסט זײַן, אַז אױב די דאָזיקע שטאָט װעט אױפֿגעבױט װערן, און די מױערן װעלן פֿאַרענדיקט װערן, װעלן זײ קײן אָפּצאָל, מֶכֶס, און װעגגעלט ניט צאָלן, און דאָס װעט ברענגען הֶזק דער קיניגלעכער הכנָסה. </s><s xml:id="EzraC4V14"> אַצונד, אַזױ װי מיר עסן דאָס זאַלץ פֿון דעם פּאַלאַץ, און עס איז ניט רעכט פֿאַר אונדז צוצוזען דעם אומכּבֿוד פֿון מלך, דערפֿאַר שיקן מיר און זײַנען מוֹדיע דעם מלך, </s><s xml:id="EzraC4V15"> כּדי מע זאָל נאָכזוכן אין דעם ספֿר-הזכרוֹנות פֿון דײַנע עלטערן; און װעסט געפֿינען אין דעם ספֿר- הזכרוֹנות, און װיסן, אַז די דאָזיקע שטאָט איז אַ װידערשפּעניקע שטאָט, און ברענגט הֶזק די מלכים און די מדינות, און מע האָט געמאַכט בונטן אין איר פֿון אײביקע טעג אָן; איבער דעם איז די דאָזיקע שטאָט חָרבֿ געװאָרן. </s><s xml:id="EzraC4V16"> מיר זײַנען מוֹדיע דעם מלך, אַז אױב די דאָזיקע שטאָט װעט אױפֿגעבױט װערן, און די מױערן װעלן פֿאַרענדיקט װערן, װעסטו דורך דעם מער ניט האָבן קײן חלק אױף יענער זײַט טײַך.
</s><s xml:id="EzraC4V17"> האָט דער מלך געשיקט אַן ענטפֿער צו רחום דעם באַפֿעלגעבער, און שִמשַי דעם שרײַבער, און זײערע איבעריקע חבֿרים װאָס זײַנען געזעסן אין שוֹמרוֹן, און די איבעריקע פֿון יענער זײַט טײַך: פֿריד! און אַצונד, </s><s xml:id="EzraC4V18"> דער בריװ װאָס איר האָט אונדז געשיקט, איז באַשײדלעך געלײענט געװאָרן פֿאַר מיר. </s><s xml:id="EzraC4V19"> און פֿון מיר איז געגעבן געװאָרן אַ באַפֿעל, און מע האָט נאָכגעזוכט און געפֿונען, אַז די דאָזיקע שטאָט האָט פֿון אײביקע טעג זיך דערהױבן אַקעגן מלכים, און אַז אין איר זײַנען געמאַכט געװאָרן װידערשפּעניקונגען און בונטן; </s><s xml:id="EzraC4V20"> און איבער ירושָלַיִם זײַנען געװען מאַכטיקע מלכים, און זי האָבן געװעלטיקט איבער גאַנץ יענער זײַט טײַך; און אָפּצאָל, מֶכֶס, און װעגגעלט איז זײ געצאָלט געװאָרן. </s><s xml:id="EzraC4V21"> אַצונד גיט אַ באַפֿעל צו װערן די דאָזיקע לײַט, און די דאָזיקע שטאָט זאָל ניט געבױט װערן ביז פֿון מיר װעט געגעבן װערן אַ באַפֿעל. </s><s xml:id="EzraC4V22"> און זײַט אָפּגעהיט ניט צו מאַכן קײן טָעות װעגן דעם, כּדי דער הֶזק זאָל ניט װאַקסן צום שאָדן פֿון די מלכים.
</s><s xml:id="EzraC4V23"> דענצמאָל װי דער אינהאַלט פֿון דעם מלך אַרתַּחשַשתּאָס בריװ איז פֿאָרגעלײענט געװאָרן פֿאַר רחומען, און שִמשַי דעם שרײַבער, און זײערע חבֿרים, אַזױ זײַנען זײ אַװעק אױף גיך קײן ירושָלַיִם צו די ייִדן, און האָבן זײ געװערט מיט מאַכט און געװאַלט. </s><s xml:id="EzraC4V24"> דענצמאָל האָט אױפֿגעהערט די אַרבעט פֿון גאָטס הױז װאָס אין ירושָלַיִם, און זי איז געװען אָפּגעשטעלט ביז דעם צװײטן יאָר פֿון דער מלוכה פֿון דָריָוֶש דעם מלך פֿון פָרַס.

</s><s xml:id="EzraC5V1"> און די נבֿיאים, חַגַי דער נבֿיא, און זכַריָה דער זון פֿון עִדוֹאן, האָבן נבֿיאות געזאָגט צו די ייִדן װאָס אין יהודה און אין ירושָלַיִם – אין נאָמען פֿון גאָט פֿון ישׂראל צו זײ. </s><s xml:id="EzraC5V2"> דענצמאָל זײַנען אױפֿגעשטאַנען זרובבֿל דער זון פֿון שְאַלתּיאֵלן, און יֵשועַ דער זון פֿון יוֹצָדָקן, און האָבן אָנגעהױבן בױען דאָס הױז פֿון גאָט װאָס אין ירושָלַיִם, און מיט זײ זײַנען געװען די נבֿיאים פֿון גאָט װאָס האָבן זײ געהאָלפֿן. </s><s xml:id="EzraC5V3"> אין דער אײגענער צײַט איז צו זײ געקומען תַּתּנַי דער פֿירשט פֿון יענער זײַט טײַך, און שתַר-בוֹזנַי, און זײערע חבֿרים, און זײ האָבן צו זײ אַזױ געזאָגט: װער האָט אײַך געגעבן אַ דערלױבעניש צו בױען דאָס דאָזיקע הױז, און צו פֿאַרענדיקן די דאָזיקע מױער? </s><s xml:id="EzraC5V4"> ”דענצמאָל האָבן מיר צו זײ אַזױ געזאָגט: – [האָבן זײ געשריבן] – װאָס זײַנען די נעמען פֿון די מענטשן װאָס בױען דעם דאָזיקן בנין?“ </s><s xml:id="EzraC5V5"> אָבער דאָס אױג פֿון זײער גאָט איז געװען אױף די עלטסטע פֿון די ייִדן, און זײ האָבן זײ ניט געװערט, ביז די זאַך װעט קומען פֿאַר דָריָוֶשן, און מע װעט דענצמאָל ברענגען אַ תּשובֿה װעגן דעם.
</s><s xml:id="EzraC5V6"> דער נוסח פֿון דעם בריװ װאָס תַּתּנַי דער פֿירשט פֿון יענער זײַט טײַך, און שתַר-בוֹזנַי, און זײַנע חבֿרים, די אַפֿרסכאָער װאָס פֿון יענער זײַט טײַך, האָבן געשיקט צום מלך דָריָוֶש; </s><s xml:id="EzraC5V7"> זײ האָבן צו אים געשיקט אַ בריװ, און אַזױ איז געװען געשריבן אין אים: צום מלך דָריָוֶש גאָרע פֿריד! </s><s xml:id="EzraC5V8"> זאָל דעם מלך באַװוּסט זײַן, אַז מיר זײַנען געגאַנגען צו דער מדינה יהודה, צום הױז פֿון גרױסן גאָט, און עס װערט געבױט פֿון שװערע שטײנער, און האָלץ װערט אַרײַנגעטאָן אין די װענט, און די דאָזיקע אַרבעט װערט געטאָן פֿלייסיק, און זי באַגליקט אין זײער האַנט. </s><s xml:id="EzraC5V9"> האָבן מיר דענצמאָל געפֿרעגט די דאָזיקע עלטסטע; מיר האָבן צו זײ אַזױ געזאָגט: װער האָט אײַך געגעבן אַ דערלױבעניש צו בױען דאָס דאָזיקע הױז, און צו פֿאַרענדיקן די דאָזיקע מױער? </s><s xml:id="EzraC5V10"> און אױך זײערע נעמען האָבן מיר געפֿרעגט בײַ זײ, כּדי דיך צו לאָזן װיסן, אַז מיר װעלן אױפֿשרײַבן די נעמען פֿון די מענטשן װאָס זײַנען זײערע אָנפֿירער. </s><s xml:id="EzraC5V11"> און אַזױ האָבן זײ אונדז געגעבן אַן ענטפֿער, אַזױ צו זאָגן: מיר זײַנען די קנעכט פֿון דעם גאָט פֿון הימל און ערד, און מיר בױען אָפּ דאָס הױז װאָס איז מיט פֿיל יאָרן פֿאַר דעם שױן געװען געבױט; און אַ גרױסער מלך פֿון ישׂראל האָט עס געבױט און פֿאַרענדיקט. </s><s xml:id="EzraC5V12"> אָבער װײַל אונדזערע עלטערן האָבן דערצערנט דעם גאָט פֿון הימל, האָט ער זײ געגעבן אין דער האַנט פֿון נבֿוכַדנֶצַר דעם כַּשׂדי, דעם מלך פֿון בבֿל; און ער האָט צעשטערט דאָס דאָזיקע הױז, און האָט פֿאַרטריבן דאָס פֿאָלק קײן בבֿל. </s><s xml:id="EzraC5V13"> אָבער אין ערשטן יאָר פֿון כּוֹרֶש דעם מלך פֿון בבֿל, האָט דער מלך כּוֹרֶש געגעבן אַ באַפֿעל צו בױען דאָס דאָזיקע הױז פֿון גאָט. </s><s xml:id="EzraC5V14"> און אױך די גילדערנע און זילבערנע כּלים פֿון גאָטס הױז װאָס נבֿוכַדנֶצַר האָט אַװעקגענומען פֿון דעם טעמפּל װאָס אין ירושָלַיִם, און זײ אַװעקגעפֿירט אין דעם טעמפּל פֿון בבֿל, זײ האָט דער מלך כּוֹרֶש אַרױסגענומען פֿון דעם טעמפּל װאָס אין בבֿל, און זײ זײַנען איבערגעגעבן געװאָרן צו אײנעם מיטן נאָמען שֵשבצַר, װאָס ער האָט אים געמאַכט פֿאַרן פֿירשט. </s><s xml:id="EzraC5V15"> און ער האָט צו אים געזאָגט: נעם די דאָזיקע כּלים; גײ לײג זײ אַװעק אין דעם טעמפּל װאָס אין ירושָלַיִם, און זאָל דאָס הױז פֿון גאָט געבױט װערן אױף זײַן אָרט. </s><s xml:id="EzraC5V16"> דענצמאָל איז דער דאָזיקער שֵשבצַר געקומען; ער האָט געלײגט די גרונטפֿעסטן פֿון גאָטס הױז װאָס אין ירושָלַיִם, און פֿון דענצמאָל אָן און ביז אַצונד װערט עס געבױט, און איז נאָך ניט פֿאַרטיק. </s><s xml:id="EzraC5V17"> און אַצונד, אױב דעם מלך איז װױלגעפֿעלן, זאָל נאָכגעזוכט װערן דאָרטן אין דער שאַצקאַמער פֿון דעם מלך װאָס אין בבֿל, אױב דאָס איז אַזױ, אַז פֿון מלך כּוֹרֶש איז געגעבן געװאָרן אַ באַפֿעל צו בױען דאָס דאָזיקע הױז פֿון גאָט אין ירושָלַיִם; און זאָל ער אונדז שיקן דעם װילן פֿון דעם מלך װעגן דעם.

</s><s xml:id="EzraC6V1"> דענצמאָל האָט דער מלך דָריָוֶש געגעבן אַ באַפֿעל, און מע האָט נאָכגעזוכט אין דער ביכערקאַמער װאָס מע לײגט דאָרטן אַװעק די שאַצן אין בבֿל. </s><s xml:id="EzraC6V2"> און עס איז געפֿונען געװאָרן אין אַחמתאָ, אין דער הױפּטשטאָט װאָס אין דער מדינה מָדַי, אַ מגילה, און אַזױ איז געװען געשריבן אין איר: צום געדענקען: </s><s xml:id="EzraC6V3"> אין ערשטן יאָר פֿון מלך כּוֹרֶש, האָט דער מלך כּוֹרֶש געגעבן אַ באַפֿעל: װעגן דעם הױז פֿון גאָט אין ירושָלַיִם – זאָל דאָס הױז געבױט װערן פֿאַר אַן אָרט װוּ מע שלאַכט שלאַכטאָפּפֿער, און זײַנע גרונטפֿעסטן זאָלן געלײגט װערן שטאַרק; זײַן הײך זאָל זײַן זעכציק אײַלן, זײַן ברײט זעכציק אײַלן; </s><s xml:id="EzraC6V4"> מיט דרײַ שיכטן פֿון שװערע שטײנער, און אַ שיכט פֿון נײַעם האָלץ; און די הוֹצאות זאָלן געגעבן װערן פֿון מלכס הױז. </s><s xml:id="EzraC6V5"> און אױך די גילדערנע און זילבערנע כּלים פֿון גאָטס הױז װאָס נבֿוכַדנֶצַר האָט אַרױסגענומען פֿון דעם טעמפּל װאָס אין ירושָלַיִם, און אַװעקגעפֿירט קײן בבֿל, זאָל מען אומקערן, און דאָס זאָל צוריקגײן צו דעם טעמפּל װאָס אין ירושָלַיִם אױף זײַן אָרט, און זאָלסט עס אַװעקלײגן אין הױז פֿון גאָט.
</s><s xml:id="EzraC6V6"> ”אַצונד, תַּתּנַי דער פֿירשט פֿון יענער זײַט טײַך, שתַר-בוֹזנַי, און אײַערע חבֿרים די אַפֿרסכאָער װאָס אױף יענער זײַט טײַך, האַלט זיך װײַט פֿון דאָרטן. </s><s xml:id="EzraC6V7"> לאָזט צו רו די אַרבעט פֿון דעם דאָזיקן הױז פֿון גאָט; זאָלן דער פֿירשט פֿון די ייִדן, און די עלטסטע פֿון די ייִדן בױען דאָס דאָזיקע הױז פֿון גאָט אױף זײַן אָרט. </s><s xml:id="EzraC6V8"> און פֿון מיר װערט געגעבן אַ באַפֿעל װעגן װאָס איר זאָלט טאָן פֿאַר די דאָזיקע עלטסטע פֿון די ייִדן, כּדי צו בױען דאָס דאָזיקע הױז פֿון גאָט: אַז פֿון דעם מלכס אײגנטום, פֿון דעם אָפּצאָל אױף יענער זײַט טײַך, זאָלן אױף גיך געגעבן װערן די הוֹצאות צו די דאָזיקע מענטשן, כּדי ניט צו שטערן. </s><s xml:id="EzraC6V9"> און װאָס זײ האָבן נײטיק, סײַ יונגע אָקסן, סײַ װידערס און שעפּסן, אױף אױפֿצוברענגען צום גאָט פֿון הימל, װײץ, זאַלץ, װײַן און אײל, לױט דעם פֿאַרלאַנג פֿון די כּהנים װאָס אין ירושָלַיִם, זאָל זײ געגעבן װערן טאָג אין טאָג ניט פֿאַרפֿעלט; </s><s xml:id="EzraC6V10"> כּדי זײ זאָלן מקריבֿ זײַן געשמאַקע ריחות צום גאָט פֿון הימל, און בעטן פֿאַר דעם לעבן פֿון מלך און זײַנע קינדער. </s><s xml:id="EzraC6V11"> און פֿון מיר װערט געגעבן אַ באַפֿעל, אַז יעטװעדער אײנער װאָס װעט ענדערן דאָס דאָזיקע װאָרט, זאָל אַ באַלקן אַרױסגעריסן װערן פֿון זײַן הױז, און ער זאָל צוגעשלאָגן װערן דערױף אין דער הײך; און זײַן הױז זאָל געמאַכט װערן פֿאַר אַ מיסטהױפֿן דערפֿאַר. </s><s xml:id="EzraC6V12"> און דער גאָט װאָס האָט געמאַכט רוען זײַן נאָמען דאָרטן, זאָל אומװאַרפֿן יעטװעדער מלך און פֿאָלק װאָס װעט אױסשטרעקן זײַן האַנט דאָס צו ענדערן, כּדי צו צעשטערן דאָס דאָזיקע הױז פֿון גאָט װאָס אין ירושָלַיִם. איך דָריָוֶש האָב געגעבן דעם באַפֿעל; זאָל ער געטאָן װערן אױף גיך. “
</s><s xml:id="EzraC6V13"> דענצמאָל, װײַל דער מלך דָריָוֶש האָט געשיקט, האָבן תַּתּנַי דער פֿירשט פֿון יענער זײַט טײַך, שתַר-בוֹזנַי, און זײַנע חבֿרים, אױף גיך אַזױ געטאָן. </s><s xml:id="EzraC6V14"> און די עלטסטע פֿון די ייִדן האָבן געבױט און האָבן באַגליקט, לױט דער נבֿואה פֿון חַגַי דעם נבֿיא, און זכַריָה דעם זון פֿון עִדוֹאן. און זײ האָבן געבױט און פֿאַרענדיקט לױט דעם באַפֿעל פֿון דעם גאָט פֿון ישׂראל, און לױט דעם באַפֿעל פֿון כּוֹרֶשן, און דָריָוֶשן, און אַרתַּחשַשתּאָ דעם מלך פֿון פָרַס. </s><s xml:id="EzraC6V15"> און מע האָט פֿאַרענדיקט דאָס דאָזיקע הױז ביזן דריטן טאָג פֿון חוֹדש אָדֶר, װאָס איז געװען אין זעקסטן יאָר פֿון מלך דָריָוֶשעס מלוכה.
</s><s xml:id="EzraC6V16"> און די קינדער פֿון ישׂראל, די כּהנים און די לוִיִים, און די איבעריקע קינדער פֿון גלות, האָבן געמאַכט די באַנײַאונג פֿון דעם דאָזיקן הױז פֿון גאָט מיט שׂמחה. </s><s xml:id="EzraC6V17"> און זײ האָבן מקריבֿ געװען צו דער באַנײַאונג פֿון דעם דאָזיקן הױז פֿון גאָט הונדערט אָקסן, צװײ הונדערט װידערס, פֿיר הונדערט שעפּסן, און צװעלף ציגנבעק פֿאַר זינדאָפּפֿער פֿאַר גאַנץ ישׂראל, לױט דער צאָל פֿון די שבֿטים פֿון ישׂראל. </s><s xml:id="EzraC6V18"> און זײ האָבן געשטעלט די כּהנים לױט זײערע אײנטײלונגען, און די לוִיִים לױט זײערע אָפּטײלונגען, אױף דעם דינסט פֿון גאָט װאָס אין ירושָלַיִם, אַזױ װי עס שטײט געשריבן אין דעם בוך פֿון משהן.
</s><s xml:id="EzraC6V19"> און די קינדער פֿון גלות האָבן געמאַכט דעם קָרבן-פּסַח אין פֿערצנטן טאָג פֿון ערשטן חוֹדש. </s><s xml:id="EzraC6V20"> װאָרום די כּהנים און די לוִיִים האָבן זיך אין אײנעם גערײניקט; זײ זײַנען אַלע געװען רײן. און זײ האָבן געשאָכטן דעם קָרבן-פּסַח פֿאַר אַלע קינדער פֿון גלות, און פֿאַר זײערע ברידער די כּהנים, און פֿאַר זיך אַלײן. </s><s xml:id="EzraC6V21"> און עס האָבן געגעסן די קינדער פֿון ישׂראל װאָס האָבן זיך אומגעקערט פֿון גלות, און איטלעכער װאָס האָט זיך אָפּגעשײדט צו זײ פֿון דער אומרײניקײט פֿון די פֿעלקער פֿון לאַנד, כּדי צו זוכן יהוה דעם גאָט פֿון ישׂראל. </s><s xml:id="EzraC6V22"> און זײ האָבן געמאַכט דעם יָום-טובֿ פֿון מצות זיבן טעג מיט פֿרײד, װאָרום גאָט האָט זײ דערפֿרײט, און האָט צוגעקערט צו זײ דאָס האַרץ פֿון דעם מלך פֿון אַשור, צו שטאַרקן זײערע הענט אין דער אַרבעט פֿון דעם הױז פֿון גאָט, דעם גאָט פֿון ישׂראל.

</s><s xml:id="EzraC7V1"> און נאָך די דאָזיקע געשעענישן, אין דער מלוכה פֿון אַרתַּחשַסטאָ דעם מלך פֿון פָרַס, איז עזרא דער זון פֿון שׂרָיָה, דעם זון פֿון עַזַריָה, דעם זון פֿון חלקִיָה, </s><s xml:id="EzraC7V2"> דעם זון פֿון שַלום, דעם זון פֿון צָדוֹק, דעם זון פֿון אַחיטובֿ, </s><s xml:id="EzraC7V3"> דעם זון פֿון אַמַריָה, דעם זון פֿון עַזַריָה, דעם זון פֿון מרָיוֹת, </s><s xml:id="EzraC7V4"> דעם זון פֿון זֶרַחיָה, דעם זון פֿון עוזי, דעם זון פֿון בוקי, </s><s xml:id="EzraC7V5"> דעם זון פֿון אַבֿישועַ, דעם זון פֿון פּינחס, דעם זון פֿון אֶלעָזָר, דעם זון פֿון אַהרן דעם כּהן-גדול – </s><s xml:id="EzraC7V6"> איז דער דאָזיקער עזרא אַרױפֿגעגאַנגען קײן בבֿל; און ער איז געװען אַ שרײַבער, באַהאַװנט אין תּוֹרת-משה װאָס יהוה דער גאָט פֿון ישׂראל האָט געגעבן. און דער מלך האָט אים געגעבן זײַן איטלעכע בקשה, לױט דער האַנט פֿון יהוה זײַן גאָט אױף אים. </s><s xml:id="EzraC7V7"> און עס זײַנען אַרױפֿגעגאַנגען פֿון די קינדער פֿון ישׂראל, און פֿון די כּהנים און די לוִיִים, און די זינגערס, און די טױערלײַט, און די נתינים, קײן ירושָלַיִם, אין זיבעטן יאָר פֿון מלך אַרתַּחשַסטאָ. </s><s xml:id="EzraC7V8"> און ער איז געקומען קײן ירושָלַיִם אין פֿינפֿטן חוֹדש, װאָס איז געװען אין זיבעטן יאָר פֿון מלך. </s><s xml:id="EzraC7V9"> װאָרום אין ערשטן טאָג פֿון ערשטן חוֹדש איז געװען דער אָנהײב פֿון דעם אַרױפֿגאַנג פֿון בבֿל, און אין ערשטן טאָג פֿון פֿינפֿטן חוֹדש איז ער אָנגעקומען קײן ירושָלַיִם, לױט דער גוטער האַנט פֿון זײַן גאָט אױף אים. </s><s xml:id="EzraC7V10"> װאָרום עזרא האָט געקערט זײַן האַרץ צו פֿאָרשן גאָטס תּוֹרה, און צו טאָן, און צו לערנען אין ישׂראל חוקים און געזעצן.
</s><s xml:id="EzraC7V11"> און דאָס איז דער נוסח פֿון דעם בריװ װאָס דער מלך אַרתַּחשַסטאָ האָט געגעבן עזרא דעם כּהן, דעם שרײַבער – דעם שרײַבער פֿון די װערטער פֿון גאָטס געבאָט און זײַנע געזעצן צו ישׂראל: </s><s xml:id="EzraC7V12"> אַרתַּחשַסטאָ דער מלך פֿון מלכים צו עזרא דעם כּהן, דעם שרײַבער פֿון דעם געזעץ פֿון דעם גאָט פֿון הימל, און אַזױ װײַטער. און אַצונד </s><s xml:id="EzraC7V13"> װערט פֿון מיר געגעבן אַ באַפֿעל, אַז איטלעכער װאָס באָט זיך אָן אין מײַן קיניגרײַך, פֿון דעם פֿאָלק ישׂראל, און זײערע כּהנים, און די לוִיִים, צו גײן מיט דיר קײן ירושָלַיִם, מעג גײן. </s><s xml:id="EzraC7V14"> אַזױ װי דו װערסט געשיקט פֿון דעם מלך און זײַנע זיבן יוֹעצים נאָכצופֿאָרשן װעגן יהודה און ירושָלַיִם, לױט דעם געזעץ פֿון דײַן גאָט װאָס אין דײַן האַנט, </s><s xml:id="EzraC7V15"> און אַװעקצופֿירן דאָס זילבער און דאָס גאָלד װאָס דער מלך און זײַנע יוֹעצים האָבן מנדבֿ געװען צו דעם גאָט פֿון ישׂראל, װאָס זײַן װױנונג איז אין ירושָלַיִם, </s><s xml:id="EzraC7V16"> און אַל דאָס זילבער און גאָלד װאָס דו װעסט קריגן אין דער גאַנצער מדינה בבֿל, אין אײנעם מיט די נדבֿות פֿון דעם פֿאָלק און די כּהנים װאָס װעלן מנדבֿ זײַן פֿאַר דעם הױז פֿון זײער גאָט װאָס אין ירושָלַיִם – </s><s xml:id="EzraC7V17"> דרום מעגסטו באַלד קױפֿן פֿאַר דעם דאָזיקן געלט אָקסן, װידערס, שעפּסן, מיט זײערע שפּײַזאָפּפֿער און זײערע גיסאָפּפֿער, און זאָלסט זײ מקריבֿ זײַן אױף דעם מזבח פֿון אײַער גאָטס הױז װאָס אין ירושָלַיִם. </s><s xml:id="EzraC7V18"> און װאָס דיר און דײַנע ברידער װעט װױלגעפֿעלן צו טאָן מיט דעם רעשט פֿון דעם זילבער און גאָלד, מעגט איר טאָן לױט דעם װילן פֿון אײַער גאָט. </s><s xml:id="EzraC7V19"> און די כּלים װאָס װערן דיר געגעבן פֿאַר דעם דינסט פֿון דײַן גאָטס הױז, גיב איבער פֿאַר דעם גאָט פֿון ירושָלַיִם. </s><s xml:id="EzraC7V20"> און דאָס איבעריקע װאָס איז נײטיק פֿאַר דעם הױז פֿון דײַן גאָט װאָס דיר װעט אױסקומען אױסצוגעבן, זאָלסטו אױסגעבן פֿון דעם מלכס שאַצקאַמער. </s><s xml:id="EzraC7V21"> און פֿון מיר, מלך אַרתַּחשַסטאָ, װערט געגעבן אַ באַפֿעל צו אַלע שאַצמײַנסטער װאָס אױף יענער זײַט טײַך, אַז אַלץ װאָס עזרא דער כּהן, דער שרײַבער פֿון דעם געזעץ פֿון דעם גאָט פֿון הימל, װעט פֿון אײַך פֿאַרלאַנגען, זאָל אױף גיך געטאָן װערן, </s><s xml:id="EzraC7V22"> ביז הונדערט צענטנער זילבער, און ביז הונדערט כּוֹר װײץ, און ביז הונדערט בת װײַן, און ביז הונדערט בת אײל, און זאַלץ אָן אַ געשריבענער צאָל. </s><s xml:id="EzraC7V23"> אַלץ װאָס איז אױף דעם באַפֿעל פֿון דעם גאָט פֿון הימל, זאָל ריכטיק געטאָן װערן פֿאַר דעם הױז פֿון דעם גאָט פֿון הימל, כּדי עס זאָל ניט זײַן אַ צאָרן אױף דער מלוכה פֿון דעם מלך און זײַנע קינדער. </s><s xml:id="EzraC7V24"> אױך זײַנען מיר אײַך מוֹדיע, אַז אַלע כּהנים און לוִיִים, זינגערס, טױערלײַט, נתינים, און דינער פֿון דעם דאָזיקן הױז פֿון גאָט, זאָל מען אָפּצאָל, מֶכֶס, און װעגגעלט, ניט טאָרן אַרױפֿלײגן אױף זײ. </s><s xml:id="EzraC7V25"> און דו עזרא, לױט דער חכמה פֿון דײַן גאָט װאָס אין דײַן האַנט, זעץ אױף ריכטער און דײָנים װאָס זאָלן משפּטן דאָס גאַנצע פֿאָלק װאָס אױף יענער זײַט טײַך, אַלע װאָס װײסן די געזעצן פֿון דײַן גאָט; און דעם װאָס װײס ניט, זאָלט איר מאַכן װיסן. </s><s xml:id="EzraC7V26"> און דער װאָס װעט ניט טאָן דאָס געזעץ פֿון דײַן גאָט, און דאָס געזעץ פֿון דעם מלך, זאָל גיך געטאָן װערן אױף אים אַ משפּט, ענטװעדער צום טױט, אָדער צו פֿאַרטרײַבונג, אָדער צו געלטשטראָף, אָדער צו געפֿענקעניש.
</s><s xml:id="EzraC7V27"> געלױבט איז יהוה דער גאָט פֿון אונדזערע עלטערן װאָס ער האָט אַזױנס אַרײַנגעגעבן אין מלכס האַרצן, צו באַשײנען דאָס הױז פֿון גאָט װאָס אין ירושָלַיִם, </s><s xml:id="EzraC7V28"> און ער האָט מיר צוגענײגט גענאָד פֿאַר דעם מלך און זײַנע יוֹעצים, און בײַ אַלע מאַכטיקע האַרן פֿון דעם מלך. און איך האָב מיך געשטאַרקט לױט דער האַנט פֿון יהוה מײַן גאָט אױף מיר, און איך האָב אײַנגעזאַמלט פֿון ישׂראל הױפּטלײַט אַרױפֿצוגײן מיט מיר.

</s><s xml:id="EzraC8V1"> און דאָס זײַנען די הױפּטן פֿון זײערע פֿאָטערהײַזער, און דער יחוס-בריװ פֿון די װאָס זײַנען אַרױפֿגעגאַנגען מיט מיר פֿון בבֿל, אין דער מלוכה פֿון דעם מלך אַרתַּחשַסטאָ.
</s><s xml:id="EzraC8V2"> פֿון די קינדער פֿון פּינחס: גֵרשוֹם. פֿון די קינדער פֿון איתָמָר: דָניאֵל. פֿון די קינדער פֿון דוד: חטוש.
</s><s xml:id="EzraC8V3"> פֿון די קינדער פֿון שכַניָה: פֿון די קינדער פֿון פּרעוֹש, זכַריָה; און צו אים האָבן זיך מיַחס געװען הונדערט און פֿופֿציק מאַנספּאַרשױנען.
</s><s xml:id="EzraC8V4"> פֿון די קינדער פֿון פּחת-מוֹאָבֿ: אֶליְהוֹעֵינַי דער זון פֿון זֶרַחיָהן, און מיט אים צװײ הונדערט מאַנספּאַרשױנען.
</s><s xml:id="EzraC8V5"> פֿון די קינדער פֿון שכַניָה: דער זון פֿון יַחזיאֵלן, און מיט אים דרײַ הונדערט מאַנספּאַרשױנען.
</s><s xml:id="EzraC8V6"> און פֿון די קינדער פֿון עָדין: עֶבֿד דער זון פֿון יוֹנָתָנען, און מיט אים פֿופֿציק מאַנספּאַרשױנען.
</s><s xml:id="EzraC8V7"> און פֿון די קינדער פֿון עֵילָם: ישַעיָה דער זון פֿון עַתַליָהן, און מיט אים זיבעציק מאַנספּאַרשױנען.
</s><s xml:id="EzraC8V8"> און פֿון די קינדער פֿון שפֿטיָה: זבֿדיָה דער זון פֿון מיכָאֵלן, און מיט אים אַכציק מאַנספּאַרשױנען.
</s><s xml:id="EzraC8V9"> פֿון די קינדער פֿון יוֹאָבֿ: עוֹבֿדיָה דער זון פֿון יחיאֵלן, און מיט אים צװײ הונדערט און אַכצן מאַנספּאַרשױנען.
</s><s xml:id="EzraC8V10"> און פֿון די קינדער פֿון שלוֹמית: דער זון פֿון יוֹסִפֿיָהן, און מיט אים הונדערט און זעכציק מאַנספּאַרשױנען.
</s><s xml:id="EzraC8V11"> און פֿון די קינדער פֿון בבֿי: זכַריָה דער זון פֿון בבֿין, און מיט אים אַכט און צװאַנציק מאַנספּאַרשױנען.
</s><s xml:id="EzraC8V12"> און פֿון די קינדער פֿון עַזגָד: יוֹחָנָן דער זון פֿון הַקָטָנען, און מיט אים הונדערט און צען מאַנספּאַרשױנען.
</s><s xml:id="EzraC8V13"> און פֿון די קינדער פֿון אַדוֹניקָם: די לעצטע; און דאָס זײַנען זײערע נעמען: אֶליפֿלֶט, יעִיאֵל, און שמַעיָה, און מיט זײ זעכציק מאַנספּאַרשױנען.
</s><s xml:id="EzraC8V14"> און פֿון די קינדער פֿון בגוַי: עותַי, און זַכּור, און מיט זײ זיבעציק מאַנספּאַרשױנען.
</s><s xml:id="EzraC8V15"> און איך האָב זײ אײַנגעזאַמלט בײַם טײַך װאָס גײט אַרײַן אין אַהוָא, און מיר האָבן דאָרטן גערוט דרײַ טעג, און איך האָב נאָכגעקוקט צװישן דעם פֿאָלק און צװישן די כּהנים, און האָב דאָרטן ניט געפֿונען פֿון די קינדער פֿון לֵוִי. </s><s xml:id="EzraC8V16"> האָב איך געשיקט נאָך אֶליעֶזֶר, נאָך אַריאֵל, נאָך שמַעיָה, און נאָך אֶלנָתָן, און נאָך יָריבֿ, און נאָך אֶלנָתָן, און נאָך נָתָן, און נאָך זכַריָה, און נאָך משולָם, די הױפּטלײַט, און נאָך יוֹיָריבֿ, און נאָך אֶלנָתָן, די קענער. </s><s xml:id="EzraC8V17"> און איך האָב זײ געגעבן אַ באַפֿעל צו אִדוֹ דעם הױפּטמאַן אין דעם אָרט כָּסִפֿיאָ, און איך האָב אַרײַנגעטאָן אין זײער מױל װערטער צו רעדן צו אִדוֹן [און] זײַן ברודער װאָס זײַנען געװען געזעצט איבער דעם אָרט כָּסִפֿיאָ, אונדז צו ברענגען באַדינער פֿאַר דעם הױז פֿון אונדזער גאָט. </s><s xml:id="EzraC8V18"> און זײ האָבן אונדז געבראַכט, לױט דער גוטער האַנט פֿון גאָט אױף אונדז, אַ פֿאַרשטאַנדיקן מאַן פֿון די קינדער פֿון מַחלי דעם זון פֿון לֵוִי, דעם זון פֿון ישׂראלן; און שֵרֵבֿיָהן מיט זײַנע זין און זײַנע ברידער – אַכצן; </s><s xml:id="EzraC8V19"> און חַשַבֿיָהן, און מיט אים ישַעיָהן פֿון די קינדער פֿון מרָרי, זײַנע ברידער, און זײערע זין – צװאַנציק; </s><s xml:id="EzraC8V20"> און פֿון די נתינים װאָס דוד און די האַרן האָבן אָפּגעגעבן פֿאַר דעם דינסט פֿון די לוִיִים, צװײ הונדערט און צװאַנציק נתינים; אַלע זײַנען געװען אָנגערופֿן מיט די נעמען.
</s><s xml:id="EzraC8V21"> און איך האָב דאָרטן אױסגערופֿן אַ תָּענית בײַם טײַך אַהוָא, זיך צו פּײַניקן פֿאַר אונדזער גאָט, כּדי צו בעטן בײַ אים אַ גלײַכן װעג פֿאַר אונדז און פֿאַר אונדזערע קלײנע קינדער, און פֿאַר אונדזער גאַנצן פֿאַרמעג. </s><s xml:id="EzraC8V22"> װאָרום איך האָב זיך געשעמט צו פֿאַרלאַנגען פֿון דעם מלך חיל און רײַטער אונדז צו העלפֿן פֿון אַ פֿײַנט אױפֿן װעג, װײַל מיר האָבן געזאָגט צום מלך, אַזױ צו זאָגן: די האַנט פֿון גאָט איז צום גוטן אױף אַלע װאָס זוכן אים, און זײַן מאַכט און זײַן צאָרן אַקעגן אַלע װאָס פֿאַרלאָזן אים. </s><s xml:id="EzraC8V23"> און מיר האָבן געפֿאַסט, און געבעטן בײַ אונדזער גאָט װעגן דעם , און ער האָט זיך געלאָזט דערבעטן פֿון אונדז.
</s><s xml:id="EzraC8V24"> און איך האָב אָפּגעשײדט פֿון די האַרן פֿון די כּהנים צװעלף; שֵרֵבֿיָהן, חַשַבֿיָהן, און מיט זײ צען פֿון זײערע ברידער. </s><s xml:id="EzraC8V25"> און איך האָב זײ צוגעװױגן דאָס זילבער, און דאָס גאָלד, און די כּלים, די אָפּשײדונג פֿאַר אונדזער גאָטס הױז װאָס דער מלך און זײַנע יוֹעצים און זײַנע האַרן און גאַנץ ישׂראל װאָס האָבן זיך דאָרטן געפֿונען, האָבן מנדבֿ געװען. </s><s xml:id="EzraC8V26"> און איך האָב אָפּגעװױגן אױף זײערע האַנט זילבער זעקס הונדערט און פֿופֿציק צענטנער, און זילבערנע כּלים הונדערט צענטנער; גאָלד הונדערט צענטנער; </s><s xml:id="EzraC8V27"> און גילדערנע בעכער צװאַנציק, צו טױזנט אַדַרכּוֹנים; און צװײ כּלים פֿון פֿײַנעם געלן קופּער, אַזױ טײַער װי גאָלד. </s><s xml:id="EzraC8V28"> און איך האָב צו זײ געזאָגט: איר זײַט הײליק צו גאָט, און די כּלים זײַנען הײליק; און דאָס זילבער און דאָס גאָלד איז אַ נדבֿה צו יהוה דעם גאָט פֿון אײַערע עלטערן. </s><s xml:id="EzraC8V29"> פּאַסט אױף און היט עס, ביז איר װעט עס אָפּװעגן פֿאַר די האַרן פֿון די כּהנים און די לוִיִים, און די האַרן פֿון די פֿאָטערהײַזער פֿון ישׂראל אין ירושָלַיִם, אין די קאַמערן פֿון גאָטס הױז. </s><s xml:id="EzraC8V30"> און די כּהנים און די לוִיִים האָבן צוגענומען די װאָג פֿון דעם זילבער און דעם גאָלד, און די כּלים, אױף צו ברענגען קײן ירושָלַיִם אין הױז פֿון אונדזער גאָט.
</s><s xml:id="EzraC8V31"> און מיר האָבן אַװעקגעצױגן פֿון דעם טײַך אַהוָא אין צװעלפֿטן טאָג פֿון ערשטן חוֹדש, צו גײן קײן ירושָלַיִם, און די האַנט פֿון גאָט איז געװען אױף אונדז, און ער האָט אונדז באַשירעמט פֿון דער האַנט פֿון פֿײַנט און לױערער אױפֿן װעג. </s><s xml:id="EzraC8V32"> און מיר זײַנען געקומען קײן ירושָלַיִם, און זײַנען דאָרטן געזעסן דרײַ טעג. </s><s xml:id="EzraC8V33"> און אױפֿן פֿירטן טאָג איז דאָס זילבער און דאָס גאָלד און די כּלים אָפּגעװױגן געװאָרן אין הױז פֿון אונדזער גאָט, אױף דער האַנט פֿון מרַמוֹת דעם זון פֿון אורִיָהן, דעם כּהן, און מיט אים איז געװען אֶלעָזָר דער זון פֿון פּינחסן, און מיט זײ, יוֹזָבֿד דער זון פֿון יֵשועַן, און נוֹעַדיָה דער זון פֿון בנױן, די לוִיִים; </s><s xml:id="EzraC8V34"> אַלץ מיט אַ צאָל און מיט אַ װאָג; און די גאַנצע װאָג איז פֿאַרשריבן געװאָרן אין יענער צײַט.
</s><s xml:id="EzraC8V35"> האָבן די קינדער פֿון גלות װאָס זײַנען געקומען פֿון געפֿאַנגענשאַפֿט, מקריבֿ געװען בראַנדאָפּפֿער צום גאָט פֿון ישׂראל, צװעלף אָקסן פֿאַר גאַנץ ישׂראל, זעקס און נײַנציק װידערס, זיבן און זיבעציק שעפּסן, צװעלף בעק פֿאַר זינדאָפּפֿער; אַלע בראַנדאָפּפֿער צו גאָט. </s><s xml:id="EzraC8V36"> און זײ האָבן איבערגעגעבן די באַפֿעלן פֿון מלך צו די סאַטראַפּן פֿון מלך, און די פֿירשטן פֿון יענער זײַט טײַך; און זײ האָבן געהאָלפֿן דעם פֿאָלק און דעם הױז פֿון גאָט.

</s><s xml:id="EzraC9V1"> און אַז מע האָט דאָס געענדיקט, האָבן גענענט צו מיר די האַרן, אַזױ צו זאָגן: דאָס פֿאָלק ישׂראל, און די כּהנים און די לוִיִים, האָבן זיך ניט געהאַלטן אָפּגעשײדט פֿון די פֿעלקער פֿון די לענדער, לױט זײערע אומװערדיקײטן – פֿון דעם כּנַעֲני, דעם חִתּי, דעם פּרִזי, דעם יבֿוסי, דעם עַמוֹני, דעם מוֹאָבֿי, דעם מִצרי, און דעם אֶמוֹרי. </s><s xml:id="EzraC9V2"> װאָרום זײ האָבן גענומען פֿון זײערע טעכטער פֿאַר זיך און פֿאַר זײערע זין, און דער הײליקער זאָמען האָט זיך פֿאַרמישט מיט די פֿעלקער פֿון די לענדער, און די האַנט פֿון די האַרן און די פֿאָרשטײער איז געװען די ערשטע אין דער דאָזיקער פֿעלשונג. </s><s xml:id="EzraC9V3"> און װי איך האָב געהערט די דאָזיקע זאַך, האָב איך צעריסן מײַן בגד און מײַן מאַנטל, און איך האָב זיך געפֿליקט די האָר פֿון קאָפּ און פֿון באָרד, און איך בין געזעסן אַ באַנומענער. </s><s xml:id="EzraC9V4"> האָבן זיך אַלע אײַנגעזאַמלט צו מיר אַלע װאָס האָבן געציטערט איבער די װערטער פֿון דעם גאָט פֿון ישׂראל, פֿון װעגן דער פֿעלשונג פֿון די גלות-לײַט; און איך בין געזעסן אַ באַנומענער ביז דעם אָװנט-קרבן.
</s><s xml:id="EzraC9V5"> און בײַם אָװנט-קרבן בין איך אױפֿגעשטאַנען פֿון מײַן תָּענית, מיט מײַן בגד און מײַן מאַנטל צעריסן, און איך בין געפֿאַלן אױף מײַנע קני, און האָב אױסגעשפּרײט מײַנע הענט צו יהוה מײַן גאָט. </s><s xml:id="EzraC9V6"> און איך האָב געזאָגט: מײַן גאָט, איך בין אין בושה און שעם זיך אױפֿצוהײבן מײַן פּנים צו דיר, מײַן גאָט, װאָרום אונדזערע זינד זײַנען געמערט איבערן קאָפּ, און אונדזער שולד איז גרױס ביז צום הימל. </s><s xml:id="EzraC9V7"> פֿון די טעג פֿון אונדזערע עלטערן אָן זײַנען מיר אין גרױס שולד ביז אױף הײַנטיקן טאָג, און פֿאַר אונדזערע זינד זײַנען מיר, אונדזערע מלכים, אונדזערע כּהנים, איבערגעגעבן געװאָרן אין דער האַנט פֿון די מלכים פֿון די לענדער צום שװערד, צו געפֿאַנגענשאַפֿט, און צו רױב, און צו שאַנד פֿון פּנים, אַזױ װי הײַנטיקן טאָג. </s><s xml:id="EzraC9V8"> און אַצונד, אױף אַ קלײנער רגע איז אונדז געשען אַ גענאָד פֿון יהוה אונדזער גאָט, אונדז איבערצולאָזן אַן אַנטרינונג, און אונדז צו געבן אַן אָנהאַלט אין זײַן הײליקן אָרט, כּדי אונדזער גאָט זאָל דערלײַכטן אונדזערע אױגן, און אונדז לאָזן אַ ביסל אָפּלעבן אין אונדזער קנעכטשאַפֿט. </s><s xml:id="EzraC9V9"> װאָרום קנעכט זײַנען מיר, אָבער אין אונדזער קנעכטשאַפֿט האָט אונדז אונדזער גאָט ניט פֿאַרלאָזן, און ער האָט אונדז צוגענײגט גענאָד פֿאַר די מלכים פֿון פָרַס, אונדז צו לאָזן אָפּלעבן, אױפֿצוריכטן דאָס הױז פֿון אונדזער גאָט, און אױפֿצושטעלן זײַנע חורבֿות, און אונדז צו געבן אַן אַרומצאַם אין יהודה און אין ירושָלַיִם. </s><s xml:id="EzraC9V10"> און אַצונד, אונדזער גאָט, װאָס זאָלן מיר זאָגן נאָך דעם? אַז מיר האָבן פֿאַרלאָזן דײַנע געבאָט </s><s xml:id="EzraC9V11"> װאָס דו האָסט געבאָטן דורך דײַנע קנעכט די נבֿיאים, אַזױ צו זאָגן: ”דאָס לאַנד װאָס איר קומט עס צו אַרבן, איז אַן אומרײן לאַנד, דורך דער אומרײנקײט פֿון די פֿעלקער פֿון די לענדער, דורך זײערע אומװערדיקײטן מיט װאָס זײ האָבן עס אָנגעפֿילט פֿון עק צו עק אין זײער טומאה. </s><s xml:id="EzraC9V12"> דרום זאָלט איר אַצונד ניט געבן אײַערע טעכטער צו זײערע זין, און זײערע טעכטער זאָלט איר ניט נעמען פֿאַר אײַערע זין, און איר זאָלט אױף אײביק ניט זוכן זײער פֿריד און זײער װױלזײַן, כּדי איר זאָלט שטאַרק זײַן, און עסן דאָס גוטס פֿון דעם לאַנד און עס לאָזן בירושה צו אײַערע קינדער אױף אײביק. “ </s><s xml:id="EzraC9V13"> און נאָך אַלץ װאָס איז געקומען אױף אונדז פֿאַר אונדזערע שלעכטע מעשׂים און פֿאַר אונדזער גרױסער שולד, אַז דו אונדזער גאָט האָסט אונדז געשױנט מער װי נאָך אונדזערע זינד, און אונדז געגעבן אַזאַ אַנטרינונג, </s><s xml:id="EzraC9V14"> זאָלן מיר װידער פֿאַרשטערן דײַנע געבאָט, און זיך מתחתּן זײַן מיט די פֿעלקער פֿון די דאָזיקע אומװערדיקײטן? װעסטו ניט צערענען אױף אונדז ביז צום פֿאַרלענדן, אַז קײן איבערבלײַב און קײן אַנטרינונג זאָל ניט זײַן? </s><s xml:id="EzraC9V15"> יהוה דו גאָט פֿון ישׂראל, דו ביסט אַ גערעכטער; װאָרום מיר זײַנען אַן אַנטרונענער איבערבלײַב אַזױ װי הײַנטיקן טאָג. אָט זײַנען מיר פֿאַר דיר אין אונדזער שולד; װאָרום מע קען ניט באַשטײן פֿאַר דיר װעגן דעם.

</s><s xml:id="EzraC10V1"> און װי עזרא האָט מתפּלל געװען און װי ער האָט זיך מתװדה געװען, װײנענדיק און זיך װאַרפֿנדיק פֿאַר גאָטס הױז, האָט זיך אָנגעזאַמלט צו אים פֿון ישׂראל זײער אַ גרױס געזעמל, מענער און װײַבער און קינדער; װאָרום דאָס פֿאָלק האָט געװײנט אַ גרױס געװײן. </s><s xml:id="EzraC10V2"> און שכַניָה דער זון פֿון יחיאֵלן, פֿון די קינדער פֿון עֵילָם, האָט זיך אָפּגערופֿן און האָט געזאָגט צו עזראן: מיר האָבן געפֿעלשט אָן אונדזער גאָט, און האָבן גענומען פֿרעמדע װײַבער פֿון די פֿעלקער פֿון לאַנד, אָבער אַצונד איז דאָ אַ האָפֿענונג פֿאַר ישׂראל װעגן דעם. </s><s xml:id="EzraC10V3"> און לאָמיר אַצונד שליסן אַ בונד מיט אונדזער גאָט, אַװעקצושיקן די אַלע װײַבער, און די װאָס זײַנען געבאָרן פֿון זײ, לױט דער עצה פֿון גאָט, און די װאָס ציטערן איבער דעם געבאָט פֿון אונדזער גאָט, און זאָל געטאָן װערן לױט דער תּוֹרה. </s><s xml:id="EzraC10V4"> שטײ אױף, װאָרום אױף דיר ליגט די זאַך, און מיר זײַנען מיט דיר; זײַ שטאַרק און טו.
</s><s xml:id="EzraC10V5"> איז עזרא אױפֿגעשטאַנען און האָט באַשװאָרן די האַרן פֿון די כּהנים, די לוִיִים, און גאַנץ ישׂראל, צו טאָן אַזױ װי דאָס דאָזיקע װאָרט; און זײ האָבן געשװאָרן. </s><s xml:id="EzraC10V6"> און עזרא איז אױפֿגעשטאַנען פֿון פֿאַר דעם הױז פֿון גאָט, און ער איז אַװעק אין דער קאַמער פֿון יהוֹחנָן דעם זון פֿון אֶליָשיבֿן; און אַז ער איז געקומען אַהין, האָט ער ניט געגעסן קײן ברױט, און ניט געטרונקען קײן װאַסער, װאָרום ער האָט געטרױערט אױף דער פֿעלשונג פֿון די גלות-לײַט.
</s><s xml:id="EzraC10V7"> און מע האָט אַרױסגעלאָזט אַן אױסרוף אין יהודה און ירושָלַיִם צו אַלע קינדער פֿון גלות, זיך אײַנצוזאַמלען קײן ירושָלַיִם; </s><s xml:id="EzraC10V8"> און איטלעכער װאָס װעט ניט קומען אין דרײַ טעג, לױט דער עצה פֿון די האַרן און די עלטסטע, זאָל זײַן גאַנצער פֿאַרמעג זײַן חרם, און ער זאָל אָפּגעשײדט װערן פֿון דער עדה פֿון גלות.
</s><s xml:id="EzraC10V9"> האָבן זיך אײַנגעזאַמלט אַלע מענער פֿון יהודה און בנימין קײן ירושָלַיִם צום דריטן טאָג; דאָס איז געװען אין נײַנטן חוֹדש, אין צװאַנציקסטן טאָג אין חוֹדש. און דאָס גאַנצע פֿאָלק איז געזעסן אױפֿן ברײטן פּלאַץ פֿון גאָטס הױז, ציטערנדיק איבער דער זאַך, און איבער די רעגנס. </s><s xml:id="EzraC10V10"> און עזרא דער כּהן איז אױפֿגעשטאַנען, און האָט צו זײ געזאָגט: איר האָט געפֿעלשט און האָט גענומען פֿרעמדע װײַבער נאָך צוצולײגן צו דער שולד פֿון ישׂראל. </s><s xml:id="EzraC10V11"> און אַצונד גיט אַ װידױ צו יהוה דעם גאָט פֿון אײַערע עלטערן, און טוט זײַן רצון, און שײדט אײַך אָפּ פֿון די פֿעלקער פֿון לאַנד, און פֿון די פֿרעמדע װײַבער. </s><s xml:id="EzraC10V12"> האָט זיך אָפּגערופֿן די גאַנצע אײַנזאַמלונג און האָט געזאָגט אױף אַ הױכן קָול: יאָ, אַזױ װי דײַן װאָרט איז פֿאַר אונדז צו טאָן. </s><s xml:id="EzraC10V13"> אָבער דאָס פֿאָלק איז גרױס, און עס איז די צײַט פֿון רעגנס, און ניטאָ קײן כּוֹח צו שטײן דרױסן, און די אַרבעט איז ניט אױף אײן טאָג, און ניט אױף צװײ; װאָרום מיר האָבן פֿיל פֿאַרבראָכן אין דער דאָזיקער זאַך. </s><s xml:id="EzraC10V14"> זאָלן אונדזערע האַרן זיך אָפּשטעלן פֿאַר דער גאַנצער אײַנזאַמלונג, און אַלע װאָס אין אונדזערע שטעט װאָס האָבן גענומען פֿרעמדע װײַבער, זאָלן קומען אין געשטעלטע צײַטן, און מיט זײ די עלטסטע פֿון איטלעכער שטאָט און אירע ריכטער, ביז מע װעט אָפּקערן פֿון אונדז דעם גרימצאָרן פֿון יהוה אונדזער גאָט װעגן דער דאָזיקער זאַך. </s><s xml:id="EzraC10V15"> נאָר יוֹנָתָן דער זון פֿון עַשָׂהאֵלן, און יַחזְיָה דער זון פֿון תִּקוָהן, האָבן זיך געשטעלט אַקעגן דעם, און משולָם, און שַבתַי דער לֵוִי, האָבן זײ צוגעהאָלפֿן. </s><s xml:id="EzraC10V16"> און די קינדער פֿון גלות האָבן אַזױ געטאָן; און עזרא דער כּהן, און עטלעכע הױפּטן פֿון פֿאָטערהײַזער, לױט זײערע פֿאָטערהײַזער, און אַלע מיט נעמען, זײַנען אָפּגעזונדערט געװאָרן, און זײ האָבן זיך געזעצט אין ערשטן טאָג פֿון צענטן חוֹדש אױסצופֿאָרשן די זאַך. </s><s xml:id="EzraC10V17"> און זײ זײַנען פֿאַרטיק געװאָרן מיט אַלע מענער װאָס האָבן גענומען פֿרעמדע װײַבער, ביז דעם ערשטן טאָג פֿון ערשטן חוֹדש.
</s><s xml:id="EzraC10V18"> און עס זײַנען געפֿונען געװאָרן צװישן די קינדער פֿון די כּהנים אַזעלכע װאָס האָבן גענומען פֿרעמדע װײַבער. פֿון די קינדער פֿון יֵשועַ דעם זון פֿון יוֹצָדָקן און זײַנע ברידער: מַעֲשֵׂיָה, און אֶליעֶזֶר, און יָריבֿ, און גדַליָה. </s><s xml:id="EzraC10V19"> און זײ האָבן געגעבן זײער האַנט אַװעקצושיקן זײערע װײַבער, און, װי שולדיקע, [צו ברענגען] אַ װידער פֿון שאָף פֿאַר זײער שולד. </s><s xml:id="EzraC10V20"> און פֿון די קינדער פֿון אִמֵר: חַנָני, און זבֿדיָה. </s><s xml:id="EzraC10V21"> און פֿון די קינדער פֿון חָרִם: מַעֲשֵׂיָה, און אֵלִיָה, און שמַעיָה, און יחיאֵל, און עוזִיָה. </s><s xml:id="EzraC10V22"> און פֿון די קינדער פֿון פּשחור: אֶליוֹעֵינַי, מַעֲשֵׂיָה, יִשמָעֵאל, נתַנאֵל, יוֹזָבֿד, און אֶלעָשָׂה.
</s><s xml:id="EzraC10V23"> און פֿון די לוִיִים: יוֹזָבֿד, און שִמעִי, און קֵליָה – דאָס איז קליטאָ – פּתַחיָה, יהודה, און אֶליעֶזֶר.
</s><s xml:id="EzraC10V24"> און פֿון די זינגערס: אֶליָשיבֿ. און פֿון די טױערלײַט: שַלום, און טֶלֶם, און אורי.
</s><s xml:id="EzraC10V25"> און פֿון ישׂראל: פֿון די קינדער פֿון פּרעוֹש: רַמיָה, און יִזִיָה, און מַלכִּיָה, און מִיָמִן, און אֶלעָזָר, און מַלכִּיָה, און בנָיָה. </s><s xml:id="EzraC10V26"> און פֿון די קינדער פֿון עֵילָם: מַתַּניָה, זכַריָה, און יחיאֵל, אן עַבֿדי, און אירֵמוֹת, און אֵלִיָה. </s><s xml:id="EzraC10V27"> און פֿון די קינדער פֿון זַתּוא: אֶליוֹעֵנַי, אֶליָשיבֿ, מַתַּניָה, און אירֵמוֹת, און זָבֿד, און עַזיזאָ. </s><s xml:id="EzraC10V28"> און פֿון די קינדער פֿון בבֿי: יהוֹחנָן, חַנַניָה, זַבי, עַתלַי. </s><s xml:id="EzraC10V29"> און פֿון די קינדער פֿון בני: משולָם, מַלוך, און עַדָיָה, יָשובֿ, און שְאָל, און רָמוֹת. </s><s xml:id="EzraC10V30"> און פֿון די קינדער פֿון פּחַת-מוֹאָבֿ: עַדנאָ, און כּלָל, בנָיָה, מַעֲשֵׂיָה, מַתַּניָה, בצַלאֵל, און בנױ, און מנשה. </s><s xml:id="EzraC10V31"> און די קינדער פֿון חָרִם: אֶליעֶזֶר, יִשִיָה, מַלכִּיָה, שמַעיָה , שמעון; </s><s xml:id="EzraC10V32"> בנימין, מַלוך, שמַריָה. </s><s xml:id="EzraC10V33"> פֿון די קינדער פֿון חָשום: מַתּנַי, מַתַּתָּה, זָבֿד, אֶליפֿלֶט, אירֵמַי, מנשה, שִמעִי. </s><s xml:id="EzraC10V34"> פֿון די קינדער פֿון בני: מַעֲדַי, עַמרָם, און אואֵל; </s><s xml:id="EzraC10V35"> בנָיָה, בדיָה, כּלוהו; </s><s xml:id="EzraC10V36"> אוַניָה, מרֵמוֹת, אֶליָשיבֿ; </s><s xml:id="EzraC10V37"> מַתַּניָה, מַתּנַי, און יַעֲשָׂי; </s><s xml:id="EzraC10V38"> און בני, און בנױ, שִמעִי, </s><s xml:id="EzraC10V39"> און שֶלֶמיָה, און נָתָן, און עַדָיָה; </s><s xml:id="EzraC10V40"> מַכנַדבֿי, שָשַי, שָרַי; </s><s xml:id="EzraC10V41"> עַזַראֵל, און שֶלֶמיָהו, שמַריָה, </s><s xml:id="EzraC10V42"> שַלום, אַמַריָה, יוֹסף. </s><s xml:id="EzraC10V43"> פֿון די קינדער פֿון נבֿוֹ: יעִיאֵל, מַתִּתיָה, זָבֿד, זבֿינאָ, יַדַי, און יוֹאֵל, [און] בנָיָה.
</s><s xml:id="EzraC10V44"> די אַלע האָבן גענומען פֿרעמדע װײַבער, און טײל פֿון זײ װײַבער מיט װעמען זײ האָבן געהאַט קינדער.

   </s></ab></div><div type="book">
      <head>נְחֶמְיָה</head><ab><s>

</s><s xml:id="NehemiaC1V1"> די װערטער פֿון נחֶמיָה דעם זון פֿון חכַליָהן.
עס איז געװען אין חוֹדש כִּסלֵו אין צװאַנציקסטן יאָר, בעת איך בין געװען אין דער הױפּטשטאָט שושַן, </s><s xml:id="NehemiaC1V2"> איז געקומען חנָני, אײנער פֿון מײַנע ברידער, ער און [אַנדערע] מענער פֿון יהודה, און איך האָב זײ געפֿרעגט װעגן די ייִדן, די אַנטרונענע װאָס זײַנען געבליבן פֿון דער געפֿאַנגענשאַפֿט, און װעגן ירושָלַיִם. </s><s xml:id="NehemiaC1V3"> האָבן זײ צו מיר געזאָגט: די געבליבענע װאָס זײַנען געבליבן פֿון דער געפֿאַנגענשאַפֿט דאָרטן אין דער מדינה, זײַנען אין גרױס אומגליק און אין שאַנד, און די מױער פֿון ירושָלַיִם איז אײַנגעבראָכן, און אירע טױערן זײַנען פֿאַרברענט אין פֿײַער. </s><s xml:id="NehemiaC1V4"> איז, װי איך האָב געהערט די דאָזיקע װערטער, אַזױ האָב איך זיך געזעצט און האָב געװײנט און האָב טעג געטרױערט, און איך האָב געפֿאַסט און האָב מתפּלל געװען פֿאַר דעם גאָט פֿון הימל. </s><s xml:id="NehemiaC1V5"> און איך האָב געזאָגט: איך בעט דיך, יהוה, גאָט פֿון די הימלען, גרויסער און פֿאָרכטיקער גאָט, װאָס היט דעם בונד און די גענאָד צו די װאָס האָבן אים ליב, און צו די װאָס היטן זײַנע געבאָט. </s><s xml:id="NehemiaC1V6"> זאָל, איך בעט דיך, דײַן אױער זײַן פֿאַרנעמיק, און דײַנע אױגן אָפֿן, צוצוהערן צו דער תּפֿילה פֿון דײַן קנעכט װאָס איך בין מתפּלל פֿאַר דיר אַצונד טאָג און נאַכט פֿון װעגן די קינדער פֿון ישׂראל, דײַנע קנעכט, און בין זיך מתװדה אױף די זינד פֿון די קינדער פֿון ישׂראל, װאָס מיר האָבן צו דיר געזינדיקט; יאָ, איך און דאָס הױז פֿון מײַן פֿאָטער האָבן געזינדיקט. </s><s xml:id="NehemiaC1V7"> פֿאַרדאָרבן זײַנען מיר געװען פֿאַרדאָרבן אַקעגן דיר, און מיר האָבן ניט געהיט די געבאָט און די חוקים און די געזעצן װאָס דו האָסט באַפֿױלן דײַן קנעכט משהן. </s><s xml:id="NehemiaC1V8"> דערמאָן זיך, איך בעט דיך, דאָס װאָרט װאָס דו האָסט אָנגעזאָגט דײַן קנעכט משהן, אַזױ צו זאָגן: ”װעט איר פֿעלשן, װעל איך אײַך צעשפּרײטן צװישן די פֿעלקער. </s><s xml:id="NehemiaC1V9"> אָבער אַז איר װעט אײַך אומקערן צו מיר, און היטן מײַנע געבאָט און זײ טאָן, מעגן אײַערע פֿאַרשטױסענע זײַן אין עק הימל, װעל איך פֿון דאָרטן זײ אײַנזאַמלען, און װעל זײ ברענגען אין דעם אָרט װאָס איך האָב אױסדערװײלט צו מאַכן רוען מײַן נאָמען דאָרטן“. </s><s xml:id="NehemiaC1V10"> זײ זײַנען דאָך דײַנע קנעכט און דײַן פֿאָלק װאָס דו האָסט אױסגעלײזט מיט דײַן גרױס שטאַרקײט, און מיט דײַן מאַכטיקער האַנט. </s><s xml:id="NehemiaC1V11"> איך בעט דיך, גאָט, זאָל נון דײַן אױער זײַן פֿאַרנעמיק צו דער תּפֿילה פֿון דײַן קנעכט, און צו דער תּפֿילה פֿון דײַנע קנעכט װאָס װילן פֿאָרכטן דײַן נאָמען, און באַגליק, איך בעט דיך, הײַנט דײַן קנעכט, און גיב אים דערבאַרימונג בײַ דעם דאָזיקן מאַן.
און איך בין געװען אַ טראַנקמײַסטער בײַם מלך.

</s><s xml:id="NehemiaC2V1"> און עס איז געװען אין חוֹדש ניסן, אין צװאַנציקסטן יאָר פֿון מלך אַרתַּחשַסתּאָ, איז װײַן געװען פֿאַר אים, און איך האָב גענומען דעם װײַן, און האָב דערלאַנגט דעם מלך. און איך בין קײן מאָל פֿריער ניט געװען טרױעריק פֿאַר אים. </s><s xml:id="NehemiaC2V2"> האָט דער מלך צו מיר געזאָגט: פֿאַר װאָס איז דײַן פּנים טרױעריק, אַז קראַנק ביסטו ניט? דאָס איז ניט אַנדערש סײַדן אַ טרױערקײט פֿון האַרצן. האָב איך זײער שטאַרק מוֹרא געהאַט. </s><s xml:id="NehemiaC2V3"> און איך האָב געזאָגט צום מלך: אײביק לעבן זאָל דער מלך! פֿאַר װאָס זאָל מײַן פּנים ניט זײַן טרױעריק, אַז די שטאָט, דער אָרט פֿון מײַנע עלטערנס קבֿרים, איז חרבֿ, און אירע טױערן זײַנען פֿאַרצערט פֿון פֿײַער? </s><s xml:id="NehemiaC2V4"> האָט דער מלך צו מיר געזאָגט: װאָס פֿאַרלאַנגסטו דען? האָב איך מתפּלל געװען צום גאָט פֿון הימל. </s><s xml:id="NehemiaC2V5"> און איך האָב געזאָגט צום מלך: אױב דעם מלך איז װױלגעפֿעלן, און אױב דײַן קנעכט איז װױלגעפֿעלן פֿאַר דיר, אַז דו זאָלסט מיך לאָזן גײן קײן יהודה צו דער שטאָט פֿון מײַנע עלטערנס קבֿרים, אַז איך זאָל זי אָפּבױען. </s><s xml:id="NehemiaC2V6"> האָט דער מלך צו מיר געזאָגט – און די מלכּה איז געזעסן לעבן אים – : אױף ביז װאַנען װעט זײַן דײַן גײן? און װען װעסטו זיך אומקערן? און עס איז װױלגעפֿעלן פֿאַר דעם מלך, און ער האָט מיך געלאָזט גײן, אַז איך האָב אים געגעבן אַ צײַט. </s><s xml:id="NehemiaC2V7"> און איך האָב געזאָגט צום מלך: אױב דעם מלך איז װױלגעפֿעלן, זאָל מען מיר געבן בריװ צו די פֿירשטן פֿון יענער זײַט טײַך, אַז זײ זאָלן מיך לאָזן דורכגײן, ביז איך װעל קומען קײן יהודה; </s><s xml:id="NehemiaC2V8"> און אַ בריװ צו אָסָף דעם היטער פֿון מלכס בױמגאָרטן, אַז ער זאָל מיר געבן האָלץ אױף צו לײגן באַלקנס אױף די טױערן פֿון דער פֿעסטונג װאָס צום הױז, און פֿאַר דער שטאָטמױער, און פֿאַר דעם הױז, װאָס איך װעל קומען צו אים. און דער מלך האָט מיר געגעבן לױט דער גוטער האַנט פֿון מײַן גאָט אױף מיר.
</s><s xml:id="NehemiaC2V9"> און איך בין געקומען צו די פֿירשטן פֿון יענער זײַט טײַך, און האָב זײ געגעבן די בריװ פֿון מלך; און דער מלך האָט געשיקט מיט מיר עלצטע פֿון חיל, און רײַטער. </s><s xml:id="NehemiaC2V10"> האָט דערהערט סַנבֿלַט דער חוֹרוֹני, און טוֹבֿיָה דער עַמוֹנישער קנעכט, און זײ האָט פֿאַרדראָסן אַ גרױס פֿאַרדראָס װאָס אַ מענטש איז געקומען זוכן גוטס פֿאַר די קינדער פֿון ישׂראל.
</s><s xml:id="NehemiaC2V11"> און איך בין געקומען קײן ירושָלַיִם, און בין דאָרטן געװען דרײַ טעג. </s><s xml:id="NehemiaC2V12"> און איך בין אױפֿגעשטאַנען בײַ נאַכט, איך און עטלעכע מענער מיט מיר; און איך האָב ניט דערצײלט קײן מענטשן װאָס מײַן גאָט האָט אַרײַנגעגעבן אין מײַן האַרצן צו טאָן אין ירושָלַיִם; און קײן בהמה האָב איך מיט מיר ניט געהאַט, אַחוץ די בהמה װאָס איך בין אױף איר געריטן. </s><s xml:id="NehemiaC2V13"> און איך בין אַרױס דורך דעם טױער פֿון טאָל בײַ נאַכט, און אַקעגן דעם שלאַנגענקװאַל, און צו דעם מיסטטױער, און איך האָב באַטראַכט די מױערן פֿון ירושָלַיִם װאָס זײַנען געװען אײַנגעבראָכן, און אירע טױערן װאָס זײַנען געװען פֿאַרצערט פֿון פֿײַער. </s><s xml:id="NehemiaC2V14"> און איך בין אַריבערגעגאַנגען צום קװאַלטױער, און צום מלכס באַך; אָבער עס איז ניט געװען אָרט גענוג פֿאַר דער בהמה אונטער מיר דורכצוגײן. </s><s xml:id="NehemiaC2V15"> און איך בין אַרױפֿגעגאַנגען דורכן טאָל אין דער נאַכט, און האָב באַטראַכט די מױער; און איך האָב זיך אומגעקערט און בין געקומען צום טױער פֿון טאָל, און האָב זיך צוריקגעקערט. </s><s xml:id="NehemiaC2V16"> און די פֿאָרשטײער האָבן ניט געװוּסט װוּהין איך בין געגאַנגען, און װאָס איך טו, װאָרום די ייִדן, און די כֹּהנים, און די אַדללײַט, און די פֿאָרשטײער, און די איבעריקע װאָס האָבן געטאָן די אַרבעט, האָב איך ביז אַהער גאָרנישט דערצײלט.
</s><s xml:id="NehemiaC2V17"> און איך האָב צו זײ געזאָגט: איר זעט אין װאָס פֿאַר אַן אומגליק מיר זײַנען, אַז ירושָלַיִם איז חרבֿ, און אירע טױערן זײַנען פֿאַרברענט פֿון פֿײַער; קומט און לאָמיר אָפּבױען די מױער פֿון ירושָלַיִם, אַז מיר זאָלן מער ניט זײַן צו שאַנד. </s><s xml:id="NehemiaC2V18"> און איך האָב זײ דערצײלט װעגן דער האַנט פֿון מײַן גאָט װאָס איז געװען גוט אױף מיר, און אױך די װערטער פֿון מלך װאָס ער האָט מיר געזאָגט. האָבן זײ געזאָגט: לאָמיר אױפֿשטײן און בױען. און זײ האָבן געשטאַרקט זײערע הענט צום גוטן.
</s><s xml:id="NehemiaC2V19"> האָט דערהערט סַנבֿלַט דער חוֹרוֹני, און טוֹבֿיָה דער עַמוֹנישער קנעכט, און גֶשֶם דער אַראַבער, און זײ האָבן געשפּעט פֿון אונדז, און האָבן אונדז מבֿזה געװען, און האָבן געזאָגט: װאָס איז די דאָזיקע זאַך װאָס איר טוט? װילט איר קעגן דעם מלך װידערשפּעניקן? </s><s xml:id="NehemiaC2V20"> האָב איך זײ געגעבן אַן ענטפֿער און האָב צו זײ געזאָגט: דער גאָט פֿון הימל, ער װעט אונדז באַליקן, און מיר זײַנע קנעכט װעלן אױפֿשטײן און װעלן בױען; און איר האָט ניט קײן חלק און קײן רעכט און קײן געדעכעניש אין ירושָלַיִם.

</s><s xml:id="NehemiaC3V1"> און אֶליָשיבֿ דער כֹּהן-גָדול און זײַנע ברידער די כֹּהנים זײַנען אױפֿגעשטאַנען און האָבן אױפֿגעבױט דעם שאָפֿטױער; זײ האָבן אים געהײליקט, און אַרײַנגעשטעלט זײַנע טירן; און ביז צום טורעם הַמֵאָה האָבן זײ אים געהײליקט, ביז צום טורעם חנַנאֵל. </s><s xml:id="NehemiaC3V2"> און לעבן אים האָבן געבױט די מענער פֿון יריחוֹ. און לעבן דעם האָט געבױט זַכּור דער זון פֿון אִמרין. </s><s xml:id="NehemiaC3V3"> און דעם פֿישטױער האָבן געבױט די זין פֿון הַסנָאָהן; זײ האָבן געלײגט זײַנע באַלקנס, און אַרײַנגעשטעלט זײַנע טירן, זײַנע שלעסער, און זײַנע ריגלען. </s><s xml:id="NehemiaC3V4"> און לעבן זײ האָט פֿאַרריכט מרֵמוֹת דער זון פֿון אורִיָה דעם זון פֿון הַקוֹצן. און לעבן זײ האָט פֿאַרריכט משולָם דער זון פֿון ברֶכיָה דעם זון פֿון משֵיזַבֿאֵלן. און לעבן זײ האָט פֿאַרריכט צָדוֹק דער זון פֿון בעֲנאָן. </s><s xml:id="NehemiaC3V5"> און לעבן זײ האָבן פֿאַרריכט די תּקוֹעִים; אָבער זײערע גרױסע לײַט האָבן ניט אַרײַנגעטאָן זײער נאַקן אין דעם דינסט פֿון זײער האַר. </s><s xml:id="NehemiaC3V6"> און דעם אַלטן טױער האָט פֿאַרריכט יוֹיָדָע דער זון פֿון פּסֵחן, און משולָם דער זון פֿון בסוֹדיָהן; זײ האָבן געלײגט זײַנע באַלקנס, און אַרײַנגעשטעלט זײַנע טירן און זײַנע שלעסער און זײַנע ריגלען. </s><s xml:id="NehemiaC3V7"> און לעבן זײ האָט פֿאַרריכט מלַטיָה דער גִבֿעוֹני, און יָדוֹן דער מרוֹנוֹתי, די מענטשן פֿון גִבֿעוֹן און פֿון מִצפּה, װאָס האָבן געהערט צו דעם טראָן פֿון דעם פֿירשט פֿון יענער זײַט טײַך. </s><s xml:id="NehemiaC3V8"> און לעבן דעם האָט פֿאַרריכט עוזיאֵל דער זון פֿון חַרהַיָהן, פֿון די גאָלדשמידן; און לעבן אים האָט פֿאַרריכט חַנַניָה, אַ זון פֿון די בשׂמים-מאַכער; און זײ האָבן באַפֿעסטיקט ירושָלַיִם ביז דער ברײטער מױער. </s><s xml:id="NehemiaC3V9"> און לעבן זײ האָט פֿאַרריכט רפֿיָה דער זון פֿון חורן, דער האַר פֿון אַ האַלבער געגנט פֿון ירושָלַיִם. </s><s xml:id="NehemiaC3V10"> און לעבן זײ האָט פֿאַרריכט ידָיָה דער זון פֿון חרומַפֿן, אַקעגן זײַן הױז. און לעבן אים האָט פֿאַרריכט חַטוש דער זון פֿון חשַבֿניָה. </s><s xml:id="NehemiaC3V11"> אַ צװײטע שטרעק האָט פֿאַרריכט מַלכִּיהָ דער זון פֿון חרימען, און חשובֿ דער זון פֿון פּחת-מוֹאָבֿן; אױך דעם טורעם פֿון די אױװנס. </s><s xml:id="NehemiaC3V12"> און לעבן דעם האָט פֿאַרריכט שַלום דער זון פֿון הַלוֹחשן, דער האַר פֿון אַ האַלבער געגנט פֿון ירושָלַיִם, ער און זײַנע טעכטער. </s><s xml:id="NehemiaC3V13"> דעם טױער פֿון טאָל האָט פֿאַרריכט חנון, און די באַװױנער פֿון זָנוֹח; זײ האָבן אים געבױט, און אַרײַנגעשטעלט זײַנע טירן, זײַנע שלעסער, און זײַנע ריגלען; אױך טױזנט אײַלן פֿון דער מױער ביז דעם מיסטטױער. </s><s xml:id="NehemiaC3V14"> און דעם מיסטטױער האָט פֿאַרריכט מַלכִּיָה דער זון פֿון רֵכָבֿן, דער האַר פֿון דער געגנט פֿון בית-כֶּרֶם; ער האָט אים געבױט, און אַרײַנגעשטעלט זײַנע טירן, זײַנע שלעסער, און זײַנע ריגלען. </s><s xml:id="NehemiaC3V15"> און דעם קװאַלטױער האָט פֿאַרריכט שַלון דער זון פֿון כָּל-חוֹזֶהן, דער האַר פֿון דער געגנט פֿון מִצפּה; ער האָט אים געבױט, און אים צוגעדעקט, און אַרײַנגעשטעלט זײַנע טירן, זײַנע שלעסער, און זײַנע ריגלען; אױך די מױער פֿון דעם טײַך פֿון שֶלַח בײַם גאָרטן פֿון מלך, און ביז די טרעפּ װאָס נידערן אַראָפּ פֿון דודס שטאָט. </s><s xml:id="NehemiaC3V16"> נאָך אים האָט פֿאַרריכט נחֶמיָה דער זון פֿון עַזבוקן, דער האַר פֿון אַ האַלבער געגנט פֿון בית-צור, ביז אַקעגן די קבֿרים פֿון דוד, און ביז דעם געמאַכטן טײַך, און ביז צום הױז פֿון די גיבוֹרים. </s><s xml:id="NehemiaC3V17"> נאָך אים האָבן פֿאַרריכט די לוִיִים, רחום דער זון פֿון בנין. לעבן אים האָט פֿאַרריכט חשַבֿיָה דער האַר פֿון אַ האַלבער געגנט פֿון קעִילָה, פֿאַר זײַן געגנט. </s><s xml:id="NehemiaC3V18"> נאָך אים האָבן פֿאַרריכט זײערע ברידער, בוַי דער זון פֿון חֵנָדָדן, דער האַר פֿון אַ האַלבער געגנט פֿון קעִילָה. </s><s xml:id="NehemiaC3V19"> און לעבן אים האָט פֿאַרריכט עֵזֶר, דער זון פֿון יֵשועַן, דער האַר פֿון מִצפּה, אַ צװײטע שטרעק, אַקעגן װוּ מע גײט אַרױף צום װאַפֿנהױז בײַם װינקל. </s><s xml:id="NehemiaC3V20"> נאָך אים האָט פֿלייסיק פֿאַרריכט ברוך דער זון פֿון זַכַּין, אַ צװײטע שטרעק, פֿון װינקל ביזן אײַנגאַנג פֿון אֶליָשיבֿ דעם כֹּהן-גָדולס הױז. </s><s xml:id="NehemiaC3V21"> נאָך אים האָט פֿאַרריכט מרֵמוֹת דער זון פֿון אורִיָה דעם זון פֿון הַקוֹצן, אַ צװײטע שטרעק, פֿון דעם אײַנגאַנג פֿון אֶליָשיבֿס הױז און ביזן סָוף פֿון אֶליָשיבֿס הױז. </s><s xml:id="NehemiaC3V22"> און נאָך אים האָבן פֿאַרריכט די כֹּהנים, די מענטשן פֿון דער [יַרדן-] געגנט. </s><s xml:id="NehemiaC3V23"> נאָך דעם האָבן פֿאַרריכט בנימין און חשובֿ אַקעגן זײער הױז. נאָך דעם האָט פֿאַרריכט עַזַריָה דער זון פֿון מַעֲשֵׂיָה דעם זון פֿון עַנַניָהן לעבן זײַן הױז. </s><s xml:id="NehemiaC3V24"> נאָך אים האָט פֿאַרריכט בנױ דער זון פֿון חנָדָדן, אַ צװײטע שטרעק, פֿון עַזַריָהס הױז ביזן װינקל, און ביזן עק. </s><s xml:id="NehemiaC3V25"> פּלָל דער זון פֿון עוזַין האָט פֿאַרריכט אַקעגן דעם עק, און דעם טורעם װאָס איז אַרױסגערוקט פֿון דעם אױבערשטן הױז פֿון מלך װאָס בײַם הױף פֿון דער װאַך. נאָך אים פּדָיָה דער זון פֿון פּרעוֹשן. – </s><s xml:id="NehemiaC3V26"> און די נתינים זײַנען געזעסן אין עוֹפֿל ביז קעגן דעם װאַסערטױער צו מזרח און דעם אַרױסגערוקטן טורעם. – </s><s xml:id="NehemiaC3V27"> נאָך אים האָבן פֿאַרריכט די תּקוֹעִים אַ צװײטע שטרעק, פֿון אַקעגן דעם גרױסן אַרױסגערוקטן טורעם און ביז דער מױער פֿון עוֹפֿל. </s><s xml:id="NehemiaC3V28"> איבער דעם פֿערדטױער האָבן פֿאַרריכט די כֹּהנים, איטלעכער אַקעגן זײַן הױז. </s><s xml:id="NehemiaC3V29"> נאָך דעם האָט פֿאַרריכט צָדוֹק דער זון פֿון אִמֵרן אַקעגן זײַן הױז. און נאָך אים האָט פֿאַרריכט שמַעיָה דער זון פֿון שכַניָהן, דער היטער פֿון מזרח-טױער. </s><s xml:id="NehemiaC3V30"> נאָך אים האָט פֿאַרריכט חַנַניָה דער זון פֿון שֶלֶמיָהן, און חנון דער זעקסטער זון פֿון צָלָפֿן, אַ צװײטע שטרעק. נאָך אים האָט פֿאַרריכט משולָם דער זון פֿון ברֶכיָהן, אַקעגן זײַן קאַמער. </s><s xml:id="NehemiaC3V31"> נאָך אים האָט פֿאַרריכט מַלכִּיָה, אַ זון פֿון די גאָלדשמידן, ביז דעם הױז פֿון די נתינים און די האַנדלסלײַט, אַקעגן דעם טױער הַמִפֿקָד, און ביז דער אױבערשטוב פֿון װינקל. </s><s xml:id="NehemiaC3V32"> און צװישן דער אױבערשטוב פֿון װינקל און דעם שאָפֿטױער האָבן פֿאַרריכט די גאָלדשמידן און די קרעמער.
</s><s xml:id="NehemiaC3V33"> און עס איז געװען, װי סַנבֿלַט האָט געהערט אַז מיר בױען די מױער, אַזױ האָט אים געברענט, און ער האָט שטאַרק געצערנט; און ער האָט געשפּעט פֿון די ייִדן. </s><s xml:id="NehemiaC3V34"> און ער האָט גערעדט פֿאַר זײַנע ברידער און דעם חיל פֿון שוֹמרוֹן, און האָט געזאָגט: װאָס טוען די דאָזיקע צעקראָכענע ייִדן? װעט מען זײ דען לאָזן? װעלן זײ דען קרבנות שלאַכטן? װעלן זײ עס ענדיקן אין אַ טאָג? װעלן זײ אױפֿלעבן די שטײנער פֿון די הױפֿנס ערד, אַז זײ זײַנען פֿאַרברענט? </s><s xml:id="NehemiaC3V35"> און טוֹבֿיָה דער עַמוֹני איז געװען לעבן אים, און האָט געזאָגט: אַפֿילו אַז זײ בױען שױן יאָ, װען אַ פֿוקס זאָל אַרױפֿגײן, װעט ער צעברעכן זײער שטײנערנע מױער.
</s><s xml:id="NehemiaC3V36"> הער, גאָט אונדזערער, װי מיר זײַנען געװאָרן צו שפּאָט, און קער אום זײער לעסטערונג אױף זײער קאָפּ, און גיב זײ צו רױב אין לאַנד פֿון געפֿאַנגענשאַפֿט; </s><s xml:id="NehemiaC3V37"> און זאָלסט ניט פֿאַרדעקן זײער זינד, און זײער חטא זאָל ניט פֿאַרמעקט װערן פֿון פֿאַר דיר, װאָרום זײ האָבן דיך דערצערנט פֿאַר די בױער.
</s><s xml:id="NehemiaC3V38"> אַזױ האָבן מיר געבױט די מױער; און די גאַנצע מױער איז פֿאַרבונדן געװאָרן ביז איר העלפֿט; װאָרום דאָס פֿאָלק האָט געהאַט האַרץ צו טאָן.

</s><s xml:id="NehemiaC4V1"> און עס איז געװען, אי סַנבֿלַט, און טוֹבֿיָה, און די אַראַבער, און די עַמוֹנים, און די אַשדוֹדים, האָבן געהערט אַז די מױערן פֿון ירושָלַיִם װערן פֿאַרריכט, אַז די בראָכן האָבן אָנגעהױבן פֿאַרשטאָפּט צו װערן, האָט זײ זײער געברענט. </s><s xml:id="NehemiaC4V2"> און זײ האָבן געמאַכט אַ בונט אַלע אין אײנעם, צו קומען מלחמה האַלטן אױף ירושָלַיִם, און אָנמאַכן דרינען אַ מהומה. </s><s xml:id="NehemiaC4V3"> האָבן מיר מתפּלל געװען צו אונדזער גאָט, און מיר האָבן געשטעלט אַ װאַך אַקעגן זײ בײַ טאָג און בײַ נאַכט, [זיך צו שיצן] פֿאַר זײ. </s><s xml:id="NehemiaC4V4"> און יהודה האָט געזאָגט: דער כּוח פֿון די לאַסטטרעגער איז אָפּגעשװאַכט, און ערד אָפּצוראַמען איז דאָ אַ סך, און מיר קענען ניט בױען די מױער. </s><s xml:id="NehemiaC4V5"> און אונדזערע שָׂונאים האָבן געזאָגט: זאָלן זײ ניט מערקן און ניט זען, ביז מיר װעלן קומען צװישן זײ, און װעלן זײ אױסהרגען, און פֿאַרשטערן די אַרבעט. </s><s xml:id="NehemiaC4V6"> און עס איז געװען, אַז די ייִדן װאָס זײַנען געזעסן בײַ זײ, זײַנען צו אונדז געקומען, האָבן זײ אונדז צען מאָל געזאָגט: איר מוזט זיך אומקערן צו אונדז פֿון אַלע ערטער. </s><s xml:id="NehemiaC4V7"> האָב איך אױסגעשטעלט אונטער דעם אָרט הינטער דער מױער, אין די אָפֿענע פּלעצער – איך האָב אױסגעשטעלט דאָס פֿאָלק לױט משפּחות, מיט זײערע שװערדן, זײערע שפּיזן, און זײערע בױגנס. </s><s xml:id="NehemiaC4V8"> און איך האָב זיך אומגעקוקט, און בין אױפֿגעשטאַנען און האָב געזאָגט צו די אַדללײַט, און צו די פֿאָרשטײער, און צו דעם איבעריקן פֿאָלק: איר זאָלט ניט מוֹרא האָבן פֿאַר זײ; דערמאָנט אײַך אָן גאָט, דעם גרױסן און דעם פֿאָרכטיקן, און האַלט מלחמה פֿאַר אײַערע ברידער, אײַערע זין און אײַערע טעכטער, אײַערע װײַבער, און אײַערע הײַזער.
</s><s xml:id="NehemiaC4V9"> און עס איז געװען, װי אונדזערע פֿײַנט האָבן געהערט, אַז מיר האָבן זיך דערװוּסט, און גאָט האָט פֿאַרשטערט זײער עצה, אַזױ האָבן מיר זיך אַלע אומגעקערט צו דער מױער, איטלעכער צו זײַן אַרבעט. </s><s xml:id="NehemiaC4V10"> און עס איז געװען פֿון יענעם טאָג אָן, האָבן העלפֿט פֿון מײַנע יונגען געטאָן די אַרבעט, און העלפֿט פֿון זײ האָבן געהאַלטן די שפּיזן, די שילדן און די בױגנס, און די פּאַנצערס; און די האַרן זײַנען געװען הינטער דעם גאַנצן הױז פֿון יהודה </s><s xml:id="NehemiaC4V11"> װאָס האָבן געבױט די מױער. און די לאַסטטרעגער לאָדנדיק האָבן מיט אײן האַנט זייערער געטאָן די אַרבעט, און אײנע האָט געהאַלטן דעם װאַפֿן. </s><s xml:id="NehemiaC4V12"> און די בױער זײַנען געװען אָנגעגורט איטלעכער מיט זײַן שװערד אױף זײַנע לענדן, און אַזױ האָבן זײ געבױט; און אַ שוֹפֿר-בלאָזער איז געװען לעבן מיר. </s><s xml:id="NehemiaC4V13"> און איך האָב געזאָגט צו די אַדללײַט, און צו די פֿאָרשטײער, און צו דעם איבעריקן פֿאָלק: די אַרבעט איז גרױס און אױסגעברײט, און מיר זײַנען אָפּגעזונדערט אױף דער מױער, װײַט אײנער פֿון אַנדערן. </s><s xml:id="NehemiaC4V14"> איז, אין דעם אָרט װאָס איר װעט הערן דעם קָול פֿון שוֹפֿר, אַהין זאָלט איר זיך אײַנזאַמלען צו אונדז; אונדזער גאָט װעט מלחמה האַלטן פֿאַר אונדז.
</s><s xml:id="NehemiaC4V15"> אַזױ האָבן מיר געטאָן די אַרבעט; און אַ העלפֿט פֿון זײ האָבן געהאַלטן די שפּיזן פֿון אױפֿגאַנג פֿון פֿרימאָרגן ביז די שטערן זײַנען אַרױס. </s><s xml:id="NehemiaC4V16"> איך האָב אױך געזאָגט אין יענער צײַט צום פֿאָלק: זאָל איטלעכער מיט זײַן יונג נעכטיקן אין ירושָלַיִם, כּדי זײ זאָלן אונדז זײַן בײַ נאַכט פֿאַר אַ װאַך, און בײַ טאָג פֿאַר אַרבעט. </s><s xml:id="NehemiaC4V17"> און ניט איך, אָדער מײַנע ברידער און מײַנע יונגען און די װאַכלײַט װאָס הינטער מיר, קײנער האָבן מיר ניט אױסגעטאָן אונדזערע קלײדער; אַפֿילו צום װאַסער איז איטלעכער געגאַנגען מיט זײַן װאַפֿן.

</s><s xml:id="NehemiaC5V1"> און עס איז געװען אַ גרױס געשרײ פֿון דעם פֿאָלק און זײערע װײַבער אױף זײערע ייִדישע ברידער. </s><s xml:id="NehemiaC5V2"> און עס זײַנען געװען אַזעלכע װאָס האָבן געזאָגט: מיר מיט אונדזערע זין און אונדזערע טעכטער זײַנען פֿיל; טאָ לאָמיר קריגן תּבֿואה, כּדי מיר זאָלן עסן און לעבן. </s><s xml:id="NehemiaC5V3"> און געװען אַזעלכע װאָס האָבן געזאָגט: אונדזערע פֿעלדער און אונדזערע װײַנגערטנער און אונדזערע הײַזער פֿאַרזעצן מיר; לאָמיר קריגן תּבֿואה, פֿון װעגן דעם הונגער. </s><s xml:id="NehemiaC5V4"> און געװען אַזעלכע װאָס האָבן געזאָגט: מיר האָבן געליען געלט פֿאַר דעם מלכס אָפּצאָל אױף אונדזערע פֿעלדער און אונדזערע װײַנגערטנער. </s><s xml:id="NehemiaC5V5"> און אַצונד, אונדזער פֿלײש איז דאָך אַזױ װי דאָס פֿלײש פֿון אונדזערע ברידער, אונדזערע קינדער אַזױ װי זײערע קינדער, און אָט מוזן מיר באַצװינגען אונדזערע זין און אונדזערע טעכטער פֿאַר קנעכט, און טײל פֿון אונדזערע טעכטער זײַנען שױן באַצװוּנגען, און אונדזער האַנט איז אָן כּוח, און אונדזערע פֿעלדער און אונדזערע װײַנגערטנער געהערן צו אַנדערע.
</s><s xml:id="NehemiaC5V6"> האָט מיך זײער פֿאַרדראָסן װי איך האָב געהערט זײער געשרײ און די דאָזיקע װערטער. </s><s xml:id="NehemiaC5V7"> און מײַן האַרץ האָט זיך באַקלערט אין מיר, און איך האָב זיך געקריגט מיט די אַדללײַט און מיט די פֿאָרשטײער, און איך האָב צו זײ געזאָגט: אױף װאָכער לײַט איר איטלעכער זײַן ברודער? און איך האָב געמאַכט אַקעגן זײ אַ גרױסע אײַנזאַמלונג. </s><s xml:id="NehemiaC5V8"> און איך האָב צו זײ געזאָגט: מיר האָבן אױסגעקױפֿט אונדזערע ייִדישע ברידער װאָס זײַנען פֿאַרקױפֿט געװען צו גױיִם, װי װײַט מיר האָבן געקענט, און איר װילט גאָר פֿאַרקױפֿן אײַערע ברידער, און זײ זאָלן זיך פֿאַרקױפֿן צו אונדז? האָבן זײ געשװיגן און ניט געפֿונען קײן װערטער. </s><s xml:id="NehemiaC5V9"> און איך האָב געזאָגט: ניט גוט איז די זאַך װאָס איר טוט; דאַרפֿט איר ניט גײן אין מוֹרא פֿאַר אונדזער גאָט, אױס חרפּה פֿאַר די גױיִם אונדזערע פֿײַנט? </s><s xml:id="NehemiaC5V10"> איך אױך, מײַנע ברידער און מײַנע יונגען, האָבן זײ געליען געלט און תּבֿואה. לאָמיר, איך בעט אײַך, אָפּלאָזן דעם דאָזיקן חובֿ. </s><s xml:id="NehemiaC5V11"> גיט זײ אָפּ, איך בעט אײַך, הײַנט זײערע פֿעלדער, זײערע װײַנגערטנער, זײערע אײלבערטגערטנער, און זײערע הײַזער, און די הונדערטן זילבערשטיק, און די תּבֿואה, דעם װײַן, און דאָס אײל, װאָס איר מאָנט פֿון זײ. </s><s xml:id="NehemiaC5V12"> האָבן זײ געזאָגט: מיר װעלן אָפּגעבן, און מיר װעלן פֿון זײ ניט פֿאַרלאַנגען; מיר װעלן אַזױ טאָן װי דו זאָגסט. האָב איך גערופֿן די כֹּהנים, און איך האָב זײ באַשװאָרן צו טאָן אַזױ װי דער דאָזיקער צוזאָג. </s><s xml:id="NehemiaC5V13"> אױך האָב איך אױסגעטרײסלט מײַן שױס, און האָב געזאָגט: אַזױ זאָל גאָט אױסטרײסלען יעטװעדער מאַן װאָס װעט ניט מקיים זײַן דעם דאָזיקן צוזאָג, פֿון זײַן הױז, און פֿון זײַן מי, און אַזױ זאָל ער זײַן אױסגעטרײסלט און לײדיק. און די גאַנצע אײַנזאַמלונג האָט געזאָגט: אָמן! און זײ האָבן געלױבט גאָט. און דאָס פֿאָלק האָט געטאָן אַזױ װי דער דאָזיקער צוזאָג.
</s><s xml:id="NehemiaC5V14"> אױך האָב איך און מײַנע ברידער, פֿון דעם טאָג אָן װאָס מע האָט מיר באַפֿױלן צו זײַן זײער פֿירשט אין לאַנד יהודה, פֿון דעם צװאַנציקסטן יאָר און ביזן צװײ און דרײַסיקסטן יאָר פֿון דעם מלך אַרתַּחשַסתּאָ, צװעלף יאָר, ניט געגעסן די שפּײַז פֿון אַ פֿירשט. </s><s xml:id="NehemiaC5V15"> און די פֿריערדיקע פֿירשטן װאָס פֿאַר מיר האָבן באַשװערט אױפֿן פֿאָלק, און זײ האָבן גענומען פֿון זײ פֿאַר ברױט און װײַן, אַחוץ פֿערציק שקָלים זילבער; אױך האָבן זײערע יונגען געװעלטיקט איבער דעם פֿאָלק. אָבער איך האָב ניט געטאָן אַזױ, פֿון גאָטספֿאָרכטיקײט. </s><s xml:id="NehemiaC5V16"> און אױך בײַ דער אַרבעט פֿון דער דאָזיקער מױער האָב איך צוגעלײגט אַ האַנט, הגם קײן פֿעלד האָבן מיר ניט געקױפֿט; און אַלע מײַנע יונגען זײַנען געװען אײַנגעזאַמלט דאָרטן בײַ דער אַרבעט. </s><s xml:id="NehemiaC5V17"> און די ייִדן, און די פֿאָרשטײער, הונדערט און פֿופֿציק מאַן, און די װאָס זײַנען צו אונדז געקומען פֿון די פֿעלקער װאָס אַרום אונדז, זײַנען געװען בײַ מײַן טיש. </s><s xml:id="NehemiaC5V18"> און װאָס איז צוגעגרײט געװאָרן פֿאַר אײן טאָג, איז געװען: אײן אָקס, זעקס געקליבענע שאָף; אױך עוֹפֿות זײַנען צוגעגרײט געװאָרן בײַ מיר; און אַלע צען טעג אַלערלײ װײַן לרָובֿ. און פֿון דעסט װעגן האָב איך ניט פֿאַרלאַנגט די שפּײַז פֿון אַ פֿירשט, װײַל דער דינסט איז געװען שװער אױף דעם דאָזיקן פֿאָלק. </s><s xml:id="NehemiaC5V19"> דערמאָן מיר, גאָט מײַנער, צום גוטן אַלץ װאָס איך האָב געטאָן פֿאַר דעם דאָזיקן פֿאָלק.

</s><s xml:id="NehemiaC6V1"> און עס איז געװען, װי סַנבֿלַט, און טוֹבֿיָה, און גֶשֶם דער אַראַבער, און אונדזערע איבעריקע פֿײַנט האָבן געקריגן צו הערן אַז איך האָב אױפֿגעבױט די מױער, און קײן בראָך איז ניט געבליבן אין איר – הגם ביז יענער צײַט האָב איך נאָך ניט געהאַט אַרײַנגעשטעלט טירן אין די טױערן – </s><s xml:id="NehemiaC6V2"> האָט סַנבֿלַט, און גֶשֶם, געשיקט צו מיר, אַזױ צו זאָגן: קום, און לאָמיר זיך צונױפֿקומען אין אײנעם אין כּפֿרים אין טאָל אוֹנוֹ. און זײ האָבן געטראַכט מיר צו טאָן בײז. </s><s xml:id="NehemiaC6V3"> האָב איך צו זײ געשיקט שלוחים, אַזױ צו זאָגן: אַ גרױסע אַרבעט טו איך, און איך קען ניט אַראָפּנידערן; נאָך װאָס זאָל די אַרבעט אױפֿהערן, אַז איך װעל זי אָפּלאָזן, און אַראָפּנידערן צו אײַך? </s><s xml:id="NehemiaC6V4"> און זײ האָבן צו מיר געשיקט אַזױ װי די דאָזיקע רײד פֿיר מאָל, און איך האָב זײ געענטפֿערט אַזױ װי די דאָזיקע רײד. </s><s xml:id="NehemiaC6V5"> האָט סַנבֿלַט געשיקט צו מיר אַזױ װי די דאָזיקע רײד אַ פֿינפֿט מאָל זײַן יונג מיט אַן אָפֿענעם בריװ אין זײַן האַנט, </s><s xml:id="NehemiaC6V6"> װאָס דערין איז געװען געשריבן: צװישן די פֿעלקער הערט זיך, און גַשמו זאָגט, אַז דו און די ייִדן טראַכטן צו װידערשפּעניקן, דרום בױסטו די מױער, און דו װילסט װערן בײַ זײ פֿאַר אַ מלך, לױט די דאָזיקע רײד. </s><s xml:id="NehemiaC6V7"> און אױך האָסטו אױפֿגעשטעלט נבֿיאים אױסצורופֿן װעגן דיר אין ירושָלַיִם, אַזױ צו זאָגן: אַ מלך איז דאָ אין יהודה. און אַצונד װעט דער מלך קריגן צו הערן אַזעלכע רײד. איז, אַצונד קום און לאָמיר אַן עצה האַלטן אין אײנעם. </s><s xml:id="NehemiaC6V8"> האָב איך צו אים געשיקט, אַזױ צו זאָגן: אַזעלכע זאַכן װי דו זאָגסט זײַנען ניט געשען, נאָר פֿון דײַן האַרצן טראַכסטו זײ אױס. </s><s xml:id="NehemiaC6V9"> װאָרום זײ אַלע האָבן אונדז געװאָלט אײַנשרעקן, אַזױ צו זאָגן: זײערע הענט װעלן אָפּגעשלאַפֿט װערן פֿון דער אַרבעט, און זי װעט ניט געטאָן װערן. און אַצונד, גאָט, שטאַרק מײַנע הענט.
</s><s xml:id="NehemiaC6V10"> און איך בין געקומען אין הױז פֿון שמַעיָה דעם זון פֿון דלָיָה, דעם זון פֿון מהֵיטַבֿאֵלן, װאָס האָט זיך געהאַלטן אײַנגעשלאָסן; און ער האָט געזאָגט: לאָמיר זיך צונױפֿקומען אין הױז פֿון גאָט, אינעװײניק אין הֵיכל, און לאָמיר פֿאַרשליסן די טירן פֿון הֵיכל, װאָרום זײ װעלן קומען דיך הרגען, און בײַ נאַכט װעלן זײ קומען דיך הרגען. </s><s xml:id="NehemiaC6V11"> האָב איך געזאָגט: זאָל אַזאַ מענטש װי איך אַנטלױפֿן? און װער פֿון מײַן גלײַכן קען אַרײַנגײן אין הֵיכל, און בלײַבן לעבן? איך װעל ניט אַרײַנגײן. </s><s xml:id="NehemiaC6V12"> און איך האָב דערקענט, אַז ניט גאָט האָט אים געשיקט, נאָר ער האָט גערעדט די נבֿואה װעגן מיר, װײַל טוֹבֿיָה און סַנבֿלַט האָבן אים אָנגעדונגען. </s><s xml:id="NehemiaC6V13"> ער איז דערפֿאַר געװען געדונגען, כּדי איך זאָל מוֹרא קריגן, און איך זאָל טאָן אַזױ, און מיך פֿאַרזינדיקן, און דאָס װעט זײ זײַן פֿאַר אַ שֶם-רַע כּדי זײ זאָלן מיך קענען לעסטערן. </s><s xml:id="NehemiaC6V14"> דערמאָן, גאָט מײַנער, טוֹבֿיָהן, און סַנבֿלַטן לױט די דאָזיקע מעשׂים זײַנע, און אױך נוֹעַדיָה דער נבֿיאה, און די איבעריקע נבֿיאים װאָס האָבן מיך געװאָלט אײַנשרעקן.
</s><s xml:id="NehemiaC6V15"> און די מױער איז פֿאַרטיק געװאָרן אין פֿינף און צװאַנציקסטן טאָג פֿון אֶלול, אין צװײ און פֿופֿציק טעג. </s><s xml:id="NehemiaC6V16"> און עס איז געװען, װי אַלע אונדזערע פֿײַנט האָבן דערהערט, האָבן אַלע פֿעלקער װאָס אַרום אונדז מוֹרא געקריגן, און זײ זײַנען זײער אַראָפּגעפֿאַלן בײַ זיך אין די אױגן, װאָרום זײ האָבן געזען אַז פֿון אונדזער גאָט איז געטאָן געװאָרן די דאָזיקע אַרבעט.
</s><s xml:id="NehemiaC6V17"> אױך האָבן אין יענע טעג די אַדללײַט פֿון יהודה געשיקט פֿיל בריװ צו טוֹבֿיָהן, און טוֹבֿיָהס זײַנען געקומען צו זײ. </s><s xml:id="NehemiaC6V18"> װאָרום פֿיל אין יהודה זײַנען געװען געשװאָרענע צו אים, װאָרום ער איז געװען דער אײדים פֿון שכַניָה דעם זון פֿון אָרַחן, און זײַן זון יהוֹחָנָן האָט גענומען די טאָכטער פֿון משולָם דעם זון פֿון ברֶכיָהן. </s><s xml:id="NehemiaC6V19"> אױך פֿלעגן זײ דערצײלן פֿאַר מיר זײַנע גוטע מעלות, און מײַנע װערטער פֿלעגן זײ אַרױסטראָגן צו אים. כּדי מיך אײַנצושרעקן האָט טוֹבֿיָה געשיקט די בריװ.

</s><s xml:id="NehemiaC7V1"> און עס איז געװען, װי די מױער איז געװען אױפֿגעבױט, אַזױ האָב איך אַרײַנגעשטעלט די טירן, און די טױערלײַט און די זינגערס און די לוִיִים זײַנען אױפֿגעזעצט געװאָרן. </s><s xml:id="NehemiaC7V2"> און איך האָב געגעבן מײַן ברודער חַנָנין, און חַנַניָה דעם הױפּטמאַן פֿון דער פֿעסטונג, דעם באַפֿעל איבער ירושָלַיִם; װאָרום ער איז געװען אַן אמתער מענטש, און גאָטספֿאָרכטיקער פֿון אַ סך. </s><s xml:id="NehemiaC7V3"> און איך האָב זײ אָנגעזאָגט: די טױערן פֿון ירושָלַיִם זאָלן ניט געעפֿנט װערן ביז די זון װערט הײס, און װען מע איז נאָך אױף, זאָלן זײ צומאַכן די טירן; און פֿאַרריגלט זײ; און מע זאָל שטעלן װאַכן פֿון די באַװױנער פֿון ירושָלַיִם, איטלעכן אױף זײַן װאַך, און איטלעכן אַקעגן זײַן הױז. </s><s xml:id="NehemiaC7V4"> און די שטאָט איז געװען ברײט און גרױס, און דאָס פֿאָלק דערין װינציק, און קײן הײַזער זײַנען ניט געװען געבױט. </s><s xml:id="NehemiaC7V5"> און מײַן גאָט האָט אַרײַנגעגעבן אין מײַן האַרצן, און איך האָב אײַנגעזאַמלט די אַדללײַט, און די פֿאָרשטײער, און דאָס פֿאָלק, זיך צו פֿאַרצײכענען לױטן יחוס, און איך האָב געפֿונען דעם יחוס-בריװ פֿון די װאָס זײַנען אַרױפֿגעקומען צום ערשטן, און איך האָב געפֿונען געשריבן דערין:
</s><s xml:id="NehemiaC7V6"> דאָס זײַנען די קינדער פֿון דער ייִדישער מדינה װאָס זײַנען אַרױפֿגעגאַנגען פֿון די גלות-געפֿאַנגענע װאָס נבֿוכַדנֶצַר דער מלך פֿון בבֿל האָט פֿאַרטריבן, און זײ האָבן זיך אומגעקערט קײן ירושָלַיִם און קײן יהודה, איטלעכער צו זײַן שטאָט; </s><s xml:id="NehemiaC7V7"> די װאָס זײַנען געקומען מיט זרובבֿלן, יַשועַן, נחֶמיָהן, עַזַריָהן, רַעַמיָהן, נַחמָנין, מָרדכַין, בלשָנען, מִספּרֶתן, בגוַין, נחומען, בעֲנָהן.
די צאָל פֿון די מענער פֿון די קינדער פֿון ישׂראל:
</s><s xml:id="NehemiaC7V8"> די קינדער פֿון פּרעוֹש, צװײ טױזנט הונדערט און צװײ און זיבעציק.
</s><s xml:id="NehemiaC7V9"> די קינדער פֿון שפֿטיָה, דרײַ הונדערט צװײ און זיבעציק.
</s><s xml:id="NehemiaC7V10"> די קינדער פֿון אָרַח, זעקס הונדערט צװײ און פֿופֿציק.
</s><s xml:id="NehemiaC7V11"> די קינדער פֿון פּחת-מוֹאָבֿ, פֿון די קינדער פֿון יֵשועַ און יוֹאָבֿ, צװײ טױזנט און אַכט הונדערט אַכצן.
</s><s xml:id="NehemiaC7V12"> די קינדער פֿון עֵילָם, טױזנט צװײ הונדערט פֿיר און פֿופֿציק.
</s><s xml:id="NehemiaC7V13"> די קינדער פֿון זַתּוא, אַכט הונדערט פֿינף און פֿערציק.
</s><s xml:id="NehemiaC7V14"> די קינדער פֿון זַכַּי, זיבן הונדערט און זעכציק.
</s><s xml:id="NehemiaC7V15"> די קינדער פֿון בנױ, זעקס הונדערט אַכט און פֿערציק.
</s><s xml:id="NehemiaC7V16"> די קינדער פֿון בבי, זעקס הונדערט אַכט און צװאַנציק.
</s><s xml:id="NehemiaC7V17"> די קינדער פֿון עַזגָד, צװײ טױזנט דרײַ הונדערט צװײ און צװאַנציק.
</s><s xml:id="NehemiaC7V18"> די קינדער פֿון אַדוֹניקָם, זעקס הונדערט זיבן און זעכציק.
</s><s xml:id="NehemiaC7V19"> די קינדער פֿון בגוַי, צװײ טױזנט זיבן און זעכציק.
</s><s xml:id="NehemiaC7V20"> די קינדער פֿון עָדין, זעקס הונדערט פֿינף און פֿופֿציק.
</s><s xml:id="NehemiaC7V21"> די קינדער פֿון אָטֵר, פֿון חִזקִיָהן, אַכט און נײַנציק.
</s><s xml:id="NehemiaC7V22"> די קינדער פֿון חשום, דרײַ הונדערט אַכט און צװאַנציק.
</s><s xml:id="NehemiaC7V23"> די קינדער פֿון בצָי, דרײַ הונדערט פֿיר און צװאַנציק.
</s><s xml:id="NehemiaC7V24"> די קינדער פֿון חריף, הונדערט צװעלף.
</s><s xml:id="NehemiaC7V25"> די קינדער פֿון גִבֿעוֹן, פֿינף און נײַנציק.
</s><s xml:id="NehemiaC7V26"> די מענטשן פֿון בית-לֶחֶם און נטוֹפֿה, הונדערט אַכט און אַכציק.
</s><s xml:id="NehemiaC7V27"> די מענטשן פֿון עַנָתוֹת, הונדערט אַכט און צװאַנציק.
</s><s xml:id="NehemiaC7V28"> די מענטשן פֿון בית-עַזמָוֶת, צװײ און פֿערציק.
</s><s xml:id="NehemiaC7V29"> די מענטשן פֿון קִריַת-יעָרים, כּפֿירָה, און באֵרוֹת, זיבן הונדערט דרײַ און פֿערציק.
</s><s xml:id="NehemiaC7V30"> די מענטשן פֿון רָמָה און גֶבֿע, זעקס הונדערט אײן און צװאַנציק.
</s><s xml:id="NehemiaC7V31"> די מענטשן פֿון מִכמָס, הונדערט און צװײ און צװאַנציק.
</s><s xml:id="NehemiaC7V32"> די מענטשן פֿון בית-אֵל, און עַי, הונדערט דרײַ און צװאַנציק.
</s><s xml:id="NehemiaC7V33"> די מענטשן פֿון דער אַנדער נבֿוֹ, צװײ און פֿופֿציק.
</s><s xml:id="NehemiaC7V34"> די קינדער פֿון דער אַנדער עֵילָם, טױזנט צװײ הונדערט פֿיר און פֿופֿציק.
</s><s xml:id="NehemiaC7V35"> די קינדער פֿון חרִם, דרײַ הונדערט און צװאַנציק.
</s><s xml:id="NehemiaC7V36"> די קינדער פֿון יריחוֹ, דרײַ הונדערט פֿינף און פֿערציק.
</s><s xml:id="NehemiaC7V37"> די קינדער פֿון לוֹד, חָדיד, און אוֹנוֹ, זיבן הונדערט און אײן און צװאַנציק.
</s><s xml:id="NehemiaC7V38"> די קינדער פֿון סנָאָהן, דרײַ טױזנט נײַן הונדערט און דרײַסיק.
</s><s xml:id="NehemiaC7V39"> די כֹּהנים:
די קינדער פֿון ידַעְיָה, פֿון דעם הױז פֿון יֵשועַ, נײַן הונדערט דרײַ און זיבעציק.
</s><s xml:id="NehemiaC7V40"> די קינדער פֿון אִמֵר, טױזנט צװײ און פֿופֿציק.
</s><s xml:id="NehemiaC7V41"> די קינדער פֿון פּשחור, טױזנט צװײ הונדערט זיבן און פֿערציק.
</s><s xml:id="NehemiaC7V42"> די קינדער פֿון חרִם, טױזנט זיבעצן.
</s><s xml:id="NehemiaC7V43"> די לוִיִים:
די קינדער פֿון יֵשועַ, פֿון קַדמיאֵלן, פֿון די קינדער פֿון הוֹדוָה, פֿיר און זיבעציק.
</s><s xml:id="NehemiaC7V44"> די זינגערס:
די קינדער פֿון אָסָף, הונדערט אַכט און פֿערציק.
</s><s xml:id="NehemiaC7V45"> די טױערלײַט:
די קינדער פֿון שַלום, די קינדער פֿון אָטֵר, די קינדער פֿון טַלמוֹן, די קינדער פֿון עַקובֿ, די קינדער פֿון חַטיטאָ, די קינדער פֿון שוֹבֿי – הונדערט אַכט און דרײַסיק.
</s><s xml:id="NehemiaC7V46"> די נתינים:
די קינדער פֿון ציחאָ, די קינדער פֿון חַשׂופֿאָ, די קינדער פֿון טַבעוֹת: </s><s xml:id="NehemiaC7V47"> די קינדער פֿון קֵירוֹס, די קינדער פֿון סיעָא, די קינדער פֿון פּדוֹן; </s><s xml:id="NehemiaC7V48"> די קינדער פֿון לבֿנָה, די קינדער פֿון חגָבֿאָ, די קינדער פֿון שלמַי; </s><s xml:id="NehemiaC7V49"> די קינדער פֿון חָנָן, די קינדער פֿון גִדֵל, די קינדער פֿון גַחַר; </s><s xml:id="NehemiaC7V50"> די קינדער פֿון ראָיָה, די קינדער פֿון רצין, די קינדער פֿון נקוֹדאָ; </s><s xml:id="NehemiaC7V51"> די קינדער פֿון גַזָם, די קינדער פֿון עוזאָ, די קינדער פֿון פּסֵח; </s><s xml:id="NehemiaC7V52"> די קינדער פֿון בסַי, די קינדער פֿון מְעונים, די קינדער פֿון נפֿישסים; </s><s xml:id="NehemiaC7V53"> די קינדער פֿון בבוק, די קינדער פֿון חקופֿאָ, די קינדער פֿון חַרחור; </s><s xml:id="NehemiaC7V54"> די קינדער פֿון בצלית, די קינדער פֿון מחידאָ, די קינדער פֿון חַרשאָ; </s><s xml:id="NehemiaC7V55"> די קינדער פֿון ברקוֹס, די קינדער פֿון סיסראָ, די קינדער פֿון תֶּמַך; </s><s xml:id="NehemiaC7V56"> די קינדער פֿון נציחַ, די קינדער פֿון חַטיפֿאָ.
</s><s xml:id="NehemiaC7V57"> די קינדער פֿון שלמהס קנעכט:
די קינדער פֿון סוֹטַי, די קינדער פֿון סוֹפֿרֶת, די קינדער פֿון פּרידאָ; </s><s xml:id="NehemiaC7V58"> די קינדער פֿון יַעֲלאָ, די קינדער פֿון דַרקוֹן, די קינדער פֿון גִדֵל; </s><s xml:id="NehemiaC7V59"> די קינדער פֿון שפֿטיָה, די קינדער פֿון חַטיל, די קינדער פֿון פּוֹכֶרֶת-הַצבֿיִים, די קינדער פֿון אָמוֹן.
</s><s xml:id="NehemiaC7V60"> אַלע נתינים און די קינדער פֿון שלמהס קנעכט: דרײַ הונדערט צװײ און נײַנציק.
</s><s xml:id="NehemiaC7V61"> און דאָס זײַנען די װאָס זײַנען אַרױפֿגעגאַנגען פֿון תֵּל-מֶלַך, תֵּל-חַרשאָ, כּרובֿ, אַדוֹן, און אִמֵר, און האָבן ניט געקענט זאָגן זײער פֿאָטערהױז און זײער אָפּשטאַם, אױב זײ זײַנען פֿון ישׂראל:
</s><s xml:id="NehemiaC7V62"> די קינדער פֿון דלָיָה, די קינדער פֿון טוֹבֿיָה, די קינדער פֿון נקוֹדאָ – זעקס הונדערט און צװײ און פֿערציק.
</s><s xml:id="NehemiaC7V63"> און פֿון די כֹּהנים: די קינדער פֿון חָבֿיָה, די קינדער פֿון הַקוֹץ, די קינדער פֿון ברזִלַין װאָס האָט גענומען אַ װײַב פֿון די טעכטער פֿון ברזִלַין פֿון גִלעָד, און איז גערופֿן געװאָרן אױף זײער נאָמען.
</s><s xml:id="NehemiaC7V64"> די דאָזיקע האָבן געזוכט זײער יחוס-בריװ, און ער איז ניט געפֿונען געװאָרן, און זײ זײַנען געהאַלטן געװאָרן פֿאַר אומװערדיק צו דער כּהונה. </s><s xml:id="NehemiaC7V65"> און דער תִּרשָתאָ האָט זײ פֿאַרזאָגט, אַז זײ זאָלן ניט עסן פֿון דעם גאָר הײליקן, ביז אַ כֹּהן װעט אױפֿשטײן מיט אורים-ותּומים.
</s><s xml:id="NehemiaC7V66"> די גאַנצע עדה אין אײנעם איז געװען צװײ און פֿערציק טױזנט דרײַ הונדערט און זעכציק; </s><s xml:id="NehemiaC7V67"> אַחוץ זײערע קנעכט און זײערע דינסטן; די דאָזיקע זײַנען געװען זיבן טױזנט דרײַ הונדערט זיבן און דרײַסיק. און זײ האָבן געהאַט זינגערס און זינגערינס צװײ הונדערט און פֿינף און פֿערציק. </s><s xml:id="NehemiaC7V68"> זײערע פֿערד זײַנען געװען זיבן הונדערט זעקס און דרײַסיק; זײערע מױלאײזלען, צװײ הונדערט פֿינף און פֿערציק; </s><s xml:id="NehemiaC7V69"> קעמלען פֿיר הונדערט פֿינף און דרײַסיק; אײזלען, זעקס טױזנט זיבן הונדערט און צװאַנציק.
</s><s xml:id="NehemiaC7V70"> און טײל פֿון צװישן די הױפּטן פֿון די פֿאָטערהײַזער האָבן געשאָנקען פֿאַר דער אַרבעט. דער תִּרשָתאָ האָט געגעבן פֿאַר דעם שאַץ, גאָלד טױזנט דַרכּמוֹנים, שפּרענגבעקנס פֿופֿציק, העמדלעך פֿאַר די כֹּהנים פֿינף הונדערט און דרײַסיק. </s><s xml:id="NehemiaC7V71"> און טײל פֿון די הױפּטן פֿון די פֿאָטערהײַזער האָבן געגעבן פֿאַר דעם שאַץ פֿון דער אַרבעט, גאָלד צװאַנציק טױזנט דַרכּמוֹנים, און זילבער צװײ טױזנט און צװײ הונדערט מָנֶה. </s><s xml:id="NehemiaC7V72"> און װאָס דאָס איבעריקע פֿאָלק האָט געגעבן איז געװען: גאָלד, צװאַנציק טױזנט דַרכּמוֹנים, און זילבער צװײ טױזנט מָנֶה, און העמדלעך פֿאַר די כֹּהנים זיבן און זעכציק.
</s><s xml:id="NehemiaC7V73"> און די כֹּהנים און די לוִיִים, און די טױערלײַט, און די זינגערס, און טײל פֿון דעם פֿאָלק, און די נתינים, און גאַנץ ישׂראל, האָבן זיך באַזעצט אין זײערע שטעט.
און אַז דער זיבעטער חוֹדש איז געקומען, און די קינדער פֿון ישׂראל זײַנען געװען אין זײערע שטעט.

</s><s xml:id="NehemiaC8V1"> האָט זיך דאָס גאַנצע פֿאָלק אײַנגעזאַמלט אַזױ װי אײן מאַן אױף דעם ברײטן פּלאַץ װאָס פֿאַר דעם װאַסערטױער, און זײ האָבן גערעדט צו עזרא דעם שרײַבער, צו ברענגען דאָס בוך פֿון תּוֹרת-משה װאָס גאָט האָט באַפֿױלן ישׂראל. </s><s xml:id="NehemiaC8V2"> און עזרא דער כֹּהן האָט געבראַכט די תּוֹרה פֿאַר דער אײַנזאַמלונג, מענער און װײַבער, און אַלע װאָס האָבן געקענט פֿאַרשטײן, אין ערשטן טאָג פֿון זיבעטן חוֹדש. </s><s xml:id="NehemiaC8V3"> און ער האָט דערפֿון געלײענט פֿאַר דעם ברײטן פּלאַץ װאָס פֿאַר דעם װאַסערטױער פֿון באַגינען ביז האַלבן טאָג, פֿאַר די מענער און די װײַבער, און די װאָס האָבן פֿאַרשטאַנען; און די אױערן פֿון דעם גאַנצן פֿאָלק זײַנען געװען צו דעם בוך פֿון דער תּוֹרה. </s><s xml:id="NehemiaC8V4"> און עזרא דער שרײַבער איז געשטאַנען אױף אַ הילצערנעם באַלמעמער װאָס מע האָט געמאַכט פֿאַר דער זאַך, און לעבן אים איז געשטאַנען מַתִּתיָה, און שֶמַע, און עַנָיָה, און אורִיָה, און חִלקִיָה, און מַעֲשֵׂיָה, אױף זײַן רעכטער זײַט; און פֿון זײַן לינקער זײַט, פּדָיָה, און מישָאֵל, און מַלכִּיָה, און חָשום, און חַשבדָנָה, זכַריָה, משולָם. </s><s xml:id="NehemiaC8V5"> און עזרא האָט געעפֿנט דאָס בוך פֿאַר די אױגן פֿון גאַנצן פֿאָלק, װאָרום ער איז געװען איבער דעם גאַנצן פֿאָלק; און װי ער האָט אױפֿגעעפֿנט, האָט דאָס גאַנצע פֿאָלק זיך אױפֿגעשטעלט. </s><s xml:id="NehemiaC8V6"> און עזרא האָט געלױבט יהוה דעם גרױסן גאָט, און דאָס גאַנצע פֿאָלק האָט געענטפֿערט: ”אָמן! אָמן!“ מיט אױפֿגעהױבענע הענט, און זײ האָבן זיך גענײגט און זיך געבוקט צו גאָט מיטן פּנים צו דער ערד. </s><s xml:id="NehemiaC8V7"> און יֵשועַ, און בני, און שֵרֵבֿיָה, יָמין, עַקובֿ, שַבתַי, הוֹדִיָה, מַעֲשֵׂיָה, קליטאָ, עַזַריָה, יוֹזָבֿד, חָנָן, פּלאָיָה, די לוִיִים, האָבן געגעבן דעם פֿאָלק צו פֿאַרשטײן די תּוֹרה, און דאָס פֿאָלק איז געשטאַנען אױף זײער אָרט. </s><s xml:id="NehemiaC8V8"> און זײ האָבן געלײענט פֿון דער תּוֹרה פֿון גאָט קלאָר, און געמאַכט שׂכלדיק און געגעבן צו פֿאַרשטײן דאָס געלײענטע.
</s><s xml:id="NehemiaC8V9"> און נחֶמיָה, דאָס איז דער תִּרשָתאָ, און עזרא דער כֹּהן, דער שרײַבער, און די לוִיִים װאָס האָבן געגעבן דעם פֿאָלק צו פֿאַרשטײן, האָבן געזאָגט צום גאַנצן פֿאָלק: הײַנטיקער טאָג איז הײליק צו יהוה אײַער גאָט; איר זאָלט ניט טרױערן און ניט װײנען. װאָרום דאָס גאַנצע פֿאָלק האָט געװײנט, אַז זײ האָבן געהערט די װערטער פֿון דער תּוֹרה. </s><s xml:id="NehemiaC8V10"> און ער האָט צו זײ געזאָגט: גײט עסט פֿעטע שפּײַזן, און טרינקט זיסע געטראַנקען, און שיקט חלקים צו דעם װאָס בײַ אים איז ניט אָנגעגרײט, װאָרום דער טאָג איז הײליק צו אונדזער גאָט; און איר זאָלט אײַך ניט קלעמען, װאָרום די פֿרײד פֿון גאָט איז אײַער שטאַרקײט. </s><s xml:id="NehemiaC8V11"> און די לוִיִים האָבן אײַנגעשטילט דאָס גאַנצע פֿאָלק, אַזױ צו זאָגן: זײַט שטיל, װאָרום דער טאָג איז הײליק, און איר זאָלט אײַך ניט קלעמען. </s><s xml:id="NehemiaC8V12"> און דאָס גאַנצע פֿאָלק איז געגאַנגען עסן און טרינקען, און זיך שיקן חלקים, און מאַכן אַ גרױסע שׂמחה, װאָרום זײ האָבן פֿאַרשטאַנען די װערטער װאָס מע האָט זײ געלערנט.
</s><s xml:id="NehemiaC8V13"> און אױפֿן צװײטן טאָג האָבן זיך אײַנגעזאַמלט די הױפּטן פֿון די פֿאָטערהײַזער פֿון דעם גאַנצן פֿאָלק, די כֹּהנים, און די לוִיִים, צו עזרא דעם שרײַבער, כּדי זיך צו קליגן אין די װערטער פֿון דער תּוֹרה. </s><s xml:id="NehemiaC8V14"> און זײ האָבן געפֿונען געשריבן אין דער תּוֹרה װאָס גאָט האָט באַפֿױלן דורך משהן, אַז די קינדער פֿון ישׂראל זאָלן זיצן אין סוכּות אין דעם יָום-טובֿ פֿון זיבעטן חוֹדש; </s><s xml:id="NehemiaC8V15"> און אַז זײ זאָלן באַקאַנט מאַכן און אַרױסלאָזן אַן אױסרוף אין אַלע זײערע שטעט, און אין ירושָלַיִם, אַזױ צו זאָגן: גײט אַרױס אין די בערג, און ברענגט אײלבערטצװײַגן, און אײלבױמצװײַגן, און מירטנצװײַגן, און טײטלצװײַגן, און צװײַגן פֿון געדיכטע בײמער, צו מאַכן סוכּות אַזױ װי עס שטײט געשריבן.
</s><s xml:id="NehemiaC8V16"> איז דאָס פֿאָלק אַרױסגעגאַנגען, און זײ האָבן געבראַכט, און האָבן געמאַכט סוכּות איטלעכער אױף זײַן דאַך, און אין זײערע הױפֿן, און אין די הױפֿן פֿון גאָטס הױז, און אױף דעם ברײטן פּלאַץ פֿון װאַסערטױער, און אױף דעם ברײטן פּלאַץ פֿון טױער פֿון אפֿרים. </s><s xml:id="NehemiaC8V17"> און די גאַנצע עדה װאָס האָט זיך אומגעקערט פֿון געפֿאַנגענשאַפֿט האָט געמאַכט סוכּות, און זײ זײַנען געזעסן אין סוכּות; װאָרום די קינדער פֿון ישׂראל האָבן אַזױ ניט געטאָן פֿון די טעג פֿון יֵשועַ דעם זון פֿון נון אָן ביז אױף יענעם טאָג. און עס איז געװען זײער אַ גרױסע שׂמחה. </s><s xml:id="NehemiaC8V18"> און ער האָט געלײענט פֿון דעם בוך פֿון גאָטס תּוֹרה טאָג אין טאָג, פֿון ערשטן טאָג ביזן לעצטן טאָג; און זײ האָבן געמאַכט יָום-טובֿ זיבן טעג, און אױפֿן אַכטן טאָג אַ הײליקע אײַנזאַמלונג, אַזױ װי דער דין.

</s><s xml:id="NehemiaC9V1"> און אין פֿיר און צװאַנציקסטן טאָג פֿון דעם דאָזיקן חוֹדש האָבן זיך אײַנגעזאַמלט די קינדער פֿון ישׂראל מיט פֿאַסטן, און מיט זאַק און ערד אױף זיך. </s><s xml:id="NehemiaC9V2"> און די קינדער פֿון ישׂראל האָבן זיך אָפּגעשײדט פֿון אַלע פֿרעמדגעבאָרענע, און זײ זײַנען געשטאַנען און האָבן זיך מתװדה געװען אױף זײערע זינד, און די פֿאַרברעכן פֿון זײערע עלטערן. </s><s xml:id="NehemiaC9V3"> און זײ זײַנען געשטאַנען אױף זײער אָרט און האָבן געלײענט אין דעם בוך פֿון דער תּוֹרה פֿון יהוה זײער גאָט אַ פֿערטל טאָג, און אַ פֿערטל טאָג האָבן זײ זיך מתװדה געװען, און זיך געבוקט צו יהוה זײער גאָט. </s><s xml:id="NehemiaC9V4"> און יֵשועַ, און בני, קַדמיאֵל, שבֿניָה, בוני, שֵרֵבֿיָה, בני, כּנָני, האָבן זיך אױפֿגעשטעלט אױף דער בימה פֿון די לוִיִים, און זײ האָבן געשריען אױף אַ הױכן קָול צו יהוה זײער גאָט.
</s><s xml:id="NehemiaC9V5"> און די לוִיִים, יֵשועַ, און קַדמיאֵל, בני, חַשַבֿניָה, שֵרֵבֿיָה, הוֹדִיָה, שבֿניָה, פּתַחיָה, האָבן געזאָגט: שטײט אױף, לױבט יהוה אײַער גאָט פֿון אײביק ביז אײביק; און לאָז מען לױבן דײַן פּראַכטיקן נאָמען װאָס איז דערהױבן איבער יעטװעדער לױב און רימונג.
</s><s xml:id="NehemiaC9V6"> דו יהוה ביסט אַלײן; דו האָסט געמאַכט די הימלען, די הימלען פֿון די הימלען, און זײער גאַנצן חיל, די ערד און אַלץ װאָס אױף איר, די ימען און אַלץ װאָס אין זײ, און דו האַלטסט זײ אַלעמען אױף, און דער חיל פֿון הימל בוקט זיך צו דיר. </s><s xml:id="NehemiaC9V7"> דו ביסט יהוה דער גאָט װאָס האָסט אױסדערװײלט אַבֿרָמען, און אים אַרױסגעצױגן פֿון אור-כַּשׂדים, און געמאַכט זײַן נאָמען אַבֿרָהָם. </s><s xml:id="NehemiaC9V8"> און האָסט געפֿונען זײַן האַרץ געטרײַ פֿאַר דיר, און האָסט געשלאָסן מיט אים אַ בונד צו געבן דאָס לאַנד פֿון דעם כּנַעֲני, דעם חִתּי, דעם אֶמוֹרי, און דעם פּרִזי, און דעם יבֿוסי, און דעם גִרגָשי – עס צו געבן צו זײַן זאָמען; און האָסט מקיים געװען דײַנע װערטער, װאָרום אַ גערעכטער ביסטו. </s><s xml:id="NehemiaC9V9"> און דו האָסט געזען די פּײַן פֿון אונדזערע עלטערן אין מִצרַיִם, און האָסט געהערט זײער געשרײ בײַם ים-סוף. </s><s xml:id="NehemiaC9V10"> און האָסט געמאַכט צײכנס און װוּנדער אױף פּרעהן, און אױף אַלע זײַנע קנעכט, און אױף דעם גאַנצן פֿאָלק פֿון זײַן לאַנד, װאָרום האָסט געװוּסט, אַז זײ האָבן געמוטװיליקט איבער זײ; און האָסט דיר געמאַכט אַ נאָמען אַזױ װי הײַנטיקן טאָג. </s><s xml:id="NehemiaC9V11"> און דעם ים האָסטו געשפּאָלטן פֿאַר זײ, און זײ זײַנען דורכגעגאַנגען אין מיטן אים אין טריקעניש און זײערע נאָכיאָגער האָסטו אַרײַנגעװאָרפֿן אין די טיפֿענישן אַזױ װי אַ שטײן אין מאַכטיקע װאַסערן. </s><s xml:id="NehemiaC9V12"> און מיט אַ זײַל פֿון װאָלקן האָסטו זײ געפֿירט בײַ טאָג, און מיט אַ זײַל פֿון פֿײַער בײַ נאַכט, כּדי זײ צו לײַכטן דעם װעג װאָס זײ זאָלן אױף אים גײן. </s><s xml:id="NehemiaC9V13"> און אױפֿן באַרג סינַי האָסטו אַראָפּגענידערט, און גערעדט צו זײ פֿון הימל, און האָסט זײ געגעבן ריכטיקע געזעצן, און אמתע לערנונגען, גוטע חוקים און געבאָט. </s><s xml:id="NehemiaC9V14"> און דײַן הײליקן שבת האָסטו זײ געלאָזט װיסן, און האָסט זײ באַפֿױלן געבאָט און געזעצן און אַ תּוֹרה דורך משה דײַן קנעכט. </s><s xml:id="NehemiaC9V15"> און ברױט פֿון הימל האָסטו זײ געגעבן פֿאַר זײער הונגער, און װאַסער האָסטו זײ פֿון פֿעלז אַרױסגעצױגן פֿאַר זײער דאָרשט, און האָסט זײ געהײסן קומען אַרבן דאָס לאַנד װאָס דו האָסט אױפֿגעהױבן דײַן האַנט זײ צו געבן. </s><s xml:id="NehemiaC9V16"> אָבער זײ אַזױ װי אונדזערע עלטערן האָבן געמוטװיליקט און האַרט געמאַכט זײער נאַקן, און זײ האָבן ניט צוגעהערט צו דײַנע געבאָט, </s><s xml:id="NehemiaC9V17"> און ניט געװאָלט געהאָרכן, און זײ האָבן ניט געדאַכט אָן דײַנע װוּנדער װאָס דו האָסט מיט זײ געטאָן; נאָר זײ האָבן האַרט געמאַכט זײער נאַקן, און געמאַכט אַ הױפּטמאַן זיך אומצוקערן צו זײער קנעכטשאַפֿט אין זײער װידערשפּעניקײט. אָבער דו ביסט אַ גאָט פֿון פֿאַרגעבונג, לײַטזעליק און דערבאַרימדיק, אײַנגעהאַלטן אין צאָרן און רײַך אין גענאָד, און האָסט זײ ניט פֿאַרלאָזן. </s><s xml:id="NehemiaC9V18"> אַפֿילו אַז זײ האָבן זיך געמאַכט אַ געגאָסן קאַלב, און זײ האָבן געזאָגט: ”דאָס איז דײַן גאָט װאָס האָט דיך אױפֿגעבראַכט פֿון מִצרַיִם“, און זײ האָבן באַגאַנגען גרױסע לעסטערונגען, </s><s xml:id="NehemiaC9V19"> האָסטו פֿון דעסט װעגן אין דײַן גרױס דערבאַרימונג זײ ניט פֿאַרלאָזן אין דער מדבר; דער זײַל פֿון װאָלקן האָט זיך ניט אָפּגעטאָן פֿון זײ בײַ טאָג, כּדי זײ צו פֿירן אױפֿן װעג, און דער זײַל פֿון פֿײַער בײַ נאַכט, כּדי זײ צו לײַכטן דעם װעג װאָס זײ זאָלן אױף אים גײן. </s><s xml:id="NehemiaC9V20"> און דײַן גוטן גײַסט האָסטו געגעבן, זײ צו קליגן, און דײַן מַן האָסטו ניט פֿאַרמיטן פֿון זײער מױל, און װאַסער האָסטו זײ געגעבן פֿאַר זײער דאָרשט. </s><s xml:id="NehemiaC9V21"> און פֿערציק יאָר האָסטו זײ אױסגעהאַלטן אין דער מדבר; גאָרנישט האָט זײ געפֿעלט; זײערע קלײדער זײַנען ניט אָפּגעטראָגן געװאָרן, און זײערע פֿיס זײַנען ניט אױפֿגעלאָפֿן.
</s><s xml:id="NehemiaC9V22"> און האָסט זײ געגעבן קיניגרײַכן און פֿעלקער, און האָסט זײ אױסגעטײלט לױט גרענעצן; און זײ האָבן געאַרבט דאָס לאַנד פֿון סיחוֹנען – דאָס לאַנד פֿון דעם מלך פֿון חֶשבוֹן, און דאָס לאַנד פֿון עוֹג דעם מלך פֿון בשָן. </s><s xml:id="NehemiaC9V23"> און זײערע קינדער האָסטו געמערט אַזױ װי די שטערן פֿון הימל, און האָסט זײ געבראַכט אין דעם לאַנד װאָס דו האָסט געהײסן זײערע עלטערן קומען אַרבן. </s><s xml:id="NehemiaC9V24"> און די קינדער זײַנען געקומען, און האָבן געאַרבט דאָס לאַנד, און דו האָסט אונטערטעניק געמאַכט פֿאַר זײ די באַװױנער פֿון לאַנד, די כּנַעֲנים, און האָסט זײ געגעבן אין זײער האַנט, מיט זײערע מלכים און די פֿעלקער פֿון לאַנד, צו טאָן מיט זײ לױט זײער װילן. </s><s xml:id="NehemiaC9V25"> און זײ האָבן באַצװוּנגען באַפֿעסטיקטע שטעט און פֿעטע ערד, און האָבן געאַרבט הײַזער פֿול מיט כּל-טובֿ, ברונעמער אױסגעהאַקטע, װײַנגערטענער און אײלבערטגערטנער, און בײמער צום עסן לרָובֿ; און זײ האָבן געגעסן און זײַנען זאַט און פֿעט געװאָרן, און האָבן זיך װױל געטאָן מיט דײַן גרױס גוטס.
</s><s xml:id="NehemiaC9V26"> און זײ האָבן װידערשפּעניקט און זיך געשטעלט אַקעגן דיר, און זײ האָבן אַװעקגעװאָרפֿן דײַן תּוֹרה הינטער זײער רוקן, און האָבן געהרגעט דײַנע נבֿיאים װאָס האָבן זײ געװאָרנט, כּדי זײ אומצוקערן צו דיר, און זײ האָבן באַגאַנגען גרױסע לעסטערונגען. </s><s xml:id="NehemiaC9V27"> און דו האָסט זײ געגעבן אין דער האַנט פֿון זײערע דריקער, און זײ האָבן זײ געדריקט. און אין דער צײַט פֿון זײער נױט פֿלעגן זײ שרײַען צו דיר, און דו פֿון הימל פֿלעגסט זײ צוהערן, און לױט דײַן גרױס דערבאַרימונג פֿלעגסטו זײ געבן העלפֿער װאָס זאָלן זײ העלפֿן פֿון דער האַנט פֿון זײערע דריקער. </s><s xml:id="NehemiaC9V28"> אָבער װי זײ איז באַרוט געװאָרן, פֿלעגן זײ װידער שלעכטס טאָן פֿאַר דיר; און דו האָסט זײ איבערגעלאָזן אין דער האַנט פֿון זײערע פֿײַנט, און זײ האָבן געװעלטיקט איבער זײ; און זײ האָבן װידער געשריען צו דיר, און דו פֿון הימל פֿלעגסט צוהערן און זײ מציל זײַן לױט דײַן דערבאַרימונג פֿיל מאָל. </s><s xml:id="NehemiaC9V29"> און האָסט זײ געװאָרנט, כּדי זײ אומצוקערן צו דײַן תּוֹרה, אָבער זײ האָבן געמוטװיליקט, און האָבן ניט צוגעהערט צו דײַנע געבאָט, נאָר געזינדיקט אַקעגן דײַנע געזעצן, װאָס אַז אַ מענטש טוט זײ, לעבט ער דורך זײ; און זײ האָבן געקערט אַ װידערשפּעניקן רוקן, און האָבן האַרט געמאַכט זײער נאַקן, און ניט צוגעהערט. </s><s xml:id="NehemiaC9V30"> און האָסט זײ אָפּגעצױגן פֿיל יאָרן, און האָסט זײ געװאָרנט מיט דײַן גײַסט דורך דײַנע נבֿיאים, אָבער זײ האָבן ניט צוגעלײגט דאָס אױער; און דו האָסט זײ געגעבן אין דער האַנט פֿון די פֿעלקער פֿון די לענדער. </s><s xml:id="NehemiaC9V31"> אָבער אין דײַן גרױס דערבאַרימונג האָסטו ניט געמאַכט פֿון זײ אַ פֿאַרלענדונג, און האָסט זײ ניט פֿאַרלאָזן, װאָרום אַ גאָט אַ לײַטזעליקער און אַ דערבאַרימדיקער ביסטו.
</s><s xml:id="NehemiaC9V32"> און אַצונד, אונדזער גאָט, דער גרױסער, שטאַרקער, און פֿאָרכטיקער גאָט, װאָס היט דעם בונד און די גענאָד, זאָל ניט װינציק זײַן פֿאַר דיר אַלדי מאַטערניש װאָס האָט געטראָפֿן אונדז, אונדזערע מלכים, אונדזערע האַרן, און אונדזערע כֹּהנים, און אונדזערע נבֿיאים, און אונדזערע עלטערן, און דײַן גאַנצן פֿאָלק, פֿון די טעג פֿון די מלכים פֿון אַשור אָן ביז אױף הײַנטיקן טאָג. </s><s xml:id="NehemiaC9V33"> יאָ, דו ביסט גערעכט אין אַלץ װאָס איז געקומען אױף אונדז, װאָרום דו האָסט געטאָן װאָרהאַפֿטיק, און מיר האָבן שלעכטס געטאָן. </s><s xml:id="NehemiaC9V34"> און אונדזערע מלכים, אונדזערע האַרן, אונדזערע כֹּהנים, און אונדזערע עלטערן, האָבן ניט געטאָן דײַן תּוֹרה, און ניט פֿאַרנומען דײַנע געבאָט, און דײַנע אָנזאָגן װאָס דו האָסט זײ אָנגעזאָגט. </s><s xml:id="NehemiaC9V35"> װאָרום אַז זײ זײַנען געװען אין זײער מלוכה, און אין דײַן גרױסן גוטס װאָס דו האָסט זײ געגעבן, און אין דעם ברײטן און פֿעטן לאַנד װאָס דו האָסט איבערגעגעבן צו זײ, האָבן זײ דיר ניט געדינט, און זײ האָבן זיך ניט אומגעקערט פֿון זײערע שלעכטע מעשׂים.
</s><s xml:id="NehemiaC9V36"> אָט זײַנען מיר הײַנט קנעכט, און דאָס לאַנד װאָס דו האָסט געגעבן אונדזערע עלטערן, צו עסן איר פֿרוכט און איר גוטס, אָט זײַנען מיר קנעכט דערױף; </s><s xml:id="NehemiaC9V37"> און זי מערט איר תּבֿואה פֿאַר די מלכים װאָס דו האָסט געגעבן איבער אונדז פֿאַר אונדזערע זינד; און זײ געװעלטיקן איבער אונדזערע לײַבער, און איבער אונדזערע בהמות, לױט זײער װילן, און מיר זײַנען אין גרױס נױט.
</s><s xml:id="NehemiaC10V1"> אָבער בײַ אַלעם דעם שליסן מיר אַן אָפּמאַך, און שרײַבן זיך אונטער; און אױף דעם געחתמעטן [געשריפֿטס] זײַנען אונדזערע האַרן, אונדזערע לוִיִים, אונדזערע כֹּהנים.
</s><s xml:id="NehemiaC10V2"> און אױף די געחתמעטע [געשריפֿטסן] זײַנען געװען: נחֶמיָה דער תִּרשָתאָ, דער זון פֿון חכַליָהן, און צִדקִיָה; </s><s xml:id="NehemiaC10V3"> שׂרָיָה, עַזַריָה, יִרמיָה; </s><s xml:id="NehemiaC10V4"> פּשחור, אַמַריָה, מַלכִּיָה; </s><s xml:id="NehemiaC10V5"> חַטוש, שבֿניָה, מַלוך; </s><s xml:id="NehemiaC10V6"> חָרִם, מרַמוֹת, עוֹבֿדיָה; </s><s xml:id="NehemiaC10V7"> דניאל, גִנתוֹן, ברוך; </s><s xml:id="NehemiaC10V8"> משולָם, אַבֿיָה, מִיָמִן; </s><s xml:id="NehemiaC10V9"> מַעַזיָה, בלגַי, שמַעיָה. דאָס זײַנען די כֹּהנים.
</s><s xml:id="NehemiaC10V10"> און די לוִיִים: יֵשועַ דער זון פֿון אַזַניָהן, בנױ פֿון די קינדער פֿון חֵנָדָד, קַדמיאֵל; </s><s xml:id="NehemiaC10V11"> און זײערע ברידער: שבֿניָה, הוֹדִיָה, קליטאָ, פּלאָיָה, חָנָן; </s><s xml:id="NehemiaC10V12"> מיכאָ, רחובֿ, חשַבֿיָה; </s><s xml:id="NehemiaC10V13"> זַכְּור, שֵרֵבֿיָה, שבֿניָה; </s><s xml:id="NehemiaC10V14"> הוֹדִיָה, בני, בנינו.
</s><s xml:id="NehemiaC10V15"> די הױפּטן פֿון דעם פֿאָלק: פּרעוֹש, פּחת-מוֹאָבֿ, עֵילָם, זַתּוא, בני; </s><s xml:id="NehemiaC10V16"> בוני, עַזגָד, בבֿי; </s><s xml:id="NehemiaC10V17"> אַדוֹנִיָה, בגוַי, עָדין; </s><s xml:id="NehemiaC10V18"> אָטֵר, חִזקִיָה, עַזור; </s><s xml:id="NehemiaC10V19"> הוֹדִיָה, חָשום, בצָי; </s><s xml:id="NehemiaC10V20"> חָריף, עַנָתוֹת, נֵיבֿי; </s><s xml:id="NehemiaC10V21"> מַגפּיעָש, משולָם, חֵזיר; </s><s xml:id="NehemiaC10V22"> משֵיזַבֿאֵל, צָדוֹק, יַדועַ; </s><s xml:id="NehemiaC10V23"> פּלַטיָה, חָנָן, עַנָיָה; </s><s xml:id="NehemiaC10V24"> הוֹשֵעַ, חַנַניָה, חשובֿ; </s><s xml:id="NehemiaC10V25"> הַלוֹחֵש, פּלחאָ, שוֹבֿק; </s><s xml:id="NehemiaC10V26"> רחום, חַשַבֿנָה, מַעֲשֵׂיָה; </s><s xml:id="NehemiaC10V27"> און אַחִיָה, חָנָן, עָנָן; </s><s xml:id="NehemiaC10V28"> מַלוך, חָרִם, בעֲנָה.
</s><s xml:id="NehemiaC10V29"> און דאָס איבעריקע פֿאָלק, די כֹּהנים, די לוִיִים, די טױערלײַט, די זינגערס, די נתינים, און אַלע װאָס האָבן זיך אָפּגעשײדט פֿון די פֿעלקער פֿון די לענדער צו דער תּוֹרה פֿון גאָט, זײערע װײַבער, זײערע זין, און זײערע טעכטער, איטלעכער װאָס האָט געװוּסט און פֿאַרשטאַנען, </s><s xml:id="NehemiaC10V30"> האָבן זיך געהאַלטן אָן זײערע ברידער, זײערע גרױסע לײַט, און זײ זײַנען אַרײַן אין אַ קללה און אין אַ שבֿועה צו גײן אין דער תּוֹרה פֿון גאָט װאָס איז געגעבן געװאָרן דורך דער האַנט פֿון משה דעם קנעכט פֿון גאָט, און צו היטן און צו טאָן אַלע געבאָט פֿון יהוה אונדזער האַר, און זײַנע געזעצן און זײַנע חוקים; </s><s xml:id="NehemiaC10V31"> און אַז מיר זאָלן ניט געבן אונדזערע טעכטער צו די פֿעלקער פֿון לאַנד, און זײערע טעכטער ניט נעמען פֿאַר אונדזערע זין; </s><s xml:id="NehemiaC10V32"> און די פֿעלקער פֿון לאַנד װאָס ברענגען סחוֹרות און אַלערלײ תּבֿואה אין טאָג פֿון שבת צו פֿאַרקױפֿן, זאָלן מיר פֿון זײ ניט קױפֿן אום שבת אָדער אין אַ הײליקן טאָג; און אַז מיר זאָלן אָפּלאָזן דאָס פֿעלד אין זיבעטן יאָר, און איטלעכן חובֿ.
</s><s xml:id="NehemiaC10V33"> און מיר האָבן געשטעלט אױף אונדז אַ מִצװה, אַרױפֿצולײגן אױף זיך אַ דריטל שֶקל אַ יאָר פֿאַר דעם דינסט פֿון אונדזער גאָטס הױז, </s><s xml:id="NehemiaC10V34"> פֿאַר דעם אױסגעלײגטן ברױט, און דעם שטענדיקן שפּײַזאָפּפֿער, און פֿאַר דעם שטענדיק בראַנדאָפּפֿער פֿון די שבתים, פֿון ראש-חוֹדש, פֿאַר די יָום-טוֹבֿים; און פֿאַר די געהײליקטע קרבנות, און פֿאַר די זינדאָפּפֿער מכפּר צו זײַן אױף ישׂראל, און פֿאַר דער גאַנצער אַרבעט פֿון אונדזער גאָטס הױז. </s><s xml:id="NehemiaC10V35"> און מיר האָבן גוֹרל געװאָרפֿן, די כֹּהנים, די לוִיִים, און דאָס פֿאָלק, װעגן דער גאָב פֿון האָלץ צו ברענגען אין הױז פֿון אונדזער גאָט לױט אונדזערע פֿאָטערהײַזער אין געשטעלטע צײַטן יאָר אין יאָר, אױף צו ברענען אױף דעם מזבח פֿון יהוה אונדזער גאָט, אַזױ װי עס שטײט געשריבן אין דער תּוֹרה. </s><s xml:id="NehemiaC10V36"> און צו ברענגען די ערשטצײַטיקע פֿון אונדזער ערד, און די ערשטצײַטיקע פֿון יעטװעדער פֿרוכט פֿון אַלערלײ בײמער, יאָר אין יאָר, אין הױז פֿון גאָט; </s><s xml:id="NehemiaC10V37"> און די בכוֹרים פֿון אונדזערע זין, און פֿון אונדזערע בהמות, אַזױ װי עס שטײט געשריבן אין דער תּוֹרה, און די בכוֹרים פֿון אונדזערע רינדער און אונדזערע שאָף, צו ברענגען אין הױז פֿון אונדזער גאָט, צו די כֹּהנים װאָס באַדינען אין הױז פֿון אונדזער גאָט. </s><s xml:id="NehemiaC10V38"> און אַז דאָס ערשטע פֿון אונדזערע טײגמולטערס, און אונדזערע אָפּשײדונגען, און פֿון דער פֿרוכט פֿון אַלערלײ בײמער, פֿון װײַן און אײל, זאָלן מיר ברענגען צו די כֹּהנים אין די קאַמערן פֿון דעם הױז פֿון אונדזער גאָט; און דעם מעשׂר פֿון אונדזער ערד צו די לוִיִים; װאָרום זײ, די לוִיִים, נעמען דעם מעשׂר אין אַלע אונדזערע אַקערשטעט. </s><s xml:id="NehemiaC10V39"> און דער כֹּהן, דער זון פֿון אַהרן, זאָל זײַן מיט די לוִיִים, װען די לוִיִים נעמען מעשׂר; און די לוִיִים זאָלן אַרױפֿברענגען דעם מעשׂר פֿון מעשׂר אין הױז פֿון אונדזער גאָט, אין די קאַמערן פֿון דעם שאַצהױז. </s><s xml:id="NehemiaC10V40"> װאָרום די קינדער פֿון ישׂראל און די קינדער פֿון לֵוִי זאָלן ברענגען די אָפּשײדונג פֿון תּבֿואה, װײַן, און אײל, אין די קאַמערן װאָס דאָרטן זײַנען די זאַכן פֿון הײליקטום, און פֿון די כֹּהנים װאָס באַדינען, און פֿון די טױערלײַט, און פֿון די זינגערס; און מיר זאָלן ניט פֿאַרלאָזן דאָס הױז פֿון אונדזער גאָט.

</s><s xml:id="NehemiaC11V1"> און די האַרן פֿון פֿאָלק זײַנען געזעסן אין ירושָלַיִם, און דאָס איבעריקע פֿאָלק האָט געװאָרפֿן גוֹרל, צו ברענגען אײנעם פֿון צען צו זיצן אין ירושָלַיִם דער הײליקער שטאָט, און נײַן טײלן אין די שטעט. </s><s xml:id="NehemiaC11V2"> און דאָס פֿאָלק האָט געבענטשט אַלע מענער װאָס האָבן זיך מתנַדבֿ געװען צו זיצן אין ירושָלַיִם.
</s><s xml:id="NehemiaC11V3"> און דאָס זײַנען די הױפּטלײַט פֿון דער מדינה װאָס זײַנען געזעסן אין ירושָלַיִם – און אין די שטעט פֿון יהודה זײַנען געזעסן, איטלעכער אױף זײַן אײגנטום אין זײערע שטעט, ישׂראל, די כֹּהנים, און די לוִיִים, און די נתינים, און די קינדער פֿון שלמהס קנעכט; </s><s xml:id="NehemiaC11V4"> און אין ירושָלַיִם זײַנען געזעסן פֿון די קינדער פֿון יהודה, און פֿון די קינדער פֿון בנימין.
פֿון די קינדער פֿון יהודה:
עַתָיָה דער זון פֿון עוזִיָה דעם זון פֿון זכַריָה, דעם זון פֿון אַמַריָה, דעם זון פֿון שפֿטיָה, דעם זון פֿון מַהלַלאֵלן, פֿון די קינדער פֿון פּרֶץ; </s><s xml:id="NehemiaC11V5"> און מַעֲשֵׂיָה דער זון פֿון ברוך דעם זון פֿון חוֹזֶה, דעם זון פֿון חַזָיָה, דעם זון פֿון עַדָיָה, דעם זון פֿון יוֹיָריבֿ, דעם זון פֿון זכַריָה, דעם זון פֿון דעם שִלוֹני. </s><s xml:id="NehemiaC11V6"> אַלע קינדער פֿון פּרֶץ װאָס זײַנען געזעסן אין ירושָלַיִם זײַנען געװען פֿיר הונדערט אַכט און זעכציק העלדישע לײַט.
</s><s xml:id="NehemiaC11V7"> און דאָס זײַנען די קינדער פֿון בנימין:
סַלוא דער זון פֿון משולָם דעם זון פֿון יוֹעֵד, דעם זון פֿון פּדָיָה, דעם זון פֿון קוֹלָיָה, דעם זון פֿון מַעֲשֵׂיָה, דעם זון פֿון יתיאֵל, דעם זון פֿון ישַעיָהן; </s><s xml:id="NehemiaC11V8"> און נאָך אים גַבי, סַלַי – נײַן הונדערט אַכט און צװאַנציק. </s><s xml:id="NehemiaC11V9"> און יוֹאֵל דער זון פֿון זִכרין איז געװען דער אױפֿזעער איבער זײ, און יהודה דער זון פֿון הַסנואָהן איז געװען דער צװײטער איבער דער שטאָט.
</s><s xml:id="NehemiaC11V10"> פֿון די כֹּהנים:
ידַעְיָה דער זון פֿון יוֹיָריבֿן, יָכין, </s><s xml:id="NehemiaC11V11"> שׂרָיָה דער זון פֿון חִלקִיָה דעם זון פֿון משולָם, דעם זון פֿון צָדוֹק, דעם זון פֿון מרָיוֹת, דעם זון פֿון אַחיטובֿן, דעם פֿירשט פֿון גאָטס הױז, </s><s xml:id="NehemiaC11V12"> און זײערע ברידער װאָס האָבן געטאָן די אַרבעט פֿון דעם הױז – אַכט הונדערט צװײ און צװאַנציק. און עַדָיָה דער זון פֿון ירוֹחָם דעם זון פּלַליָה, דעם זון פֿון אַמצי, דעם זון פֿון זכַריָה, דעם זון פֿון פּשחור, דעם זון פֿון מַלכִּיָהן, </s><s xml:id="NehemiaC11V13"> און זײַנע ברידער, הױפּטן פֿון פֿאָטערהײַזער – צװײ הונדערט צװײ און פֿערציק. און עַמַשסַי דער זון פֿון עַזַראֵל דעם זון פֿון אַחזַי, דעם זון פֿון משִלֵמוֹת, דעם זון פֿון אִמֵרן, </s><s xml:id="NehemiaC11V14"> און זײערע ברידער, העלדישע גיבוֹרים – הונדערט אַכט און צװאַנציק. און דער אױפֿזעער איבער זײ איז געװען זַבֿדיאֵל דער זון פֿון הַגדוֹלימען.
</s><s xml:id="NehemiaC11V15"> און פֿון די לוִיִים:
שמַעיָה דער זון פֿון חשובֿ דעם זון פֿון עַזריקָם, דעם זון פֿון חשַבֿיָה, דעם זון פֿון בונין; </s><s xml:id="NehemiaC11V16"> און שַבתַי, און יוֹזָבֿד, פֿון די הױפּטן פֿון די לוִיִים, איבער דער אױסװײניקסטער אַרבעט פֿון גאָטס הױז; </s><s xml:id="NehemiaC11V17"> און מַתַּניָה דער זון פֿון מיכאָ דעם זון פֿון זַבֿדי, דעם זון פֿון אָסָפֿן, דער ערשטער אָנצוהײבן דעם לױבגעזאַנג בײַם געבעט; און בקבוקיָה דער צװײטער צװישן זײַנע ברידער; און עַבֿדאָ דער זון פֿון שַמועַ דעם זון פֿון גָלָל, דעם זון פֿון ידותונען. </s><s xml:id="NehemiaC11V18"> אַלע לוִיִים אין דער הײליקער שטאָט זײַנען געװען צװײ הונדערט פֿיר און אַכציק.
</s><s xml:id="NehemiaC11V19"> און די טױערלײַט:
עַקובֿ, טַלמוֹן, און זײערע ברידער װאָס האָבן געהיט בײַ די טױערן – הונדערט צװײ און זיבעציק.
</s><s xml:id="NehemiaC11V20"> און די איבעריקע ישׂראל, כֹּהנים, לוִיִים, זײַנען געװען אין אַלע שטעט פֿון יהודה, איטלעכער אױף זײַן נחלה.
</s><s xml:id="NehemiaC11V21"> און די נתינים זײַנען געזעסן אין עוֹפֿל; און ציחאָ און גִשפּאָ זײַנען געװען איבער די נתינים.
</s><s xml:id="NehemiaC11V22"> און דער אױפֿזעער פֿון די לוִיִים אין ירושָלַיִם איז געװען עוזי דער זון פֿון בני דעם זון פֿון חשַבֿיָה, דעם זון פֿון מַתַּניָה, דעם זון פֿון מיכאָן, פֿון די קינדער פֿון אָסָף, די זינגערס, איבער דער װירטשאַפֿט פֿון גאָטס הױז. </s><s xml:id="NehemiaC11V23"> װאָרום אַ באַפֿעל פֿון מלך איז געװען װעגן זײ, און אַ פֿעסטע באַשטימונג װעגן די זינגערס, לױט דעם באַדאַרף פֿון איטלעכן טאָג. </s><s xml:id="NehemiaC11V24"> און פּתַחיָה דער זון פֿון משֵיזַבֿאֵלן, פֿון די קינדער פֿון זֶרַח דעם זון פֿון יהודהן, איז געװען לעבן דעם מלך פֿאַר איטלעכער זאַך פֿון פֿאָלק.
</s><s xml:id="NehemiaC11V25"> און װעגן די דערפֿער מיט זײערע פֿעלדער: זײַנען טײל פֿון יהודה געזעסן אין קִריַת-אַרבע און אירע אַרומיקע ערטער, און אין דיבֿוֹן און אירע אַרומיקע ערטער, און אין איקַבֿצְאֵל און אירע דערפֿער; </s><s xml:id="NehemiaC11V26"> און אין יֵשועַ, און אין מוֹלָדָה, און אין בית-פּלֶט; </s><s xml:id="NehemiaC11V27"> און אין חצַר-שועָל, און אין באֵר-שֶבֿע און אירע אַרומיקע ערטער; </s><s xml:id="NehemiaC11V28"> און אין ציקלַג, און אין מכוֹנָה און אין אירע אַרומיקע ערטער; </s><s xml:id="NehemiaC11V29"> און אין עֵין-רִמוֹן, און אין צָרעָה, און אין יַרמות, </s><s xml:id="NehemiaC11V30"> זָנוֹחַ, עַדולָם, און זײערע דערפֿער, לָכיש און אירע פֿעלדער, עַזֵקָה און אירע אַרומיקע ערטער. און זײ האָבן געלאַגערט פֿון באֵר-שֶבֿע ביז דעם טאָל פֿון הִנוֹם.
</s><s xml:id="NehemiaC11V31"> און די קינדער פֿון בנימין, פֿון גֶבֿע אָן, אין מִכמַש, און עַיָה, און בית-אֵל און אירע אַרומיקע ערטער, </s><s xml:id="NehemiaC11V32"> עַנָתוֹת, נוֹבֿ, עַנַניָה, </s><s xml:id="NehemiaC11V33"> חצוֹר, רָמָה, גִתַּיִם, </s><s xml:id="NehemiaC11V34"> חדיד, צבֿוֹעִים, נבֿלָט, </s><s xml:id="NehemiaC11V35"> לוֹד, און אוֹנוֹ, גֵי-חַרָשים. </s><s xml:id="NehemiaC11V36"> און פֿון די לוִיִים זײַנען עטלעכע אָפּטײלונגען פֿון יהודה אַריבער צו בנימין.

</s><s xml:id="NehemiaC12V1"> און דאָס זײַנען די כֹּהנים און די לוִיִים װאָס זײַנען אַרױפֿגעגאַנגען מיט זרובבֿל דעם זון פֿון שְאַלתּיאֵלן, און יֵשועַן: שׂרָיָה, יִרמיָה, עזרא; </s><s xml:id="NehemiaC12V2"> אַמַריָה, מַלוך, חַטוש; </s><s xml:id="NehemiaC12V3"> שכַניָה, רחום, מרֵמוֹת; </s><s xml:id="NehemiaC12V4"> עִדוֹא, גִנתױ, אַבֿיָה; </s><s xml:id="NehemiaC12V5"> מִיָמין, מַעַדיָה, בלגָה; </s><s xml:id="NehemiaC12V6"> שמַעיָה, און יוֹיָריבֿ, ידַעְיָה, </s><s xml:id="NehemiaC12V7"> סַלו, עָמוֹק, חִלקִיָה, ידַעְיָה. די דאָזיקע זײַנען געװען די הױפּטן פֿון די כֹּהנים און זײערע ברידער אין די טעג פֿון יֵשועַן.
</s><s xml:id="NehemiaC12V8"> און די לוִיִים: יֵשועַ, בנױ, קַדמיאֵל, שֵרֵבֿיָה, יהודה, מַתַּניָה אױף די לױבגעזאַנגען, ער און זײַנע ברידער. </s><s xml:id="NehemiaC12V9"> און בקבוקיָה, און עוני, זײערע ברידער, אַקעגן זײ אין װאַכן.
</s><s xml:id="NehemiaC12V10"> און יֵשועַ האָט געבאָרן יוֹיָקימען, און יוֹיָקים האָט געבאָרן אֶליָשיבֿן, און אֶליָשיבֿ האָט געבאָרן יוֹיָדָען, </s><s xml:id="NehemiaC12V11"> און יוֹיָדָע האָט געבאָרן יוֹנָתָנען, און יוֹנָתָן האָט געבאָרן יַדועַן.
</s><s xml:id="NehemiaC12V12"> און אין די טעג פֿון יוֹיָקימען זײַנען געװען כֹּהנים הױפּטן פֿון פֿאָטערהײַזער: פֿון שׂרָיָה, מרָיָה; פֿון יִרמיָה, חַנַניָה; </s><s xml:id="NehemiaC12V13"> פֿון עזרא, משולָם; פֿון אַמַריָה, יהוֹחָנָן; </s><s xml:id="NehemiaC12V14"> פֿון מליכו, יוֹנָתָן; פֿון שבֿניָה, יוֹסף; </s><s xml:id="NehemiaC12V15"> פֿון חָרִם, עַדנאָ; פֿון מרָיוֹת, חֶלקַי; </s><s xml:id="NehemiaC12V16"> פֿון עִדוֹא, זחַריָה; פֿון גִנתוֹן, משולָם; </s><s xml:id="NehemiaC12V17"> פֿון אַבֿיָה, זִכרי; פֿון מִניָמין, . . . . ; פֿון מוֹעַדיָה, פּלטַי; </s><s xml:id="NehemiaC12V18"> פֿון בלגָה, שַמועַ; פֿון שמַעיָה, יהוֹנָתָן; </s><s xml:id="NehemiaC12V19"> און פֿון יוֹיָריבֿ, מַתּנַי; פֿון ידַעְיָה, עוזי; </s><s xml:id="NehemiaC12V20"> פֿון סַלַי, קַלַי; פֿון עָמוֹק, עֵבֿר; </s><s xml:id="NehemiaC12V21"> פֿון חִלקִיָה, חַשַבֿיָה; פֿון ידַעְיָה, נתַנאֵל.
</s><s xml:id="NehemiaC12V22"> פֿון די לוִיִים זײַנען אין די טעג פֿון אֶליָשיבֿן, יוֹיָדָען, און יוֹחָנָנען, און יַדועַן, פֿאַרשריבן געװאָרן די הױפּטן פֿון די פֿאָטערהײַזער; דעסגלײַכן פֿון די כֹּהנים בעת דער מלוכה פֿון דָריָוֶש פֿון פּרַס.
</s><s xml:id="NehemiaC12V23"> פֿון די קינדער פֿון לֵוִי זײַנען די הױפּטן פֿון די פֿאָטערהײַזער געװען פֿאַרשריבן אין בוך פֿון די צײַטגעשעענישן, און ביז די טעג פֿון יוֹחָנָן דעם זון פֿון אֶליָשיבֿן. </s><s xml:id="NehemiaC12V24"> און די הױפּטן פֿון די לוִיִים זײַנען געװען: חשַבֿיָה, שֵרֵבֿיָה, און יֵשועַ דער זון פֿון קַדמיאֵלן, מיט זײערע ברידער אַקעגן זײ, אױף צו דאַנקען און צו לױבן לױט דעם באַפֿעל פֿון דוד דעם געטלעכן מאַן, אַ װאַך איבער אַ װאַך. </s><s xml:id="NehemiaC12V25"> מַתַּניָה, און בקבוקיָה, עוֹבֿדיָה, משולָם, טַלמוֹן, עַקובֿ, זײַנען געװען היטער, טױערלײַט צו היטן בײַ די זאַמלהײַזער פֿון די טױערן. </s><s xml:id="NehemiaC12V26"> די דאָזיקע זײַנען געװען אין די טעג פֿון יוֹיָקים דעם זון פֿון יֵשועַ דעם זון פֿון יוֹצָדָקן, און אין די טעג פֿון נחֶמיָה דעם פֿירשט, און עזרא דעם כֹּהן, דעם שרײַבער.
</s><s xml:id="NehemiaC12V27"> און בײַ דער באַנײַאונג פֿון דער מױער פֿון ירושָלַיִם, האָט מען אױפֿגעזוכט די לוִיִים פֿון אַלע זײערע ערטער, זײ צו ברענגען קײן ירושָלַיִם כְּדי צו מאַכן אַ באַנײַאונג מיט שׂמחה, און מיט דאַנקגעבונגען, און מיט געזאַנג, מיט צימבלען, גיטאַרן, און האַרפֿן. </s><s xml:id="NehemiaC12V28"> און די קינדער פֿון די זינגער האָבן זיך אײַנגעזאַמלט אי פֿון דער געגנט אַרום ירושָלַיִם, אי פֿון די דערפֿער פֿון די נטוֹפֿתים; </s><s xml:id="NehemiaC12V29"> און פֿון בית-גִלגָל, און פֿון די פֿעלדער פֿון גֶבֿע און עַזמָוֶת; װאָרום די זינגערס האָבן זיך אױפֿגעבױט דערפֿער אַרום ירושָלַיִם. </s><s xml:id="NehemiaC12V30"> און די כֹּהנים און די לוִיִים האָבן זיך גערײניקט, און זײ האָבן גערײניקט דאָס פֿאָלק, און די טױערן, און די מױער.
</s><s xml:id="NehemiaC12V31"> און איך האָב אַרױפֿגעבראַכט די האַרן פֿון יהודה אױף דער מױער; און איך האָב אײַנגעשטעלט צװײ גרױסע לױב-מחנות און הַקָפֿות רעכטס אױף דער מױער צום מיסטטױער צו. </s><s xml:id="NehemiaC12V32"> און הינטער זײ איז געגאַנגען הוֹשַעיָה, און אַ העלפֿט פֿון די האַרן פֿון יהודה; </s><s xml:id="NehemiaC12V33"> און עַזַריָה, עזרא, און משולָם; </s><s xml:id="NehemiaC12V34"> יהודה, און בנימין, און שמַעיָה, און יִרמיָה. </s><s xml:id="NehemiaC12V35"> און פֿון די קינדער פֿון די כֹּהנים, מיט טרומײטן: זכַריָה דער זון פֿון יוֹנָתָן דעם זון פֿון שמַעיָה, דעם זון פֿון מַתַּניָה, דעם זון פֿון מיכָיָה, דעם זון פֿון זַכּור, דעם זון פֿון אָסָפֿן; </s><s xml:id="NehemiaC12V36"> און זײַנע ברידער, שמַעיָה, און עַזַראֵל, מִלְלַי, גִלְלַי, מָעַי, נתַנאֵל, און יהודה, חַנָני, מיט די כּלֵי-זֶמֶר פֿון דוד דעם געטלעכן מאַן, און עזרא דער שרײַבער זײ פֿאַרױס. </s><s xml:id="NehemiaC12V37"> און בײַם קװאַלטױער, און גלײַך אַקעגן זיך, זײַנען זײ אַרױפֿגעגאַנגען מיט די טרעפּ פֿון דודס-שטאָט אױף דעם אַרױפֿגאַנג פֿון דער מױער, איבער דעם הױז פֿון דוד, און ביז דעם װאַסערטױער צו מזרח. </s><s xml:id="NehemiaC12V38"> און די צװײטע לױב-מחנה איז געגאַנגען אַנטקעגן, און איך הינטער איר, מיט אַ העלפֿט פֿון פֿאָלק, אױף דער מױער, איבער דעם טורעם פֿון די אױװנס, און ביז דער ברײטער מױער; </s><s xml:id="NehemiaC12V39"> און איבער דעם טױער פֿון אפֿרים, און איבער דעם אַלטן טױער, און איבער דעם פֿישטױער, און דעם טורעם פֿון חנַנאֵל, און דעם טורעם פֿון הַמֵאָה, און ביז דעם שאָפֿטױער; און זײ האָבן זיך אָפּגעשטעלט בײַם טױער פֿון דער װאַך. </s><s xml:id="NehemiaC12V40"> און די צװײ לױב-מחנות האָבן זיך אױסגעשטעלט אין הױז פֿון גאָט, און איך, און אַ העלפֿט פֿון די פֿאָרשטײער מיט מיר; </s><s xml:id="NehemiaC12V41"> און די כֹּהנים, אֶליָקים, מַעֲשֵׂיָה, מִניָמין, מיכָיָה, אֶליוֹעֵינַי, זכַריָה, חַנַניָה, מיט טרומײטן; </s><s xml:id="NehemiaC12V42"> און מַעֲשֵׂיָה, און שמַעיָה, און אֶלעָזָר, און עוזי, און יהוֹחָנָן, און מַלכִּיָה, און עֵילָם, און עֶזֶר. און די זינגערס האָבן געזונגען אין דער הײך, און יִזֶרַחיָה איז געװען דער אױפֿזעער. </s><s xml:id="NehemiaC12V43"> און זײ האָבן געשלאַכט אין יענעם טאָג גרױסע שלאַכטאָפּפֿער, װאָרום זײ האָבן זיך געפֿרײט, װײַל גאָט האָט זײ דערפֿרײט אַ גרױסע פֿרײד, און אױך די װײַבער און די קינדער האָבן זיך געפֿרײט; און די שׂמחה פֿון ירושָלַיִם האָט זיך געהערט ביז אין דער װײַטן.
</s><s xml:id="NehemiaC12V44"> און אין יענעם טאָג זײַנען אױפֿגעזעצט געװאָרן מענטשן אױף די קאַמערן פֿאַר די שאַצן, פֿאַר די אָפּשײדונגען, פֿאַר די ערשטפֿרוכטן, און פֿאַר די מעֲשׂרות, כּדי אײַנצוזאַמלען אין זײ, לױט די פֿעלדער פֿון די שטעט, די אָפּגאָבן פֿון דער תּוֹרה פֿאַר די כֹּהנים און פֿאַר די לוִיִים; װאָרום יהודה האָט זיך געפֿרײט מיט די כֹּהנים און מיט די לוִיִים װאָס זײַנען דאָרטן געשטאַנען. </s><s xml:id="NehemiaC12V45"> און זײ האָבן געהיט די היטונג פֿון זײער גאָט, און די היטונג פֿון רײניקונג; דעסגלײַכן די זינגערס, און די טױערלײַט, לױט דעם באַפֿעל פֿון דודן און זײַן זון שלמהן. </s><s xml:id="NehemiaC12V46"> װאָרום נאָך פֿון פֿאַרצײַטן, אין די טעג פֿון דודן און אָסָפֿן זײַנען געװען אױבערזינגערס, און געזאַנגען פֿון לױב און דאַנק צו גאָט. </s><s xml:id="NehemiaC12V47"> און גאַנץ ישׂראל אין די טעג פֿון זרובבֿלן, און אין די טעג פֿון נחֶמיָהן, האָבן געגעבן די אָפּגאָבן פֿאַר די זינגערס און די טױערלײַט לױט דעם באַדאַרף פֿון איטלעכן טאָג; און זײ האָבן געהײליקט פֿאַר די לוִיִים, און די לוִיִים האָבן געהײליקט פֿאַר די קינדער פֿון אַהרן.

</s><s xml:id="NehemiaC13V1"> אין יענעם טאָג איז געלײענט געװאָרן פֿון דעם בוך פֿון משהן אין די אױערן פֿון פֿאָלק, און עס איז געפֿונען געװאָרן געשריבן דערין, אַז אַן עַמוֹני און אַ מוֹאָבֿי זאָל ניט קומען אין דער עדה פֿון גאָט ביז אױף אײביק, </s><s xml:id="NehemiaC13V2"> װײַל זײ זײַנען ניט אַקעגנגעקומען די קינדער פֿון ישׂראל מיט ברױט און מיט װאַסער, און זײ האָבן אָנגעדונגען אױף זײ בלעָמען זײ צו שילטן, נאָר אונדזער גאָט האָט פֿאַרקערט די קללה אין אַ ברכה. </s><s xml:id="NehemiaC13V3"> און עס איז געװען, װי זײ האָבן געהערט די תּוֹרה, אַזױ האָבן זײ אָפּגעשײדט יעטװעדער מישונג פֿון ישׂראל.
</s><s xml:id="NehemiaC13V4"> און פֿאַר דעם האָט אֶליָשיבֿ דער כֹּהן װאָס איז געװען געשטעלט איבער די קאַמערן פֿון אונדזער גאָטס הױז, אַ קרובֿ פֿון טוֹבֿיָהן, </s><s xml:id="NehemiaC13V5"> געהאַט געמאַכט פֿאַר אים אַ גרױסע קאַמער, דאָרט װוּ מע האָט פֿריער אַװעקגעלײגט דאָס שפּײַזאָפּפֿער, דעם װײַרױך, און די כּלים, און דעם מעשׂר פֿון תּבֿואה, װײַן, און אײל, װאָס איז באַפֿױלן פֿאַר די לוִיִים, און די זינגערס, און די טױערלײַט, און די אָפּשײדונג פֿאַר די כֹּהנים. </s><s xml:id="NehemiaC13V6"> און בעת דעם אַלעם בין איך ניט געװען אין ירושָלַיִם, װאָרום אין צװײ און דרײַסיקסטן יאָר פֿון אַרתַּחשַסתּאָ, דעם מלך פֿון בבֿל, בין איך אַװעק צום מלך, און ערשט נאָך אַ פֿאַרלױף פֿון טעג האָב איך זיך אָפּגעבעטן בײַם מלך. </s><s xml:id="NehemiaC13V7"> און איך בין געקומען קײן ירושָלַיִם, און האָב געמערקט דאָס בײז װאָס אֶליָשיבֿ האָט געטאָן פֿון טוֹבֿיָהס װעגן, אים צו מאַכן אַ קאַמער אין די הױפֿן פֿון גאָטס הױז. </s><s xml:id="NehemiaC13V8"> און מיך האָט זײער געערגערט, און איך האָב אַרױסגעװאָרפֿן אַלע זאַכן פֿון טוֹבֿיָהס הױז דרױסן פֿון דער קאַמער. </s><s xml:id="NehemiaC13V9"> און איך האָב געהײסן, און מע האָט גערײניקט די קאַמערן, און איך האָב אומגעקערט אַהין די כּלים פֿון גאָטס הױז, דאָס שפּײַזאָפּפֿער, און דעם װײַרױך.
</s><s xml:id="NehemiaC13V10"> און איך האָב זיך דערװוּסט אַז די אָפּגאָבן פֿון די לוִיִים זײַנען ניט געגעבן געװאָרן, און די לוִיִים און די זינגערס װאָס האָבן געטאָן די אַרבעט, זײַנען צעלאָפֿן איטלעכער צו זײַן פֿעלד. </s><s xml:id="NehemiaC13V11"> האָב איך זיך געקריגט מיט די פֿאָרשטײער, און איך האָב געזאָגט: פֿאַר װאָס איז פֿאַרלאָזן געװאָרן דאָס הױז פֿון גאָט? און איך האָב זײ אײַנגעזאַמלט, און האָב זײ געשטעלט אױף זײער אָרט. </s><s xml:id="NehemiaC13V12"> און גאַנץ יהודה האָבן געבראַכט מעשׂר פֿון תּבֿואה, און אײל, און װײַן, אין די שאַצקאַמערן. </s><s xml:id="NehemiaC13V13"> און איך האָב געמאַכט פֿאַר שאַצמײַנסטער איבער די שאַצקאַמערן, שֶלמיָה דעם כֹּהן, און טַדוֹק דעם שרײַבער, און פּדָיָהן פֿון די לוִיִים, און זײ צו דער האַנט, חָנָן דעם זון פֿון זַכּור דעם זון פֿון מַתַּניָהן, װײַל זײ זײַנען געװען פֿאַררעכנט פֿאַר באַגלױבטע; און אױף זײ איז געלעגן אױסצוטײלן צו זײערע ברידער.
</s><s xml:id="NehemiaC13V14"> געדענק מיר, גאָט מײַנער, פֿאַר דעם, און לאָז ניט אָפּגעמעקט װערן מײַנע גוטע זאַכן װאָס איך האָב געטאָן פֿאַר דעם הױז פֿון מײַן גאָט, און פֿאַר זײַנע װאַכן.
</s><s xml:id="NehemiaC13V15"> אין יענע טעג האָב איך געזען אין יהודה װי מע טרעט קעלטערן אום שבת, און מע ברענגט אַרײַן די סטױגן, און מע לאָדט אָן אױף אײזלען, און אױך װײַן, טרױבן, און פֿײַגן, און אַלערלײ משׂא, און מע ברענגט אין ירושָלַיִם אין טאָג פֿון שבת; און איך האָב זײ געװאָרנט אין דעם טאָג װאָס זײ האָבן פֿאַרקױפֿט שפּײַז. </s><s xml:id="NehemiaC13V16"> אױך די צוֹרים װאָס האָבן געװױנט אין איר, פֿלעגן ברענגען פֿיש און אַלערלײ סחוֹרה, און פֿאַרקױפֿן אום שבת צו די קינדער פֿון יהודה, און אין ירושָלַיִם. </s><s xml:id="NehemiaC13V17"> האָב איך זיך געקריגט מיט די אַדללײַט פֿון יהודה, און איך האָב צו זײ געזאָגט: װאָס איז דאָס פֿאַר אַ שלעכטע זאַך װאָס איר טוט, און פֿאַרשװעכט דעם טאָג פֿון שבת? </s><s xml:id="NehemiaC13V18"> האָבן ניט אַזױ געטאָן אײַערע עלטערן, און אונדזער גאָט האָט געבראַכט דאָס דאָזיקע גאַנצע בײז אױף אונדז, און אױף דער דאָזיקער שטאָט? און איר מערט נאָך גרימצאָרן אױף ישׂראל, מחַלל שבת צו זײַן?
</s><s xml:id="NehemiaC13V19"> און עס איז געװען, װי די טױערן פֿון ירושָלַיִם האָבן אָנגעהױבן װערן טונקל פֿאַר שבת, אַזױ האָב איך געהײסן, און די טירן זײַנען פֿאַרשלאָסן געװאָרן, און איך האָב אָנגעזאָגט, אַז מע זאָל זײ ניט עפֿענען ביז נאָך שבת; און פֿון מײַנע יונגען האָב איך געשטעלט בײַ די טױערן, אַז קײן משׂא זאָל ניט אַרײַנקומען אין טאָג פֿון שבת. </s><s xml:id="NehemiaC13V20"> און די הענדלער און די פֿאַרקױפֿער פֿון אַלערלײ סחוֹרה האָבן גענעכטיקט דרױסן פֿון ירושָלַיִם אײן מאָל און צװײ מאָל. </s><s xml:id="NehemiaC13V21"> האָב איך זײ געװאָרנט, און האָב צו זײ געזאָגט: פֿאַר װאָס נעכטיקט איר לעבן דער מױער? אַז איר װעט עס טאָן אַ צװײט מאָל, װעל איך לײגן אַ האַנט אױף אײַך. פֿון יענער צײַט אָן זײַנען זײ ניט געקומען אום שבת. </s><s xml:id="NehemiaC13V22"> און איך האָב אָנגעזאָגט די לוִיִים, אַז זײ זאָלן זיך רײניקן, און קומען היטן די טױערן, כּדי צו האַלטן הײליק דעם טאָג פֿון שבת.
דאָס אױך געדענק מיר, גאָט מײַנער, און באַשיץ מיך לױט דײַן גרױס גענאָד.
</s><s xml:id="NehemiaC13V23"> אױך האָב איך אין יענע טעג געזען ייִדן װאָס האָבן גענומען אַשדוֹדישע, עַמוֹנישע, מוֹאָבֿישע װײַבער. </s><s xml:id="NehemiaC13V24"> און זײערע קינדער האָבן האַלב גערעדט אַשדוֹדיש און האָבן ניט געקענט רעדן יהודיש, נײַערט לױט דעם לשון פֿון דעם פֿאָלק אָדער יענעם. </s><s xml:id="NehemiaC13V25"> האָב איך זיך געקריגט מיט זײ, און איך האָב זײ געשאָלטן, און איך האָב געשלאָגן עטלעכע פֿון זײ, און זײ געריסן פֿאַר די האָר. און איך האָב זײ באַשװאָרן בײַ גאָט: איר זאָלט ניט געבן אײַערע טעכטער צו זײערע זין, און ניט נעמען פֿון זײערע טעכטער פֿאַר אײַערע זין אָדער פֿאַר אײַך אַלײן. </s><s xml:id="NehemiaC13V26"> האָט ניט װעגן דעם זיך פֿאַרזינדיקט שלמה דער מלך פֿון ישׂראל, װאָס צװישן די פֿיל פֿעלקער איז ניט געװען אַ מלך אַזאַ װי ער, און ער איז געװען באַליבט בײַ זײַן גאָט, און גאָט האָט אים געמאַכט פֿאַר אַ מלך איבער גאַנץ ישׂראל? אַפֿילו אים האָבן די פֿרעמדע װײַבער געמאַכט זינדיקן. </s><s xml:id="NehemiaC13V27"> און מיר זאָלן זיך צוהערן צו אײַך צו טאָן דאָס דאָזיקע גרױסע בײז, צו פֿעלשן אָן אונדזער גאָט, צו נעמען פֿרעמדע װײַבער?
</s><s xml:id="NehemiaC13V28"> און אײנער פֿון די זין פֿון יוֹיָדָע דעם זון פֿון אֶליָשיבֿ דעם כֹּהן-גָדול איז געװען אַן אײדים פֿון סַנבֿלַט דעם חוֹרוֹני, און איך האָב אים אַװעקגעיאָגט פֿון מיר.
</s><s xml:id="NehemiaC13V29"> געדענק זײ, גאָט מײַנער, פֿאַר די פֿאַראומװערדיקונגען פֿון דער כּהונה, און פֿון דעם בונד פֿון דער כּהונה און די לוִיִים.
</s><s xml:id="NehemiaC13V30"> אַזױ האָב איך זײ גערײניקט פֿון אַלעם פֿרעמדן, און איך האָב אײַנגעשטעלט די װאַכן פֿאַר די כֹּהנים און פֿאַר די לוִיִים, איטלעכן אױף זײַן אַרבעט; </s><s xml:id="NehemiaC13V31"> און אױף צו ברענגען האָלץ אין געשטעלטע צײַטן, און פֿאַר די ערשטצײַטיקע פֿרוכטן.
דערמאָן דאָס מיר, גאָט מײַנער, צום גוטן.
      </s></ab></div><div type="book">
         <head>
 דִבֿרֵי הַיָמִים א</head><ab><s>

</s><s xml:id="ChroniclesAC1V1"> אָדָם, שֵת, אֶנוֹש; </s><s xml:id="ChroniclesAC1V2"> קֵינָן, מַהלַלאֵל, יָרֶד; </s><s xml:id="ChroniclesAC1V3"> חַנוֹך, מתושֶלַך, לֶמֶך; </s><s xml:id="ChroniclesAC1V4"> נח, שֵם, חָם, און יֶפֿת.
</s><s xml:id="ChroniclesAC1V5"> די זין פֿון יֶפֿתן: גוֹמֶר, און מָגוֹג, און מָדַי, און יָוָן, און תּובֿל, און מֶשֶך, און תּירָס. </s><s xml:id="ChroniclesAC1V6"> און די זין פֿון גוֹמֶרן: אַשכּנַז, און ריפֿת, און תּוֹגַרמָה. </s><s xml:id="ChroniclesAC1V7"> און די זין פֿון יָוָנען: אֶלישָה, און תַּרשישָה, די כִּתּים, און די דוֹדָנים.
</s><s xml:id="ChroniclesAC1V8"> די זין פֿון חָמען: כּוש, און מִצרַיִם, פּוט, און כּנַעַן. </s><s xml:id="ChroniclesAC1V9"> און די זין פֿון כּושן: סבֿאָ, און חוִילָה, און סַבֿתּאָ, און רַעְמאָ, און סַבֿתּכאָ. און די זין פֿון רַעמאָן: שבֿאָ, און דדָן. </s><s xml:id="ChroniclesAC1V10"> און כּוש האָט געבאָרן נִמרוֹדן. ער איז געװען דער ערשטער מאַכטיקער אױף דער ערד. </s><s xml:id="ChroniclesAC1V11"> און מִצרַיִם האָט געבאָרן די לודים, און די עַנָמים, און די להָבֿים, און די נַפֿתּוחים, </s><s xml:id="ChroniclesAC1V12"> און די פַּתרוסים, און די כַּסלוחים, – פֿון װאַנען די פּלִשתּים זײַנען אַרױסגעקומען – און די כַּפֿתּוֹרים. </s><s xml:id="ChroniclesAC1V13"> און כּנַעַן האָט געבאָרן צידוֹן זײַן בכָור, און חֵתן; </s><s xml:id="ChroniclesAC1V14"> און דעם יבֿוסי, און דעם אֶמוֹרי, און דעם גִרגָשי; </s><s xml:id="ChroniclesAC1V15"> און דעם חִוי, און דעם עַרקי, און דעם סיני; </s><s xml:id="ChroniclesAC1V16"> און דעם אַרוָדי, און דעם צמָרי, און דעם חמָתי.
</s><s xml:id="ChroniclesAC1V17"> די זין פֿון שֵמען: עֵילָם, און אַשור, און אַרפּכשַד, און לוד, און אַרָם, און עוץ, און חול, און גֶתֶר, און מֶשֶך. </s><s xml:id="ChroniclesAC1V18"> און אַרפּכשַד האָט געבאָרן שֶלַחן, און שֶלַח האָט געבאָרן עֵבֿרן. </s><s xml:id="ChroniclesAC1V19"> און בײַ עֵבֿרן זײַנען געבאָרן געװאָרן צװײ זין; דער נאָמען פֿון אײנעם איז געװען פֶּלֶג, װײַל אין זײַנע טעג איז צעטײלט געװאָרן די ערד; און דער נאָמען פֿון זײַן ברודער איז געװען יָקטָן. </s><s xml:id="ChroniclesAC1V20"> און יָקטָן האָט געבאָרן אַלמוֹדָדן, און שֶלֶפֿן, און חצַרמָוֶתן, און יֶרַחן; </s><s xml:id="ChroniclesAC1V21"> און הַדוֹרָמען, און אוזָלן, און דִקלָהן; </s><s xml:id="ChroniclesAC1V22"> און עֵיבֿלן, און אַבֿימָאֵלן, און שבֿאָן; </s><s xml:id="ChroniclesAC1V23"> און אוֹפֿירן, און חוִילָהן, און יוֹבֿבֿן. די אַלע זײַנען געװען יָקטָנס זין.
</s><s xml:id="ChroniclesAC1V24"> שֵם, אַרפּכשַד, שֶלַח; </s><s xml:id="ChroniclesAC1V25"> עֵבֿר, פֶּלֶג, רְעו; </s><s xml:id="ChroniclesAC1V26"> שׂרוג, נָחוֹר, תֶּרַח; </s><s xml:id="ChroniclesAC1V27"> אַבֿרָם, דאָס איז אַבֿרָהָם. </s><s xml:id="ChroniclesAC1V28"> די זין פֿון אַבֿרהמען: יִצחק, און יִשמָעֵאל.
</s><s xml:id="ChroniclesAC1V29"> דאָס זײַנען זײערע געבורטן: דער בכָור פֿון יִשמָעֵאלן, נבֿיוֹת, און קֵדָר, און אַדבאֵל, און מִבֿשָׂם; </s><s xml:id="ChroniclesAC1V30"> מִשמָע, און דומָה, מַשׂאָ, חדַד, און תֵּימאָ; </s><s xml:id="ChroniclesAC1V31"> איטור, נָפֿיש, און קֵדמָה. דאָס זײַנען די זין פֿון יִשמָעֵאלן.
</s><s xml:id="ChroniclesAC1V32"> און די זין פֿון קטורָה, אַבֿרהמס קעפּסװײַב: זי האָט געבאָרן זִמרָנען, און יָקשָנען, און מדָנען, און מִדיָנען, און יִשבקן, און שוחן. און די זין פֿון יָקשָנען זײַנען געװען: שבֿאָ, און דדָן. </s><s xml:id="ChroniclesAC1V33"> און די זין פֿון מִדיָנען: עֵיפֿה, און עֵפֿר, און חַנוֹך, און אַבֿידָע, און אֶלדָעָה. די אַלע זײַנען געװען די זין פֿון קטורָהן.
</s><s xml:id="ChroniclesAC1V34"> און אַבֿרהם האָט געבאָרן יצחקן. די זין פֿון יצחקן זײַנען געװען: עֵשָׂו, און יִשׂרָאֵל.
</s><s xml:id="ChroniclesAC1V35"> די זין פֿון עֵשָׂון: אֶליפֿז, רְעואֵל, און יְעוש, און יַעְלָם, און קֹרח </s><s xml:id="ChroniclesAC1V36"> די זין פֿון אֶליפֿזן: תֵּימָן, און אוֹמָר צפֿי, און גַעְתָּם, קנַז, און תִּמנַע, און עַמָלֵק. </s><s xml:id="ChroniclesAC1V37"> די זין פֿון רְעואֵלן: נַחת, זֶרַח, שַמָה, און מִזָה.
</s><s xml:id="ChroniclesAC1V38"> און די זין פֿון שֵׂעִירן: לוֹטָן, און שוֹבֿל, און צִבֿעוֹן, און עַנָה, און דישוֹן, און אֵצֶר, און דישָן. </s><s xml:id="ChroniclesAC1V39"> און די זין פֿון לוֹטָנען: חוֹרי, און הוֹמָם; און די שװעסטער פֿון לוֹטָנען: תִּמנַע. </s><s xml:id="ChroniclesAC1V40"> די זין פֿון שוֹבֿלן: עַליָן, און מָנַחת, און עֵיבֿל, שפֿי, און אוֹנָם. און די זין פֿון צִבֿעוֹנען: אַיָה, און עַנָה. </s><s xml:id="ChroniclesAC1V41"> די זין פֿון עַנָהן: דישוֹן. און די זין פֿון דישוֹנען: חמרָן, און אֶשבן, און יִתרָן, און כרָן. </s><s xml:id="ChroniclesAC1V42"> די זין פֿון אֵצֶרן: בלהָן, און זַעֲוָן, יַעֲקָן. די זין פֿון דישָנען: עוץ, און אַרָן.
 </s><s xml:id="ChroniclesAC1V43"> און דאָס זײַנען די מלכים װאָס האָבן געקיניגט אין לאַנד אֶדוֹם אײדער עס האָט געקיניגט אַ קיניג בײַ די קינדער פֿון ישׂראל: בֶלַע דער זון פֿון בעוֹרן; און דער נאָמען פֿון זײַן שטאָט איז געװען דִנהָבֿה. </s><s xml:id="ChroniclesAC1V44"> איז בֶלַע געשטאָרבן, און אױף זײַן אָרט האָט געקיניגט יוֹבֿבֿ דער זון פֿון זֶרַחן, פֿון בצרָה. </s><s xml:id="ChroniclesAC1V45"> איז יוֹבֿבֿ געשטאָרבן, און אױף זײַן אָרט האָט געקיניגט חושָם פֿון לאַנד פֿון דעם תֵּימָני. </s><s xml:id="ChroniclesAC1V46"> איז חושָם געשטאָרבן, און אױף זײַן אָרט האָט געקיניגט הַדַד דער זון פֿון בדַדן, װאָס האָט געשלאָגן מִדיָן אין פֿעלד פֿון מוֹאָבֿ; און דער נאָמען פֿון זײַן שטאָט איז געװען עַוִית. </s><s xml:id="ChroniclesAC1V47"> איז הַדַד געשטאָרבן, און אױף זײַן אָרט האָט געקיניגט שַׂמלָה פֿון מַשׂרֵקָה. </s><s xml:id="ChroniclesAC1V48"> איז שַׂמלָה געשטאָרבן, און אױף זײַן אָרט האָט געקיניגט שָאול פֿון רחוֹבֿוֹת בײַם טײַך. </s><s xml:id="ChroniclesAC1V49"> איז שָאול געשטאָרבן, און אױף זײַן אָרט האָט געקיניגט בעַל-חָנָן דער זון פֿון עַכבוֹרן; </s><s xml:id="ChroniclesAC1V50"> איז בעַל-חָנָן געשטאָרבן, און אױף זײַן אָרט האָט געקיניגט הַדַד; און דער נאָמען פֿון זײַן שטאָט איז געװען פָּעִי; און דער נאָמען פֿון זײַן װײַב איז געװען מהֵיטַבֿאֵל די טאָכטער פֿון מַטרֵד דער טאָכטער פֿון מֵי-זָהָבֿן. </s><s xml:id="ChroniclesAC1V51"> און הַדַד איז געשטאָרבן. און די פֿירשטן פֿון אֶדוֹם זײַנען געװען: דער פֿירשט פֿון תִּמנַע, דער פֿירשט פֿון עַלוָה, דער פֿירשט פֿון יתֵת; </s><s xml:id="ChroniclesAC1V52"> דער פֿירשט פֿון אָהליבֿמָה, דער פֿירשט פֿון אֵלָה, דער פֿירשט פֿון פּינוֹן; </s><s xml:id="ChroniclesAC1V53"> דער פֿירשט פֿון קנַז, דער פֿירשט פֿון תֵּימָן, דער פֿירשט פֿון מִבֿצָר; </s><s xml:id="ChroniclesAC1V54"> דער פֿירשט פֿון מַגדיאֵל, דער פֿירשט פֿון עִירָם. דאָס זײַנען די פֿירשטן פֿון אֶדוֹם.

</s><s xml:id="ChroniclesAC2V1"> דאָס זײַנען די זין פֿון ישׂראלן: ראובֿן, שמעון, לֵוִי, און יהודה, יִשׂשָׂכָר, און זבֿולון; </s><s xml:id="ChroniclesAC2V2"> דָן, יוֹסף, און בנימין, נפֿתּלי, גָד, און אָשר.
</s><s xml:id="ChroniclesAC2V3"> די זין פֿון יהודהן: עֵר, און אוֹנָן, און שֵלָה; די דרײַ זײַנען אים געבאָרן געװאָרן פֿון בת-שועַ דער כּנַעֲנית, און עֵר, יהודהס בכָור, איז געװען שלעכט אין די אױגן פֿון גאָט, און ער האָט אים געטײט. </s><s xml:id="ChroniclesAC2V4"> און תָּמָר זײַן שנור האָט אים געבאָרן פֶּרֶצן, און זֶרַחן. אַלע זין פֿון יהודהן: פֿינף.
</s><s xml:id="ChroniclesAC2V5"> די זין פֿון פֶּרֶצן: חֶצרוֹן, און חָמול. </s><s xml:id="ChroniclesAC2V6"> און די זין פֿון זֶרַחן: זִמרי, און אֵיתָן, און הֵימָן, און כַּלכּוֹל, און דָרַע; אין אַלעמען פֿינף. </s><s xml:id="ChroniclesAC2V7"> און די זין פֿון כּרמין: עָכָר, דער פֿאַראומגליקער פֿון ישׂראל װאָס האָט געפֿעלשט אָן חרם. </s><s xml:id="ChroniclesAC2V8"> און די זין פֿון אֵיתָנען: עַזַריָה.
</s><s xml:id="ChroniclesAC2V9"> און די זין פֿון חֶצרוֹנען װאָס זײַנען אים געבאָרן געװאָרן: ירַחמְאֵל, און רָם, און כּלובָֿי. </s><s xml:id="ChroniclesAC2V10"> און רָם האָט געבאָרן עַמינָדָבֿן, און עַמינָדָבֿ האָט געבאָרן נַחשוֹן דעם פֿירשט פֿון די קינדער פֿון יהודה. </s><s xml:id="ChroniclesAC2V11"> און נַחשוֹן האָט געבאָרן שַׂלמאָן, און שַׂלמאָ האָט געבאָרן בוֹעַזן. </s><s xml:id="ChroniclesAC2V12"> און בוֹעַז האָט געבאָרן עוֹבֿדן, און עוֹבֿד האָט געבאָרן יִשַין. </s><s xml:id="ChroniclesAC2V13"> און יִשַי האָט געבאָרן זײַן בכָור אֶליאָבֿן, און אַבֿינָדָבֿ דעם צװײטן, און שִמעָא דעם דריטן; </s><s xml:id="ChroniclesAC2V14"> נתַנאֵל דעם פֿירטן, רַדַי דעם פֿינפֿטן; </s><s xml:id="ChroniclesAC2V15"> אוֹצֶם דעם זעקסטן, דוד דעם זיבעטן. </s><s xml:id="ChroniclesAC2V16"> און זײערע שװעסטער זײַנען געװען צרױָה, און אַבֿיגַיִל. און די זין פֿון צרױָהן: אַבֿשַי, און יוֹאָבֿ, און עַשָׂהאֵל – דרײַ. </s><s xml:id="ChroniclesAC2V17"> און אַבֿיגַיִל האָט געבאָרן עַמָשׂאָן, און עַמָשׂאָס פֿאָטער איז געװען יֶתֶר דער יִשמעאֵלי.
</s><s xml:id="ChroniclesAC2V18"> און כָּלֵבֿ דער זון פֿון חֶצרוֹנען האָט געהאַט קינדער מיט דער װײַב עַזובֿהן – און מיט יריעוֹתן – און דאָס זײַנען אירע זין: יֵשֶר, און שוֹבֿבֿ, און אַרדוֹן. </s><s xml:id="ChroniclesAC2V19"> איז עַזובֿה געשטאָרבן און כָּלֵבֿ האָט זיך גענומען אֶפֿרָתן, און זי האָט אים געבאָרן חורן. </s><s xml:id="ChroniclesAC2V20"> און חור האָט געבאָרן אורין, און אורי האָט געבאָרן בצַלאֵלן.
</s><s xml:id="ChroniclesAC2V21"> און דערנאָך איז געקומען חֶצרוֹן צו דער טאָכטער פֿון מָכיר דעם פֿאָטער פֿון גִלעָד, װאָס ער האָט גענומען װען ער איז געװען זעכציק יאָר אַלט; און זי האָט אים געבאָרן שׂגובֿן. </s><s xml:id="ChroniclesAC2V22"> און שׂגובֿ האָט געבאָרן יָאירן, װאָס האָט געהאַט דרײַ און צװאַנציק שטעט אין לאַנד גִלעָד. </s><s xml:id="ChroniclesAC2V23"> און גשור און אַרַם האָבן אַװעקגענומען פֿון זײ חווֹת-יָאיר, קנָת און אירע טעכטערשטעט, זעכציק שטעט. די אַלע זײַנען די זין פֿון מָכיר דעם פֿאָטער פֿון גִלעָד. </s><s xml:id="ChroniclesAC2V24"> און נאָך חֶצרוֹנס טױט אין כָּלֵבֿ-אֶפֿרָת, האָט אַבֿיָה, חֶצרוֹנס װײַב, געבאָרן פֿון אים אַשחור דעם פֿאָטער פֿון תּקוֹעַ.
</s><s xml:id="ChroniclesAC2V25"> און די זין פֿון ירַחמְאֵל, חֶצרוֹנס בכָור, זײַנען געװען: דער בכָור רָם, און בונָה, און אוֹרֶן, און אוֹצֶם, אַחיָה. </s><s xml:id="ChroniclesAC2V26"> און ירַחמְאֵל האָט געהאַט נאָך אַן אַנדער װײַב, װאָס איר נאמען איז געװען עַטָרָה; זי איז געװען די מוטער פֿון אוֹנָמען.
</s><s xml:id="ChroniclesAC2V27"> און די זין פֿון רָם, ירַחמְאֵלס בכָור, זײַנען געװען: מַעַץ, און יָמין, און עֵקֶר. </s><s xml:id="ChroniclesAC2V28"> און די זין פֿון אוֹנָמען זײַנען געװען: שַמַי, און יָדָע. און די זין פֿון שַמַין: נָדָבֿ, און אַבֿישור. </s><s xml:id="ChroniclesAC2V29"> און דער נאָמען פֿון אַבֿישורס װײַב איז געװען אַבֿיהַיִל; און זי האָט אים געבאָרן אַחבָנען, און מוֹלידן. </s><s xml:id="ChroniclesAC2V30"> און די זין פֿון נָדָבֿן: סֶלֶד, און אַפּיִם. און סֶלֶד איז געשטאָרבן אָן קינדער. </s><s xml:id="ChroniclesAC2V31"> און די זין פֿון אַפּימען: יִשעִי. און די זין פֿון יִשעִין: שֵשָן. און די זין פֿון שֵשָנען: אַחלָי. </s><s xml:id="ChroniclesAC2V32"> און די זין פֿון יָדָע, שַמַיס ברודער: יֶתֶר, און יוֹנָתָן. און יֶתֶר איז געשטאָרבן אָן קינדער. </s><s xml:id="ChroniclesAC2V33"> און די זין פֿון יוֹנָתָנען: פּלֶת, און זָזאָ. דאָס זײַנען געװען די קינדער פֿון ירַחמְאֵלן.
</s><s xml:id="ChroniclesAC2V34"> און שֵשָן האָט ניט געהאַט קײן זין נאָר טעכטער. און בײַ שֵשָנען איז געװען אַ קנעכט אַ מִצרי, װאָס זײַן נאָמען איז געװען יַרחע. </s><s xml:id="ChroniclesAC2V35"> האָט שֵשָן געגעבן זײַן טאָכטער צו זײַן קנעכט יַרחען פֿאַר אַ װײַב; און זי האָט אים געבאָרן עַתַּין. </s><s xml:id="ChroniclesAC2V36"> און עַתַּי האָט געבאָרן נָתָנען, און נָתָן האָט געבאָרן זָבֿדן. </s><s xml:id="ChroniclesAC2V37"> און זָבֿד האָט געבאָרן אֶפֿלָלן, און אֶפֿלָל האָט געבאָרן עוֹבֿדן. </s><s xml:id="ChroniclesAC2V38"> און עוֹבֿד האָט געבאָרן יֵהואן, און יֵהוא האָט געבאָרן עַזַריָהן. </s><s xml:id="ChroniclesAC2V39"> און עַזַריָה האָט געבאָרן חלֶצן, און חלֶץ האָט געבאָרן אֶלעָשָׂהן. </s><s xml:id="ChroniclesAC2V40"> און אֶלעָשָׂה האָט געבאָרן סִסמָין, און סִסמָי האָט געבאָרן שַלומען. </s><s xml:id="ChroniclesAC2V41"> און שַלום האָט געבאָרן יקַמיָהן, און יקַמיָה האָט געבאָרן אֶלישָמָען.
</s><s xml:id="ChroniclesAC2V42"> און די זין פֿון כָּלֵבֿ, ירַחמְאֵלס ברודער: מֵישָע זײַן בכָור, װאָס איז געװען דער פֿאָטער פֿון זיפֿן, און די זין פֿון מָרֵשָה דעם פֿאָטער פֿון חבֿרוֹנען. </s><s xml:id="ChroniclesAC2V43"> און די זין פֿון חבֿרוֹנען זײַנען געװען: קֹרַך און תַּפּוח, און רֶקֶם, און שֶמַע. </s><s xml:id="ChroniclesAC2V44"> און שֶמַע האָט געבאָרן רַחם דעם פֿאָטער פֿון יַרקעָמען, און רֶקֶם האָט געבאָרן שַמַין. </s><s xml:id="ChroniclesAC2V45"> און דער זון פֿון שַמַין איז געװען מָעוֹן, און מָעוֹן איז געװען דער פֿאָטער פֿון בית-צור. </s><s xml:id="ChroniclesAC2V46"> און עֵיפֿה, כָּלֵבֿס קעפּסװײַב, האָט געבאָרן חָרָנען, און מוֹצאָן, און גָזֵזן; און חָרָן האָט געבאָרן גָזֵזן. </s><s xml:id="ChroniclesAC2V47"> און די זין פֿון יָהדָין זײַנען געװען: רֶגֶם, און יוֹתָם, און גֵישָן, און פּלֶט, און עֵיפֿה, און שַעַף. </s><s xml:id="ChroniclesAC2V48"> מַעֲכָה, כָּלֵבֿס קעפּסװײַב, האָט געבאָרן שֶבֿרן, און תִּרחנָהן. </s><s xml:id="ChroniclesAC2V49"> און די װײַב פֿון שַעַף דעם פֿאָטער פֿון מַדמַנָה, האָט געבאָרן שוָא דעם פֿאָטער פֿון מַכבנאָ און דעם פֿאָטער פֿון גִבֿעָא. און די טאָכטער פֿון כָּלֵבֿן איז געװען עַכסָה. </s><s xml:id="ChroniclesAC2V50"> דאָס זײַנען געװען די קינדער פֿון כָּלֵבֿן.
די זין פֿון חור, דעם בכָור פֿון אֶפֿרָתן: שוֹבֿל דער פֿאָטער פֿון קִריַת-יעָרים, </s><s xml:id="ChroniclesAC2V51"> שַׂלמאָ דער פֿאָטער פֿון בית-לֶחֶם, חָרֵף דער פֿאָטער פֿון בית-גָדֵר. </s><s xml:id="ChroniclesAC2V52"> און די קינדרע פֿון שוֹבֿל דעם פֿאָטער פֿון קִריַת-יעָרים זײַנען געװען: הָרוֹאֶה, און האַלב מנוחוֹת. </s><s xml:id="ChroniclesAC2V53"> און די משפּחות פֿון קִריַת-יעָרים זײַנען געװען: די יתֵרים, און די פּותים, און די שומָתים, און די מִשׂרָעִים. פֿון די דאָזיקע זײַנען אַרױסגעקומען די צָרעָתים, און די אֶשתָּאולים.
</s><s xml:id="ChroniclesAC2V54"> די קינדער פֿון שַׂלמאָן: בית-לֶחֶם, און די נטוֹפֿתים, עַטרוֹת-בית-יוֹאָבֿ, און אַ העלפֿט פֿון די מָנַחַתער, די צָרעִים. </s><s xml:id="ChroniclesAC2V55"> און די משפּחות פֿון די שרײַבער, די באַװױנער פֿון יַעְבץ, זײַנען געװען: די תִּרעָתים, די שִמעָתים, די שׂוכָתים. דאָס זײַנען די קינים װאָס קומען אַרױס פֿון חמַת דעם פֿאָטער פֿון דעם הױז פֿון רֵכָבֿ.

</s><s xml:id="ChroniclesAC3V1"> און דאָס זײַנען די זין פֿון דודן װאָס זײַנען אים געבאָרן געװאָרן אין חֶבֿרוֹן: דער בכָור, אַמנוֹן, פֿון אַחינוֹעַמען פֿון יִזרְעֶאל; דער צװײטער, דניאל, פֿון אַבֿיגַיִלן, פֿון כַּרמֶל; </s><s xml:id="ChroniclesAC3V2"> דער דריטער, אַבֿשָלוֹם דער זון פֿון מַעֲכָה דער טאָכטער פֿון תַּלמַי דעם מלך פֿון גשור; דער פֿירטער, אַדוֹנִיָה דער זון פֿון חַגיתן; </s><s xml:id="ChroniclesAC3V3"> דער פֿינפֿטער, שפֿטיָה, פֿון אַבֿיטַלן; דער זעקסטער, יִתרְעָם, פֿון זײַן װײַב עֶגלָהן. </s><s xml:id="ChroniclesAC3V4"> די זעקס זײַנען אים געבאָרן געװאָרן אין חֶבֿרון; און ער האָט דאָרטן געקיניגט זיבן יאָר און זעקס חדשים; און דרײַ און דרײַסיק יאָר האָט ער געקיניגט אין ירושָלַיִם.
</s><s xml:id="ChroniclesAC3V5"> און די דאָזיקע זײַנען אים געבאָרן געװאָרן אין ירושָלַיִם: שִמעָא, און שוֹבֿבֿ, און נָתָן, און שלמה – פֿיר, פֿון בת-שועַ דער טאָכטער פֿון עַמיאֵלן; </s><s xml:id="ChroniclesAC3V6"> און יבֿחר, און אֶלישָמָע, און אֶליפֶֿלֶט; </s><s xml:id="ChroniclesAC3V7"> און נוֹבה, און נֶפֿג, און יָפֿיעַ; </s><s xml:id="ChroniclesAC3V8"> און אֶלישָמָע, און אֶליָדָע, און אֶליפֶֿלֶט – נײַן. </s><s xml:id="ChroniclesAC3V9"> דאָס זײַנען אַלע זין פֿון דודן, אַחוץ די זין פֿון די קעפּסװײַבער, און זײער שװעסטער תָּמָר.
</s><s xml:id="ChroniclesAC3V10"> און דער זון פֿון שלמהן איז געװען רחבֿעָם. זײַן זון איז געװען אַבֿיָה, זײַן זון אָסאָ, זײַן זון יהוֹשָפֿט; </s><s xml:id="ChroniclesAC3V11"> זײַן זון יוֹרָם, זײַן זון אַחזיָהו, זײַן זון יוֹאָש; </s><s xml:id="ChroniclesAC3V12"> זײַן זון אַמַציָהו, זײַן זון עַזַריָה, זײַן זון יוֹתָם; </s><s xml:id="ChroniclesAC3V13"> זײַן זון אָחז, זײַן זון חזקִיָה, זײַן זון מנשה; </s><s xml:id="ChroniclesAC3V14"> זײַן זון אָמוֹן, זײַן זון יאשִיָהו. </s><s xml:id="ChroniclesAC3V15"> און די זין פֿון יאשִיָהון זײַנען געװען: דער בכָור יוֹחנָן, דער צװײטער יהוֹיָקים דער דריטער צִדקִיָה, דער פֿירטער, שַלום. </s><s xml:id="ChroniclesAC3V16"> און די זין פֿון יהוֹיָקימען זײַנען געװען: זײַן זון יכָניָה, זײַן זון צִדקִיָה.
</s><s xml:id="ChroniclesAC3V17"> און די זין פֿון יכָניָה דעם געפֿאַנגענעם: זײַן זון שְאַלתּיאֵל, </s><s xml:id="ChroniclesAC3V18"> און מַלכּירָם, און פּדָיָה, און שֶנאַצַר, יקַמיָה, הוֹשָמָע, און נדַבֿיָה. </s><s xml:id="ChroniclesAC3V19"> און די זין פֿון פּדָיָהן: זרובבֿל, און שִמעִי. און די קינדער פֿון זרובבֿלן: משולָם, און חנַניָה, און זײער שװעסטער שלוֹמית; </s><s xml:id="ChroniclesAC3V20"> און חשובֿה, און אוֹהֶל, און ברֶכיָה, און חסַדיָה, יאָשַבֿ-חסֶד – פֿינף. </s><s xml:id="ChroniclesAC3V21"> און די זין פֿון חנַניָהן: פּלַטיָה און ישַעיָה. די זין פֿון [ישַעיָהן]: רפֿיָה. די זין פֿון [רפֿיָהן]: אַרנָן. די זין פֿון [אַרנָנען]: עוֹבֿדיָה. די זין פֿון [עוֹבֿדיָהן]: שכַניָה. </s><s xml:id="ChroniclesAC3V22"> און די זין פֿון שכַניָהן: שמַעיָה. און די זין פֿון שמַעיָהן: חטוש, און יִגְאָל, און בריח, און נעַריָה, און שָפֿט – זעקס. </s><s xml:id="ChroniclesAC3V23"> און די זין פֿון נעַריָהן: אֶליוֹעֵינַי, און חזקִיָה, און עַזריקָם – דרײַ. </s><s xml:id="ChroniclesAC3V24"> און די זין פֿון אֶליוֹעֵינַין: הוֹדַוְיָהו און אֶליָשיבֿ, און פּלָיָה, און עַקובֿ, און יוֹחנָן, און דלָיָה, און עַנָני – זיבן.

</s><s xml:id="ChroniclesAC4V1"> די זין פֿון יהודהן: פּרֶץ, חֶצרוֹן, און כַּרמי, און חור, און שוֹבֿל. </s><s xml:id="ChroniclesAC4V2"> און רְאָיָה דער זון פֿון שוֹבֿלן האָט געבאָרן יַחתן, און יַחת האָט געבאָרן אַחומַין, און לַהַדן. דאָס זײַנען די משפּחות פֿון די צָרעָתים.
</s><s xml:id="ChroniclesAC4V3"> און די דאָזיקע זײַנען פֿון דעם פֿאָטער פֿון עֵיטָם: יִזרְעֶאל, און יִשמאָ, און יִדבש; און דער נאָמען פֿון זײער שװעסטער איז געװען הַצלֶלפּוֹני; </s><s xml:id="ChroniclesAC4V4"> און פּנואֵל דער פֿאָטער פֿון גדוֹר, און עֵזאָר דער פֿאָטער פֿון חושָה. דאָס זײַנען די קינדער פֿון חור דעם בכָור פֿון אֶפֿרָת דעם פֿאָטער פֿון בית-לֶחֶם.
</s><s xml:id="ChroniclesAC4V5"> און אַשחור דער פֿאָטער פֿון תּקוֹעַ האָט געהאַט צװײ װײַבער: חלאָה, און נַעֲרָה. </s><s xml:id="ChroniclesAC4V6"> און נַעֲרָה האָט אים געבאָרן אַחוזָמען, און חפֿרן, און תֵּימָנין, און דעם אַחשתָּרי. דאָס זײַנען די זין פֿון נַעֲרָהן. </s><s xml:id="ChroniclesAC4V7"> און די זין פֿון חלאָהן: צֶרֶת, און צוֹחַר, און אֶתנָן. </s><s xml:id="ChroniclesAC4V8"> און קוֹץ האָט געבאָרן עָנובֿן, און הַצוֹבֿבֿהן, און די משפּחות פֿון אַחרכֵל דעם זון פֿון הָרומען. </s><s xml:id="ChroniclesAC4V9"> און יַעְבץ איז געװען דער אָנגעזעענסטער פֿון זײַנע ברידער; און זײַן מוטער האָט גערופֿן זײַן נאָמען יַעְבץ, אַזױ צו זאָגן: װײַל איך האָב אים געבאָרן מיט פּײַן. </s><s xml:id="ChroniclesAC4V10"> און יַעְבץ האָט גערופֿן צום גאָט פֿון ישׂראל, אַזױ צו זאָגן: אױב בענטשן װעסטו מיך בענטשן, און װעסט פֿאַרגרעסערן מײַן געמאַרק, און דײַן האַנט װעט זײַן מיט מיר, און װעסט באַהיטן פֿון בײז, מיך ניט װײ צו טאָן –. און גאָט האָט אים באַשערט װאָס ער האָט געבעטן.
</s><s xml:id="ChroniclesAC4V11"> און כּלובֿ דער ברודער פֿון שוחָהן האָט געבאָרן מחירן, װאָס איז געװען דער פֿאָטער פֿון אֶשתּוֹנען. </s><s xml:id="ChroniclesAC4V12"> און אֶשתּוֹן האָט געבאָרן בית-רָפֿאָן, און פַּסֵחן, און תּחִנָה דעם פֿאָטער פֿון עִיר-נָחש. דאָס זײַנען די מענטשן פֿון רֵכָה.
</s><s xml:id="ChroniclesAC4V13"> און די זין פֿון קנַזן זײַנען געװען: עָתניאֵל, און שׂרָיָה. און די זין פֿון עָתניאֵלן: חַתַת. </s><s xml:id="ChroniclesAC4V14"> און מְעוֹנוֹתַי האָט געבאָרן עָפֿרָהן; און שׂרָיָה האָט געבאָרן יוֹאָבֿ דעם פֿאָטער פֿון גֵיא-חַרָשים; װאָרום זײ זײַנען געװען מײַנסטערס. </s><s xml:id="ChroniclesAC4V15"> און די זין פֿון כָּלֵבֿ דעם זון פֿון יפֿונֶהן זײַנען געװען: עִירו, אֵלָה, און נַעַם. און די זין פֿון אֵלָהן: קנַז.
</s><s xml:id="ChroniclesAC4V16"> און די זין פֿון יהַלֶלאֵלן: זיף, און זיפֿה, תּיריאָ, און אַשַׂראֵל. </s><s xml:id="ChroniclesAC4V17"> און די זין פֿון עָזרָהן: יֶתֶר, און מֶרֶד, און עֵפֿר, און יָלוֹן. און זי האָט געבאָרן מִריָמען, און שַמַין, און יִשבך דעם פֿאָטער פֿון אֶשתּמוֹעַ – </s><s xml:id="ChroniclesAC4V18"> און זײַן װײַב פֿון יהודה האָט געבאָרן יֶרֶד דעם פֿאָטער פֿון גדוֹר, און חֶבֿר דעם פֿאָטער פֿון שׂוֹכוֹ, און יקותיאֵל דעם פֿאָטער פֿון זָנוֹח – און דאָס זײַנען די זין פֿון בתיָה דער טאָכטער פֿון פַּרעהן, װאָס מֶרֶד האָט גענומען.
</s><s xml:id="ChroniclesAC4V19"> און די זין פֿון הוֹדִיָהס װײַב, דער שװעסטער פֿון נַחם דעם פֿאָטער פֿון קעִילָה, זײַנען געװען: דער גַרמי, און אֶשתּמוֹעַ דער מַעֲכָתי. </s><s xml:id="ChroniclesAC4V20"> און די זין פֿון שימוֹנען: אַמנוֹן, און רִנָה, בן-חָנָן, און תּילוֹן. און די זין פֿון יִשעִין: זוֹחת, און בן-זוֹחת.
</s><s xml:id="ChroniclesAC4V21"> די קינדער פֿון שֵלָה דעם זון פֿון יהודהן: עֵר דער פֿאָטער פֿון לֵכָה, און לַעְדָה דער פֿאָטער פֿון מָרֵשָה, און די משפּחות פֿון דעם הױז פֿון די לײַנענאַרבעטער פֿון דעם הױז פֿון אַשבעַ; </s><s xml:id="ChroniclesAC4V22"> און יוֹקים, און די מענטשן פֿון כּוֹזֵבֿאָ, און יוֹאָש, און שָׂרָף, װאָס האָבן געהערשט איבער מוֹאָבֿ, און יָשובֿי-לֶחֶם. און די געשיכטע איז אַן אַלטע. </s><s xml:id="ChroniclesAC4V23"> דאָס זײַנען געװען די טעפּער, און די װאָס זײַנען געזעסן אין פֿלאַנצגערטענר און געהעפֿטן; בײַ דעם מלך אין זײַן װירטשאַפֿט זײַנען זײ דאָרטן געזעסן.
</s><s xml:id="ChroniclesAC4V24"> די זין פֿון שמעונען: נמואֵל, און יָמין, יָריבֿ, זֶרַח, שָאול. </s><s xml:id="ChroniclesAC4V25"> זײַן זון איז געװען שַלום, זײַן זון מִבֿשָׂם, זײַן זון מִשמָע. </s><s xml:id="ChroniclesAC4V26"> און די קינדער פֿון מִשמָען זײַנען געװען: זײַן זון חמואֵל, זײַן זון זַכּור, זײַן זון שִמעִי. </s><s xml:id="ChroniclesAC4V27"> און שִמעִי האָט געהאַט זעכצן זין און זעקס טעכטער; אָבער זײַנע ברידער האָבן ניט געהאַט פֿיל קינדער, און זײער גאַנצע משפּחה האָט זיך ניט געמערט אַזױ װי די קינדער פֿון יהודה.
</s><s xml:id="ChroniclesAC4V28"> און זײ זײַנען געזעסן אין באֵר-שֶבֿע, און מוֹלָדָה, און חַצַר-שועָל; </s><s xml:id="ChroniclesAC4V29"> און אין בלהָה, און אין עֶצֶם, און אין תּוֹלָד; </s><s xml:id="ChroniclesAC4V30"> און אין בתואֵל, און אין חרמָה, און אין ציקלַג; </s><s xml:id="ChroniclesAC4V31"> און אין בית-מַרכָּבֿוֹת, און אין חַצַר-סוסים, און אין בית-בראי, און אין שַעֲרַיִם. דאָס זײַנען געװען זײערע שטעט ביז דוד איז געװאָרן מלך. </s><s xml:id="ChroniclesAC4V32"> און זײערע דערפֿער זײַנען געװען: עֵיטָם, און עַיִן, רִמוֹן, און תּוֹכֶן, און עָשָן – פֿינף שטעט; </s><s xml:id="ChroniclesAC4V33"> און אַלע זײערע דערפֿער װאָס אַרום די דאָזיקע שטעט, ביז בַעַל. דאָס זײַנען געװען זײערע װױנערטער, און זײער יחוס-בריװ איז געװען לױט זײ.
</s><s xml:id="ChroniclesAC4V34"> און משוֹבֿבֿ, און יַמלֵך, און יוֹשָה, דער זון פֿון אַמַציָהן; </s><s xml:id="ChroniclesAC4V35"> און יוֹאֵל, און יֵהוא דער זון פֿון יוֹשִבֿיָה דעם זון פֿון שׂרָיָה דעם זון פֿון עַשׂיאֵלן; </s><s xml:id="ChroniclesAC4V36"> און אֶליוֹעֵינַי, און יַעקוֹבֿה, און ישוֹחיָה, און עַשָׂיָה, און עַדיאֵל, און ישׂימִאֵל, און בנָיָה; </s><s xml:id="ChroniclesAC4V37"> און זיזאָ דער זון פֿון שִפֿעִי דעם זון פֿון אַלוֹן, דעם זון פֿון ידָיָה, דעם זון פֿון שִמרי, דעם זון פֿון שמַעיָהן – </s><s xml:id="ChroniclesAC4V38"> די דאָזיקע װאָס קומען דאָ מיט די נעמען, זײַנען געװען פֿירשטן אין זײערע משפּחות; און זײערע פֿאָטערהײַזער האָבן זיך שטאַרק פֿאַרשפּרײט. </s><s xml:id="ChroniclesAC4V39"> און זײ זײַנען אַװעק צום אײַנגאַנג פֿון גדוֹר, ביז צום מזרח פֿון טאָל, צו זוכן פֿיטערונג פֿאַר זײערע שאָף. </s><s xml:id="ChroniclesAC4V40"> און זײ האָבן געפֿונען אַ פֿעטע און גוטע פֿיטערונג, און דאָס לאַנד איז געװען געראַם, און רויִק, און בשַלװה; װאָרום פֿון חָם זײַנען געװען די װאָס זײַנען דאָרטן געזעסן פֿריער. </s><s xml:id="ChroniclesAC4V41"> און די דאָזיקע װאָס זײַנען דאָ פֿאַרשריבן מיט די נעמען, זײַנען געקומען אין די טעג פֿון יחזקיה דעם מלך פֿון יהודה, און האָבן געשלאָגן זײערע געצעלטן, און די מְעונים װאָס האָבן זיך דאָרטן געפֿונען, און זײ האָבן זײ פֿאַרװיסט ביז אױף הײַנטיקן טאָג, און האָבן זיך באַזעצט אױף זײער אָרט; װאָרום דאָרטן איז געװען פֿיטערונג פֿאַר זײערע שאָף. </s><s xml:id="ChroniclesAC4V42"> און פֿון זײ, פֿון די קינדער פֿון שמעון, זײַנען אַװעק צום באַרג שֵׂעִיר פֿינף הונדערט מאַן, און פּלַטיָה, און נעַריָה, און רפֿיָה, און עוזיאֵל, די זין פֿון יִשעִין, זײ פֿאַרױס. </s><s xml:id="ChroniclesAC4V43"> און זײ האָבן געשלאָגן דעם אַנטרונענעם איבערבלײַב פֿון עַמָלֵק, און זײַנען דאָרטן געבליבן זיצן ביז אױף הײַנטיקן טאָג.

</s><s xml:id="ChroniclesAC5V1"> און די זין פֿון ראובֿן דעם בכָור פֿון ישׂראלן – װאָרום ער איז געװען דער בכָור, אָבער אַז ער האָט פֿאַרשװעכט דאָס געלעגער פֿון זײַן פֿאָטער, איז זײַן בכוֹרה אַװעקגעגעבן געװאָרן צו די קינדער פֿון יוֹסף דעם זון פֿון ישׂראלן, הגם ניט זיך צו רעכענען אין דעם יחוס-בריװ אױף דער בכוֹרה; </s><s xml:id="ChroniclesAC5V2"> װאָרום יהודה האָט אַריבערגעשטיגן זײַנע ברידער, און פֿון אים איז אַרױס דער פֿירשט; אָבער די בכוֹרה איז געװען יוֹספֿס – </s><s xml:id="ChroniclesAC5V3"> די זין פֿון ראובֿן דעם בכָור פֿון ישׂראלן זײַנען געװען: חַנוֹך, און פּלוא, חֶצרוֹן, און כַּרמי. </s><s xml:id="ChroniclesAC5V4"> די קינדער פֿון יוֹאֵלן זײַנען געװען: זײַן זון שמַעיָה, זײַן זון גוֹג, זײַן זון שִמעִי; </s><s xml:id="ChroniclesAC5V5"> זײַן זון מיכָה, זײַן זון רְאָיָה, זײַן זון בַעַל; </s><s xml:id="ChroniclesAC5V6"> זײַן זון באֵרָה, װאָס תִּלגַת-פּלנֶסֶר דער מלך פֿון אַשור האָט פֿאַרטריבן; ער איז געװען דער פֿירשט פֿון די ראובֿנים. </s><s xml:id="ChroniclesAC5V7"> און זײַנע ברידער לױט זײַנע משפּחות, זיך יחוסנדיק לױט זײערע געבורטן, זײַנען געװען: דער הױפּט יעִיאֵל, און זכַריָהו; </s><s xml:id="ChroniclesAC5V8"> און בֶלַע דער זון פֿון עָזָז דעם זון פֿון שֶמַע, דעם זון פֿון יוֹאֵלן, װאָס איז געזעסן אין עַרוֹעֵר, ביז נבֿוֹ און בעַל-מְעוֹן; </s><s xml:id="ChroniclesAC5V9"> און צו מזרח איז ער געזעסן ביז מע קומט צום מדבר, פֿון טײַך פּרָת אָן; װאָרום זײערע פֿי האָבן זיך פֿאַרמערט אין לאַנד גִלעָד. </s><s xml:id="ChroniclesAC5V10"> און אין די טעג פֿון שָאולן האָבן זײ געמאַכט אַ מלחמה מיט די הַגריאים, און יענע זײַנען געפֿאַלן דורך זײער האַנט; און זײ האָבן זיך באַזעצט אין זײערע געצעלטן איבער דער גאַנצער געגנט צו מזרח פֿון גִלעָד.
</s><s xml:id="ChroniclesAC5V11"> און די קינדער פֿון גָד זײַנען געזעסן אַקעגן זײ אין לאַנד בָשָן ביז סַלכָה; </s><s xml:id="ChroniclesAC5V12"> יוֹאֵל דער הױפּט, און שָפֿם דער צװײטער, און יַענַי, און שָפֿט, אין בשָן; </s><s xml:id="ChroniclesAC5V13"> און זײערע ברידער לױט זײערע פֿאָטערהײַזער: מיכָאֵל, און משולָם, און שֶבֿע, און יוֹרַי, און יַעְכָּן, און זיעַ, און עֵבֿר – זיבן. </s><s xml:id="ChroniclesAC5V14"> דאָס זײַנען די זין פֿון אַבֿיחיִל דעם זון פֿון חורי, דעם זון פֿון יָרוֹח, דעם זון פֿון גִלעָד, דעם זון פֿון מיכָאֵל, דעם זון פֿון ישישַי, דעם זון פֿון יַחדוֹ, דעם זון פֿון בוזן. </s><s xml:id="ChroniclesAC5V15"> אַחי דער זון פֿון אַבֿדיאֵל דעם זון פֿון גונין איז געװען דער הױפּט פֿון זײערע פֿאָטערהײַזער. </s><s xml:id="ChroniclesAC5V16"> און זײ זײַנען געזעסן אין גִלעָד אין בשָן, און אין אירע טעכטערשטעט, און אין אַלע אָפֿענע ערטער פֿון פּלױן, בײַ זײערע אױסלאָזן. </s><s xml:id="ChroniclesAC5V17"> זײ אַלע האָבן זיך פֿאַרצײכנט אין די טעג פֿון יוֹתָם דעם מלך פֿון יהודה, און אין די טעג פֿון יָרָבֿעָם דעם מלך פֿון ישׂראל.
</s><s xml:id="ChroniclesAC5V18"> די קינדער פֿון ראובֿן, און די גָדים, און דער האַלבער שבֿט מנשה – פֿון העלדישע יונגען, מענטשן װאָס טראָגן אַ שילד און אַ שװערד, און שפּאַנען אַ בױגן, און זײַנען געלערנט אין מלחמה, זײַנען געװען פֿיר און פֿערציק טױזנט און זיבן הונדערט און זעכציק װאָס גײען אַרױס אין חיל. </s><s xml:id="ChroniclesAC5V19"> און זײ האָבן געמאַכט אַ מלחמה מיט די הַגריאים, און איטור, און נָפֿיש, און נוֹדָבֿ. </s><s xml:id="ChroniclesAC5V20"> און זײ זײַנען געהאָלפֿן געװאָרן אַקעגן זײ, און די הַגריאים און אַלע װאָס מיט זײ זײַנען געגעבן געװאָרן אין זײער האַנט; װאָרום זײ האָבן געשריען צו גאָט אין דער מלחמה, און ער האָט זיך געלאָזט דערבעטן פֿון זײ, װײַל זײ האָבן זיך פֿאַרזיכערט אױף אים. </s><s xml:id="ChroniclesAC5V21"> און זײ האָבן געפֿאַנגען זײערע פֿי: זײערע קעמלען פֿופֿציק טױזנט, און שאָף צװײ הונדערט און פֿופֿציק טױזנט, און אײזלען צװײ טױזנט, און נפֿשות מענטשן הונדערט טױזנט. </s><s xml:id="ChroniclesAC5V22"> װאָרום עס זײַנען געפֿאַלן פֿיל דערשלאָגענע, װײַל די מלחמה איז געװען פֿון גאָט. און זײ זײַנען געזעסן אױף דעם אָרט פֿון זײ ביז צום גלות.
</s><s xml:id="ChroniclesAC5V23"> און די קינדער פֿון דעם האַלבן שבֿט מנשה זײַנען געזעסן אין לאַנד, פֿון בשָן ביז בעַל-חרמוֹן, און שׂניר, און דעם באַרג חרמוֹן. זײ האָבן זיך געמערט. </s><s xml:id="ChroniclesAC5V24"> און דאָס זײַנען די הױפּטלײַט פֿון זײערע פֿאָטערהײַזער: עֵפֿר, און יִשעִי, און אֶליאֵל, און עַזריאֵל, און יִרמיָה, און הוֹדַוְיָה, און יַחדיאֵל, מענטשן העלדישע גיבוֹרים, מענטשן מיט נעמען, הױפּטן פֿון זײערע פֿאָטערהײַזער.
</s><s xml:id="ChroniclesAC5V25"> און זײ האָבן געפֿעלשט אָן דעם גאָט פֿון זײערע עלטערן, און זײַנען געװען פֿאַרפֿירט נאָך די געטער פֿון די פֿעלקער פֿון לאַנד, װאָס גאָט האָט פֿאַרטיליקט פֿון פֿאַר זײ. </s><s xml:id="ChroniclesAC5V26"> און דער גאָט פֿון ישׂראל האָט דערװעקט דעם גײַסט פֿון פּול דעם מלך פֿון אַשור, און דעם גײַסט פֿון תִּלגַת-פּלנֶסֶר דעם מלך פֿון אַשור, און ער האָט זײ פֿאַרטריבן – די ראובֿנים, און די גָדים, און דעם האַלבן שבֿט מנשה, און ער האָט זײ געבראַכט קײן לַחלַך, און חבֿוֹר, און הָראָ, און בײַם טײַך גוֹזָן, ביז אױף הײַנטיקן טאָג.
</s><s xml:id="ChroniclesAC5V27"> די זין פֿון לֵוִין: גֵרשוֹן, קהָת, און מרָרי. </s><s xml:id="ChroniclesAC5V28"> און די זין פֿון קהָתן: עַמרָם, יצהָר, און חבֿרון, און עוזיאֵל. </s><s xml:id="ChroniclesAC5V29"> און די קינדער פֿון עַמרָמען: אַהרן, און משה, און מרים. און די זין פֿון אַהרנען: נָדָבֿ, און אַבֿיהוא, אֶלעָזָר, און יתָמָר. </s><s xml:id="ChroniclesAC5V30"> אֶלעָזָר האָט געבאָרן פּינחסן; פּינחס האָט געבאָרן אַבֿישועַן. </s><s xml:id="ChroniclesAC5V31"> און אַבֿישועַ האָט געבאָרן בוקין, און בוקי האָט געבאָרן עוזין. </s><s xml:id="ChroniclesAC5V32"> און עוזי האָט געבאָרן זֶרַחיָהן, און זֶרַחיָה האָט געבאָרן מרָיוֹתן. </s><s xml:id="ChroniclesAC5V33"> מרָיוֹת האָט געבאָרן אַמַריָהן, און אַמַריָה האָט געבאָרן אַחיטובֿן. </s><s xml:id="ChroniclesAC5V34"> און אַחיטובֿ האָט געבאָרן צָדוֹקן, און צָדוֹק האָט געבאָרן אַחימַעַצן. </s><s xml:id="ChroniclesAC5V35"> און אַחימַעַץ האָט געבאָרן עַזַריָהן, און עַזַריָה האָט געבאָרן יוֹחנָנען. </s><s xml:id="ChroniclesAC5V36"> און יוֹחנָן האָט געבאָרן עַזַריָהן; דאָס איז דער װאָס איז געװען אַ כּהן אין דעם הױז װאָס שלמה האָט געבױט אין ירושָלַיִם. </s><s xml:id="ChroniclesAC5V37"> און עַזַריָה האָט געבאָרן אַמַריָהן, און אַמַריָה האָט געבאָרן אַחיטובֿן. </s><s xml:id="ChroniclesAC5V38"> און אַחיטובֿ האָט געבאָרן צָדוֹקן, און צָדוֹק האָט געבאָרן שַלומען. </s><s xml:id="ChroniclesAC5V39"> און שַלום האָט געבאָרן חלקִיָהן, און חלקִיָה האָט געבאָרן עַזַריָהן. </s><s xml:id="ChroniclesAC5V40"> און עַזַריָה האָט געבאָרן שׂרָיָהן, און שׂרָיָה האָט געבאָרן יהוֹצָדָקן. </s><s xml:id="ChroniclesAC5V41"> און יהוֹצָדָק איז אַװעק אין גלות, װען גאָט האָט פֿאַרטריבן יהודה און ירושָלַיִם דורך דער האַנט פֿון נבֿוחדנֶצַרן.

</s><s xml:id="ChroniclesAC6V1"> די זין פֿון לֵוִין: גֵרשוֹם, קהָת, און מרָרי. </s><s xml:id="ChroniclesAC6V2"> דאָס זײַנען די נעמען פֿון גֵרשוֹמס זין: לִבֿני, און שִמעִי. </s><s xml:id="ChroniclesAC6V3"> און די זין פֿון קהָתן זײַנען געװען: עַמרָם, און יִצהָר, און חֶבֿרון, און עוזיאֵל. </s><s xml:id="ChroniclesAC6V4"> די זין פֿון מרָרין: מַכלי, און מושי. און דאָס זײַנען די משפּחות פֿון לֵוִי לױט זײערע עלטערן.
</s><s xml:id="ChroniclesAC6V5"> פֿון גֵרשוֹמען: זײַן זון לִבֿני, זײַן זון יַחת, זײַן זון זִמָה; </s><s xml:id="ChroniclesAC6V6"> זײַן זון יוֹאָך זײַן זון עִדוֹ, זײַן זון זֶרַח, זײַן זון יאַתרַי.
</s><s xml:id="ChroniclesAC6V7"> די קינדער פֿון קהָתן: זײַן זון עַמינָדָבֿ, זײַן זון קֹרַח זײַן זון אַסיר; </s><s xml:id="ChroniclesAC6V8"> זײַן זון אֶלקָנָה, און זײַן זון אֶבֿיָסָף, און זײַן זון אַסיר; </s><s xml:id="ChroniclesAC6V9"> זײַן זון תַּחת, זײַן זון אוריאֵל, זײַן זון עוזִיָה, און זײַן זון שָאול. </s><s xml:id="ChroniclesAC6V10"> און די קינדער פֿון אֶלקָנָהן: עַמָשַׂי, און אַחימוֹת, 11[און] אֶלקָנָה. די קינדער פֿון אֶלקָנָהן: זײַן זון צוֹפֿי, און זײַן זון נַחת; </s><s xml:id="ChroniclesAC6V12"> זײַן זון אֶליאָבֿ, זײַן זון ירוֹחם, זײַן זון אֶלקָנָה. </s><s xml:id="ChroniclesAC6V13"> און די זין פֿון שמואלן: דער בכָור וַשני, און אַבֿיָה.
</s><s xml:id="ChroniclesAC6V14"> די קינדער פֿון מרָרין: מַחלי; זײַן זון לִבֿני, זײַן זון שִמעִי, זײַן זון עוזָה; </s><s xml:id="ChroniclesAC6V15"> זײַן זון שִמעָא, זײַן זון חגִיָה, זײַן זון עַשָׂיָה.
</s><s xml:id="ChroniclesAC6V16"> און דאָס זײַנען די װאָס דוד האָט געשטעלט בײַם זינגען אין הױז פֿון גאָט, נאָך דעם װי דער אָרון איז געקומען צו זײַן רו. </s><s xml:id="ChroniclesAC6V17"> און זײ האָבן געדינט פֿאַר דעם מִשכּן פֿון אוֹהל-מוֹעד מיט געזאַנג, ביז שלמה האָט געבױט דאָס הױז פֿון גאָט אין ירושָלַיִם, און זײ האָבן זיך געשטעלט לױט זײער אָרדענונג בײַ זײער דינסט. </s><s xml:id="ChroniclesAC6V18"> און דאָס זײַנען די װאָס זײַנען דאָרטן געשטאַנען, מיט זײערע זין: פֿון די זין פֿון די קהָתים: הֵימָן דער זינגער, דער זון פֿון יוֹאֵל דעם זון פֿון שמואל, </s><s xml:id="ChroniclesAC6V19"> דעם זון פֿון אֶלקָנָה, דעם זון פֿון ירוֹחם, דעם זון פֿון אֶליאֵל, דעם זון פֿון תּוֹח, </s><s xml:id="ChroniclesAC6V20"> דעם זון פֿון צוף, דעם זון פֿון אֶלקָנָה, דעם זון פֿון מַחת, דעם זון פֿון עַמָשַׂי, </s><s xml:id="ChroniclesAC6V21"> דעם זון פֿון אֶלקָנָה, דעם זון פֿון יוֹאֵל, דעם זון פֿון עַזַריָה, דעם זון פֿון צפֿניָה, </s><s xml:id="ChroniclesAC6V22"> דעם זון פֿון תַּחת, דעם זון פֿון אַסיר, דעם זון פֿון אֶבֿיָסָף, דעם זון פֿון קרַך, </s><s xml:id="ChroniclesAC6V23"> דעם זון פֿון יצהָר, דעם זון פֿון קהָת, דעם זון פֿון לֵוִי, דעם זון פֿון ישׂראלן. </s><s xml:id="ChroniclesAC6V24"> און זײַן ברודער אָסָף איז געװען דער װאָס איז געשטאַנען צו זײַן רעכטער האַנט: אָסָף דער זון פֿון ברֶחיָהו דעם זון פֿון שִמעָא, </s><s xml:id="ChroniclesAC6V25"> דעם זון פֿון מיכָאֵל, דעם זון פֿון בעֲשֵׂיָה, דעם זון פֿון מַלכִּיָה, </s><s xml:id="ChroniclesAC6V26"> דעם זון פֿון אֶתני, דעם זון פֿון זֶרַח, דעם זון פֿון עַדָיָה, </s><s xml:id="ChroniclesAC6V27"> דעם זון פֿון אֵיתָן, דעם זון פֿון זִמָה, דעם זון פֿון שִמעִי, </s><s xml:id="ChroniclesAC6V28"> דעם זון פֿון יַחת, דעם זון פֿון גֵרשוֹם, דעם זון פֿון לֵוִין. </s><s xml:id="ChroniclesAC6V29"> און זײערע ברידער די קינדער פֿון מרָרי, אױף דער לינקער זײַט: אֵיתָן דער זון פֿון קישי דעם זון פֿון עַבֿדי, דעם זון פֿון מַלוך, </s><s xml:id="ChroniclesAC6V30"> דעם זון פֿון חשַבֿיָה, דעם זון פֿון אַמַציָה, דעם זון פֿון חלקִיָה, </s><s xml:id="ChroniclesAC6V31"> דעם זון פֿון אַמצי, דעם זון פֿון בני, דעם זון פֿון שֶמֶר, </s><s xml:id="ChroniclesAC6V32"> דעם זון פֿון מַחלי, דעם זון פֿון מושי, דעם זון פֿון מרָרי, דעם זון פֿון לֵוִין. </s><s xml:id="ChroniclesAC6V33"> און זײערע ברידער די לוִיִים זײַנען געװען אָפּגעגעבן צו דעם גאַנצן דינסט פֿון דעם מִשכּן פֿון גאָטס הױז.
</s><s xml:id="ChroniclesAC6V34"> און אַהרן און זײַנע קינדער האָבן געדעמפֿט אױף דעם מזבח פֿאַר בראַנדאָפּפֿער און אױף דעם מזבח פֿאַר װײַרױך; זײ זײַנען געװען פֿאַר יעטװעדער אַרבעט פֿון דעם קָדשֵי-קָדשים, און אױף מכפּר צו זײַן אױף ישׂראל, לױט אַלץ װאָס משה דער קנעכט פֿון גאָט האָט באַפֿױלן. </s><s xml:id="ChroniclesAC6V35"> און דאָס זײַנען די קינדער פֿון אַהרן: זײַן זון אֶלעָזָר, זײַן זון פּינחס, זײַן זון אַבֿישועַ; </s><s xml:id="ChroniclesAC6V36"> זײַן זון בוקי, זײַן זון עוזי, זײַן זון זֶרַחיָה; </s><s xml:id="ChroniclesAC6V37"> זײַן זון מרָיוֹת, זײַן זון אַמַריָה, זײַן זון אַחיטובֿ; </s><s xml:id="ChroniclesAC6V38"> זײַן זון צָדוֹק, זײַן זון אַחימַעַץ.
</s><s xml:id="ChroniclesAC6V39"> און דאָס זײַנען געװען זײערע װױנערטער לױט זײערע לאַגערדערפֿער אין זײער געמאַרק: צו די קינדער פֿון אַהרן פֿון דער משפּחה פֿון די קהָתים װײַל זײערס איז געװען [דער ערשטער] גוֹרל, </s><s xml:id="ChroniclesAC6V40"> זײ האָט מען געגעבן חֶבֿרון אין לאַנד יהודה מיט אירע פֿרײַע פּלעצער רונד אַרום איר. </s><s xml:id="ChroniclesAC6V41"> אָבער דאָס פֿעלד פֿון דער שטאָט און אירע דערפֿער האָט מען געגעבן צו כָּלֵבֿ דעם זון פֿון יפֿונֶהן. </s><s xml:id="ChroniclesAC6V42"> און צו די קינדער פֿון אַהרן האָט מען געגעבן די שטעט פֿון אַנטרינונג, חֶבֿרון, און לִבֿנָה מיט אירע פֿרײַע פּלעצער, און יַתּיר, און אֶשתּמוֹעַ מיט אירע פֿרײַע פּלעצער; </s><s xml:id="ChroniclesAC6V43"> און חילֵן מיט אירע פֿרײַע פּלעצער, דבֿיר מיט אירע פֿרײַע פּלעצער; </s><s xml:id="ChroniclesAC6V44"> און עָשָן מיט אירע פֿרײַע פּלעצער, און בית-שֶמֶש מיט אירע פֿרײַע פּלעצער. </s><s xml:id="ChroniclesAC6V45"> און פֿון שבֿט בנימין: גֶבֿע מיט אירע פֿרײַע פּלעצער, און עָלֶמֶת מיט אירע פֿרײַע פּלעצער, און עַנָתוֹת מיט אירע פֿרײַע פּלעצער. אַלע זײערע שטעט, דרײַצן שטעט, לױט זײערע משפּחות.
</s><s xml:id="ChroniclesAC6V46"> און פֿאַר די איבעריקע קינדער פֿון קהָת, פֿון דער משפּחה פֿון דעם שבֿט, פֿון דעם האַלבן שבֿט, פֿון האַלב מנשה, לױט גוֹרל, צען שטעט. </s><s xml:id="ChroniclesAC6V47"> און פֿאַר די קינדער פֿון גֵרשוֹם לוט זײערע משפּחות, פֿון שבֿט יִשׂשָׂכָר, און פֿון שבֿט אָשר, און פֿון שבֿט נפֿתּלי, און פֿון שבֿט מנשה אין בשָן, דרײַצן שטעט. </s><s xml:id="ChroniclesAC6V48"> פֿאַר די קינדער פֿון מרָרי לױט זײערע משפּחות, פֿון שבֿט ראובֿן, און פֿון שבֿט גָד, און פֿון שבֿט זבֿולון, לױט גוֹרל, צװעלף שטעט.
</s><s xml:id="ChroniclesAC6V49"> און די קינדער פֿון ישׂראל האָבן געגעבן צו די לוִיִים די שטעט מיט זײערע פֿרײַע פּלעצער. </s><s xml:id="ChroniclesAC6V50"> און זײ האָבן געגעבן לױט גוֹרל, פֿון דעם שבֿט פֿון די קינדער פֿון יהודה, און פֿון דעם שבֿט פֿון די קינדער פֿון שמעון, און פֿון דעם שבֿט פֿון די קינדער פֿון בנימין, די דאָזיקע שטעט װאָס מע רופֿט דאָ אָן מיט די נעמען.
</s><s xml:id="ChroniclesAC6V51"> און טײל פֿון די משפּחות פֿון די קינדער פֿון קהָת האָבן געהאַט די שטעט פֿון זײער געמאַרק פֿון שבֿט אפֿרים. </s><s xml:id="ChroniclesAC6V52"> און מע האָט זײ געגעבן די שטעט פֿון אַנטרינונג, שכֶם מיט אירע פֿרײַע פּלעצער אױפֿן באַרג אפֿרים, און גֶזֶר מיט אירע פֿרײַע פּלעצער; </s><s xml:id="ChroniclesAC6V53"> און יָקמְעָם מיט אירע פֿרײַע פּלעצער, און בית-חוֹרוֹן מיט אירע פֿרײַע פּלעצער. </s><s xml:id="ChroniclesAC6V54"> און אַיָלוֹן מיט אירע פֿרײַע פּלעצער, און גַת-רִמוֹן, מיט אירע פֿרײַע פּלעצער. </s><s xml:id="ChroniclesAC6V55"> און פֿון דעם האַלבן שבֿט מנשה: עָנֵר מיט אירע פֿרײַע פּלעצער, און בִלעָם מיט אירע פֿרײַע פּלעצער, פֿאַר דער משפּחה פֿון די איבעריקע קינדער פֿון קהָת.
</s><s xml:id="ChroniclesAC6V56"> פֿאַר די קינדער פֿון גֵרשוֹם, פֿון דער משפּחה פֿון דעם האַלבן שבֿט מנשה: גוֹלָן אין בשָן מיט אירע פֿרײַע פּלעצער, און עַשתָּרוֹת מיט אירע פֿרײַע פּלעצער. </s><s xml:id="ChroniclesAC6V57"> און פֿון שבֿט יִשׂשָׂכָר: קֶדֶש מיט אירע פֿרײַע פּלעצער, דָבֿרַת מיט אירע פֿרײַע פּלעצער. </s><s xml:id="ChroniclesAC6V58"> און ראמוֹת מיט אירע פֿרײַע פּלעצער, און עָנֵם מיט אירע פֿרײַע פּלעצער. </s><s xml:id="ChroniclesAC6V59"> און פֿון שבֿט אָשר: מָשָל מיט אירע פֿרײַע פּלעצער, און עַבֿדוֹן מיט אירע פֿרײַע פּלעצער. </s><s xml:id="ChroniclesAC6V60"> און חוקוֹק מיט אירע פֿרײַע פּלעצער, און רחוֹבֿ מיט אירע פֿרײַע פּלעצער. </s><s xml:id="ChroniclesAC6V61"> און פֿון שבֿט נפֿתּלי: קֶדֶש אין גָליל מיט אירע פֿרײַע פּלעצער, און חמוֹן מיט אירע פֿרײַע פּלעצער, און קִריָתַיִם מיט אירע פֿרײַע פּלעצער.
</s><s xml:id="ChroniclesAC6V62"> פֿאַר די איבעריקע, די קינדער פֿון מרָרי, פֿון שבֿט זבֿולון: רִמוֹנוֹ מיט אירע פֿרײַע פּלעצער, תָּבֿוֹר מיט אירע פֿרײַע פּלעצער. </s><s xml:id="ChroniclesAC6V63"> און פֿון יענער זײַט יַרדן בײַ יריחוֹ, צו מזרח פֿון יַרדן, פֿון שבֿט ראובֿן: בצֶר אין מדבר מיט אירע פֿרײַע פּלעצער, און יַהַץ מיט אירע פֿרײַע פּלעצער; </s><s xml:id="ChroniclesAC6V64"> און קדֵמוֹת מיט אירע פֿרײַע פּלעצער, און מֵיפֿעַת מיט אירע פֿרײַע פּלעצער. </s><s xml:id="ChroniclesAC6V65"> און פֿון שבֿט גָד: ראָמוֹת אין גִלעָד מיט אירע פֿרײַע פּלעצער, און מַחנַיִם מיט אירע פֿרײַע פּלעצער; </s><s xml:id="ChroniclesAC6V66"> און חשבוֹן מיט אירע פֿרײַע פּלעצער, און יַעְזֵיר מיט אירע פֿרײַע פּלעצער.

</s><s xml:id="ChroniclesAC7V1"> און פֿון די זין פֿון יִשׂשָׂכָר זײַנען געװען: תּוֹלָע, און פּואָה, יָשובֿ, און שִמרוֹן – פֿיר. </s><s xml:id="ChroniclesAC7V2"> און די זין פֿון תּוֹלָען: עוזי, און רפֿיָה, און יריאֵל, און יַחמַי, און יִבֿשָׂם, און שמואל, הױפּטן פֿון זײערע פֿאָטערהײַזער – פֿון תּוֹלָע – לױט זײערע געבורטן, העלדישע גיבוֹרים. זײער צאָל אין די טעג פֿון דודן איז געװען צװײ און צװאַנציק טױזנט און זעקס הונדערט. </s><s xml:id="ChroniclesAC7V3"> און די זין פֿון עוזין זײַנען געװען: יִזֶרַחיָה; און די זין פֿון יִזֶרַחיָהן: מיכָאֵל, און עוֹבֿדיָה, און יוֹאֵל, יִשִיָה – פֿינף; אַלע הױפּטן. </s><s xml:id="ChroniclesAC7V4"> און צו זײ האָבן געהערט, לױט זײערע געבורטן, לױט זײערע פֿאָטערהײַזער, מחנות קריג-חיל, זעקס און דרײַסיק טױזנט; װאָרום זײ האָבן געהאַט פֿיל װײַבער און זין. </s><s xml:id="ChroniclesAC7V5"> און זײערע ברידער פֿון אַלע משפּחות פֿון יִשׂשָׂכָר, העלדישע גיבוֹרים – זײער פֿאַרצײכעניש, אין אַלעמען: זיבן און אַכציק טױזנט.
</s><s xml:id="ChroniclesAC7V6"> פֿון בנימינען: בֶלַע, און בֶכֶר, און ידיעֲאֵל – דרײַ. </s><s xml:id="ChroniclesAC7V7"> און די זין פֿון בֶלַען: אֶצבוֹן, און עוזי, און עוזיאֵל, און אירימוֹת, און עִירי – פֿינף, הױפּטן פֿון פֿאָטערהײַזער, העלדישע גיבוֹרים; און זײער פֿאַרצײכעניש: צװײ און צװאַנציק טױזנט און פֿיר און דרײַסיק. </s><s xml:id="ChroniclesAC7V8"> און די זין פֿון בֶכֶרן: זמירָה, און יוֹעָש, און אֶליעֶזֶר, און אֶליוֹעֵינַי, און עָמרי, און אירֵמוֹת, און אַבֿיָה, און עַנָתוֹת, און עָלֶמֶת; די אַלע זײַנען געװען די זין פֿון בֶכֶרן. </s><s xml:id="ChroniclesAC7V9"> און זײער פֿאַרצײכעניש לױט זײערע געבורטן, לױט די הױפּטן פֿון זײערע פֿאָטערהײַזער, העלדישע גיבוֹרים: צװאַנציק טױזנט און צװײ הונדערט. </s><s xml:id="ChroniclesAC7V10"> און די זין פֿון ידיעֲאֵלן: בִלהָן; און די זין פֿון בִלהָנען: יְעוש און בנימין, און אֵהוד, און כּנַעֲנָה, און זֵיתָן, און תַּרשיש און אַחישַחַר.
</s><s xml:id="ChroniclesAC7V11"> די אַלע זײַנען געװען די קינדער פֿון ידיעֲאֵל לױט די הױפּטן פֿון די פֿאָטערהײַזער, העלדישע גיבוֹרים, זיבעצן טױזנט און צװײ הונדערט װאָס גײען אַרױס אין חיל אױף מלחמה. </s><s xml:id="ChroniclesAC7V12"> דערצו שופּים, און חופּים, די זין פֿון עִירן; חושִם, דער זון פֿון אַחרן.
</s><s xml:id="ChroniclesAC7V13"> די זין פֿון נפֿתּלין: יַחציאֵל, און גוני, און יֵצֶר, און שַלום, די קינדער פֿון בִלהָהן.
</s><s xml:id="ChroniclesAC7V14"> די זין פֿון מנשהן: אַשׂריאֵל װאָס זײַן װײַב האָט געבאָרן – זײַן אַרַמישע קעפּסװײַב האָט געבאָרן מָכיר דעם פֿאָטער פֿון גִלעָד; </s><s xml:id="ChroniclesAC7V15"> און מָכיר האָט גענומען אַ װײַב פֿון חופּים און שופּים, און דער נאָמען פֿון זײער שװעסטער איז געװען מַעֲכָה – און דער נאָמען פֿון צװײטן איז געװען צלָפֿחד; און צלָפֿחד האָט געהאַט טעכטער. </s><s xml:id="ChroniclesAC7V16"> און מַעֲכָה די װײַב פֿון מָכירן האָט געבאָרן אַ זון, און זי האָט גערופֿן זײַן נאָמען פֶּרֶש; און דער נאָמען פֿון זײַן ברודער איז געװען שֶרֶש, און זײַנע זין זײַנען געװען אולָם, און רֶקֶם. </s><s xml:id="ChroniclesAC7V17"> און די זין פֿון אולָמען: בדָן, דאָס זײַנען די קינדער פֿון גִלעָד דעם זון פֿון מָכיר, דעם זון פֿון מנשהן. </s><s xml:id="ChroniclesAC7V18"> און זײַן שװעסטער הַמוֹלֶכֶת האָט געבאָרן ישהוֹדן, און אַבֿיעֶזֶרן, און מַחלָהן. </s><s xml:id="ChroniclesAC7V19"> און די זין פֿון שמידָען זײַנען געװען: אַחיָן, און שֶכֶם, און לִקחי, און אַניעָם.
</s><s xml:id="ChroniclesAC7V20"> און די זין פֿון אפֿרימען: שותֶלַח – און זײַן זון איז געװען בֶרֶד, און זײַן זון תַּחת, און זײַן זון אֶלעָדָה, און זײַן זון תַּחת; </s><s xml:id="ChroniclesAC7V21"> און זײַן זון זָבֿד, און זײַן זון שותֶלַח – און עֶזֶר, און אֶלעָד. און די מענטשן פֿון גַת, די אײַנגעבאָרענע פֿון לאַנד האָבן זײ געהרגעט, װײַל זײ האָבן אַראָפּגענידערט אַװעקצונעמען זײערע פֿי. </s><s xml:id="ChroniclesAC7V22"> און זײער פֿאָטער אפֿרים האָט געטרױערט פֿיל טעג, און זײַנע ברידער זײַנען געקומען אים טרײסטן. </s><s xml:id="ChroniclesAC7V23"> און ער איז געקומען צו זײַן װײַב, און זי איז טראָגעדיק געװאָרן, און האָט געבאָרן אַ זון, און ער האָט גערופֿן זײַן נאָמען בריעָה װײַל אַן אומגליק איז געשען אין זײַן הױז. </s><s xml:id="ChroniclesAC7V24"> און זײַן טאָכטער איז געװען שֶאֱרָה, און זי האָט געבױט בית-חוֹרוֹן, די אונטערשטע און די אױבערשטע, און אוזֵן-שֶאֱרָה. </s><s xml:id="ChroniclesAC7V25"> און זײַן זון איז געװען רֶפַֿח, און רֶשֶף, און זײַן זון תֶּלַך, און זײַן זון תַּחן; </s><s xml:id="ChroniclesAC7V26"> זײַן זון לַעְדָן, זײַן זון עַמיהוד, זײַן זון אֶלישָמָע; </s><s xml:id="ChroniclesAC7V27"> זײַן זון נון, זײַן זון יהוֹשועַ. </s><s xml:id="ChroniclesAC7V28"> און זײער אײגנטום און זײערע װױנערטער איז געװען בית-אֵל מיט אירע טעכטערשטעט, און צו מזרח, נַעֲרָן, און צו מערבֿ גֶזֶר מיט אירע טעכטערשטעט, און שכֶם מיט אירע טעכטערשטעט, ביז עַיָה מיט אירע טעכטערשטעט. </s><s xml:id="ChroniclesAC7V29"> און לעבן די קינדער פֿון מנשה, בית-שְאָן מיט אירע טעכטערשטעט, תַּעֲנָך מיט אירע טעכטערשטעט, מגִדוֹ מיט אירע טעכטערשטעט, דוֹר מיט אירע טעכטערשטעט. אין די דאָזיקע זײַנען געזעסן די קינדער פֿון יוֹסף דעם זון פֿון ישׂראלן.
</s><s xml:id="ChroniclesAC7V30"> די קינדער פֿון אָשרן: יִמנָה, און יִשוָה, און יִשוִי, און בריעָה, און זײער שװעסטער שֶׂרַח. </s><s xml:id="ChroniclesAC7V31"> און די זין פֿון בריעָהן: חֶבֿר, און מַלכּיאֵל, דאָס איז דער פֿאָטער פֿון ברזָיִת. </s><s xml:id="ChroniclesAC7V32"> און חֶבֿר האָט געבאָרן יַפֿלֵטן, און שוֹמֵרן, און חוֹתָמען, און זײער שװעסטער שועָאן. </s><s xml:id="ChroniclesAC7V33"> און די זין פֿון יַפֿלֵטן זײַנען געװען: פּסַך, און במהָל, און עַשוָת. דאָס זײַנען די זין פֿון יַפֿלֵטן. </s><s xml:id="ChroniclesAC7V34"> און די זין פֿון שֶמֶרן: אַחי, און רָהגָה, און חובה, און אַרָם. </s><s xml:id="ChroniclesAC7V35"> און די זין פֿון זײַן ברודער הֵלֶמען: צוֹפֿך און יִמנָע, און שֵלֶש, און עָמָל. </s><s xml:id="ChroniclesAC7V36"> די זין פֿון צוֹפֿחן: סוח, און חרנֶפֿר, און שועָל, און ברי, און יִמרָה; </s><s xml:id="ChroniclesAC7V37"> בצֶר, און הוֹד, און שַמאָ, און שִלשָה, און יִתרָן, און באֵראָ. </s><s xml:id="ChroniclesAC7V38"> און די זין פֿון יֶתֶרן: יפֿונֶה, און פּספּאָ, און אַראָ. </s><s xml:id="ChroniclesAC7V39"> און די זין פֿון עולאָן: אָרַח, און חניאֵל, און רִצְיאָ. </s><s xml:id="ChroniclesAC7V40"> די אַלע זײַנען געװען די קינדער פֿון אָשר, הױפּטן פֿון די פֿאָטערהײַזער, געקליבענע העלדישע גיבוֹרים, אובערפֿירשטן; און זײער פֿאַרצײכעניש אין חיל פֿאַר מלחמה – זײער צאָל: זעקס און צװאַנציק טױזנט מאַן.

</s><s xml:id="ChroniclesAC8V1"> און בנימין האָט געבאָרן בֶלַע זײַן בכָור, אַשבל דעם צװײטן, און אַחרחַ דעם דריטן; </s><s xml:id="ChroniclesAC8V2"> נוֹחה דעם פֿירטן, און רָפֿאָ דעם פֿינפֿטן. </s><s xml:id="ChroniclesAC8V3"> און בֶלַע האָט געהאַט זין: אַדָר, און גֵראָ, און אַבֿיהוד; </s><s xml:id="ChroniclesAC8V4"> און אַבֿישועַ, און נַעֲמָן, און אַחוֹח; </s><s xml:id="ChroniclesAC8V5"> און גֵראָ, און שפֿופֿן, און חורָם. </s><s xml:id="ChroniclesAC8V6"> און דאָס זײַנען די זין פֿון אֵחודן: – די דאָזיקע זײַנען געװען הופּטן פֿון פֿאָטערהײַזער פֿון די באַװױנער פֿון גֶבֿע, און מע האָט זײ פֿאַרטריבן קײן מָנַחת; </s><s xml:id="ChroniclesAC8V7"> און נַעֲמָן, און אַחיָה, און גֵראָ, זײ האָבן זײ פֿאַרטריבן – ער האָט געבאָרן עוזאָן, און אַחיחודן. </s><s xml:id="ChroniclesAC8V8"> און שַחרַיִם האָט געהאַט קינדער אין פֿעלד פֿון מוֹאָבֿ, נאָך דעם װי ער האָט זײ אַװעקגעשיקט – זײַנע װײַבער, חושים, און בעֲראָ. </s><s xml:id="ChroniclesAC8V9"> און ער האָט געהאַט מיט זײַן װײַב חוֹדֶשן: יוֹבֿבֿן, און צִבֿיאָן, און מֵישאָן, און מַלכָּמען; </s><s xml:id="ChroniclesAC8V10"> און יְעוצן, און שָׂכיָהן, און מִרמָהן. דאָס זײַנען געװען זײַנע זין – הױפּטן פֿון פֿאָטערהײַזער. </s><s xml:id="ChroniclesAC8V11"> און מיט חושימען האָט ער געהאַט אַבֿיטובֿן, און אֶלפּעַלן.
</s><s xml:id="ChroniclesAC8V12"> און די זין פֿון אֶלפּעַלן: עֵבֿר, און מִשעָם, און שֶמֶר, װאָס האָט געבױט אוֹנוֹ, און לוֹד מיט אירע טעכטערשטעט; </s><s xml:id="ChroniclesAC8V13"> און בריעָה, און שֶמַע, װאָס זײַנען געװען הױפּטן פֿון די פֿאָטערהײַזער פֿון די באַװױנער פֿון אַיָלוֹן, די װאָס האָבן פֿאַריאָגט די באַװױנער פֿון גַת. </s><s xml:id="ChroniclesAC8V14"> און אַחיוֹ, שָשַק, און אירֵמוֹת, </s><s xml:id="ChroniclesAC8V15"> און זבֿדיָה, און עַרָד, און עֶדֶר, </s><s xml:id="ChroniclesAC8V16"> און מיכָאֵל, און יִשפּה, און יוֹחאָ, זײַנען געװען די זין פֿון בריעָהן. </s><s xml:id="ChroniclesAC8V17"> און זבֿדיָה, און משולָם, און חזקי, און חֶבֿר, </s><s xml:id="ChroniclesAC8V18"> און יִשמרַי, און יִזליאָה, און יוֹבֿבֿ, זײַנען געװען די זין פֿון אֶלפּעַלן. </s><s xml:id="ChroniclesAC8V19"> און יָקים, און זִכרי, און זַבֿדי, </s><s xml:id="ChroniclesAC8V20"> און אֶליעֵינַי, און צִלתַי, און אֶליאֵל, </s><s xml:id="ChroniclesAC8V21"> און עַדָיָה, און בראָיָה, און שִמרָת, זײַנען געװען די זין פֿון שִמעִין. </s><s xml:id="ChroniclesAC8V22"> און יִשפּן, און עֵבֿר, און אֶליאֵל, </s><s xml:id="ChroniclesAC8V23"> און עַבֿדוֹן, און זִכרי, און חנָן, </s><s xml:id="ChroniclesAC8V24"> און חנַניָה, און עֵילָם, און עַנתוֹתִיָה, </s><s xml:id="ChroniclesAC8V25"> און יִפֿדְיָה, און פּנואֵל, זײַנען געװען די זין פֿון שָשַקן. </s><s xml:id="ChroniclesAC8V26"> און שַמשְרַי, און שחריָה, און עַתַליָה, </s><s xml:id="ChroniclesAC8V27"> און יַעֲרֶשיָה, און אֵלִיָה, און זִכרי, זײַנען געװען די זין פֿון ירוֹחמען. </s><s xml:id="ChroniclesAC8V28"> די דאָזיקע זײַנען געװען הױפּטן פֿון פֿאָטערהײַזער – לױט זײערע געבורטן, הױפּטן. די דאָזיקע זײַנען געזעסן אין ירושָלַיִם.
</s><s xml:id="ChroniclesAC8V29"> און אין גִבֿעוֹן זײַנען געזעסן: דער פֿאָטער פֿון גִבֿעוֹן, װאָס דער נאָמען פֿון זײַן װײַב איז געװען מַעֲכָה; </s><s xml:id="ChroniclesAC8V30"> און זײַן ערשטגעבאָרענער זון עַבֿדוֹן, און צור, און קיש, און בעַל, און נָדָבֿ; </s><s xml:id="ChroniclesAC8V31"> און גדוֹר, און אַחיוֹ, און זֶכֶר. </s><s xml:id="ChroniclesAC8V32"> און מִקלוֹת האָט געבאָרן שִמאָהן. און זײ אױך מיט זײערע ברידער זײַנען געזעסן אין ירושָלַיִם, אַקעגן זײערע ברידער.
</s><s xml:id="ChroniclesAC8V33"> און נֵר האָט געבאָרן קישן, און קיש האָט געבאָרן שָאולן, און שָאול האָט געבאָרן יוֹנָתָנען, און מַלכּי-שועַן, און אַבֿינָדָבֿן, און אֶשבעַלן. </s><s xml:id="ChroniclesAC8V34"> און יוֹנָתָנס זון איז געװען מריבֿ-בעַל; און מריבֿ-בעַל האָט געבאָרן מיכָהן. </s><s xml:id="ChroniclesAC8V35"> און די זין פֿון מיכָהן זײַנען געװען: פּיתוֹן, און מֶלֶך, און תַּארֵעַ, און אָחז. </s><s xml:id="ChroniclesAC8V36"> און אָחז האָט געבאָרן יהוֹעַדָהן; און יהוֹעַדָה האָט געבאָרן עָלֶמֶתן, און עַזמָוֶתן, און זִמרין; און זִמרי האָט געבאָרן מוֹצאָן. </s><s xml:id="ChroniclesAC8V37"> און מוֹצאָ האָט געבאָרן בנעָאן; זײַן זון איז געװען רָפֿה, זײַן זון אֶלעָשָׂה, זײַן זון אָצֵל. </s><s xml:id="ChroniclesAC8V38"> און אָצֵל האָט געהאַט זעקס זין, און דאָס זײַנען זײערע נעמען: עַזריקָם, בוֹכרו, און יִשמָעֵאל, און שעַריָה, און עוֹבֿדיָה, און חנָן. די אַלע זײַנען געװען די זין פֿון אָצֵלן. </s><s xml:id="ChroniclesAC8V39"> און די זין פֿון זײַן ברודער עֵשֶקן: אולָם זײַן בכָור, יְעוש דער צװײטער, און אֶליפֶֿלֶט דער דריטער. </s><s xml:id="ChroniclesAC8V40"> און די זין פֿון אולָמען זײַנען געװען מענטשן העלדישע גיבוֹרים, בױגנשפּאַנער; און זײ האָבן געהאַט פֿיל קינדער און קינדסקינדער – הונדערט און פֿופֿציק. די אַלע זײַנען געװען פֿון די קינדער פֿון בנימין.

</s><s xml:id="ChroniclesAC9V1"> און גאַנץ ישׂראל האָבן זיך פֿאַרצײכנט, און זײ זײַנען פֿאַרשריבן אין בוך פֿון די מלכים פֿון ישׂראל. און יהודה איז פֿאַרטריבן געװאָרן קײן בבֿל פֿאַר זײער פֿעלשונג. </s><s xml:id="ChroniclesAC9V2"> און די װאָס האָבן זיך די ערשטע באַזעצט אױף זײער אײגנטום אין זײערע שטעט, זײַנען געװען, ישׂראל, די כּהנים, די לוִיִים, און די נתינים. </s><s xml:id="ChroniclesAC9V3"> און אין ירושָלַיִם זײַנען געזעסן פֿון די קינדער פֿון יהודה, און פֿון די קינדער פֿון בנימין, און פֿון די קינדער פֿון אפֿרים און מנשה: </s><s xml:id="ChroniclesAC9V4"> עותַי דער זון פֿון עַמיהוד דעם זון פֿון עָמרי, דעם זון פֿון אִמרין, דעם זון פֿון בנין, פֿון די זין פֿון פּרֶץ דעם זון פֿון יהודהן. </s><s xml:id="ChroniclesAC9V5"> און פֿון די שילוֹנים: עַשָׂיָה דער בכָור, און זײַנע זין. </s><s xml:id="ChroniclesAC9V6"> און פֿון די קינדער פֿון זֶרַח: יְעואֵל, און זײערע ברידער, זעקס הונדערט און נײַנציק. </s><s xml:id="ChroniclesAC9V7"> און פֿון די קינדער פֿון בנימין: סַלוא דער זון פֿון משולָם דעם זון פֿון הוֹדַוְיָה, דעם זון פֿון הַסנואָהן; </s><s xml:id="ChroniclesAC9V8"> און יִבֿניָה דער זון פֿון ירוחמען, און אֵלָה דער זון פֿון עוזי דעם זון פֿון מִכרין, און משולָם דער זון פֿון שפֿטיָה דעם זון פֿון רְעואֵל, דעם זון פֿון יִבֿנִיָהן; </s><s xml:id="ChroniclesAC9V9"> און זײערע ברידער לױט זײערע געבורטן, נײַן הונדערט און זעקס און פֿופֿציק. די אַלע מענער זײַנען געװען הױפּטן פֿון פֿאָטערהײַזער לױט זײערע פֿאָטערהײַזער.
</s><s xml:id="ChroniclesAC9V10"> און פֿון די כּהנים: ידַעְיָה, און יהוֹיָריבֿ, און יָכין; </s><s xml:id="ChroniclesAC9V11"> און עַזַריָה דער זון פֿון חלקִיָה דעם זון פֿון משולָם, דעם זון פֿון צָדוֹק, דעם זון פֿון מרָיוֹת, דעם זון פֿון אַחיטובֿ, דער פֿירשט פֿון גאָטס הױז; </s><s xml:id="ChroniclesAC9V12"> און עַדָיָה דער זון פֿון ירוֹחם דעם זון פֿון פּשחור, דעם זון פֿון מַלכִּיָהן, און מַעְשַׂי דער זון פֿון עַדיאֵל דעם זון פֿון יַחזֵרָה, דעם זון פֿון משולָם, דעם זון פֿון משִלֵמית, דעם זון פֿון אִמֵרן; </s><s xml:id="ChroniclesAC9V13"> און זײערע ברידער, הױפּטן פֿון זײערע פֿאָטערהײַזער, טױזנט און זיבן הונדערט און זעכציק טױגלעכע לײַט פֿאַר דער דינסטאַרבעט פֿון גאָטס הױז.
</s><s xml:id="ChroniclesAC9V14"> און פֿון די לוִיִים: שמַעיָה דער זון פֿון חשובֿ דעם זון פֿון עַזריקָם, דעם זון פֿון חשַבֿיָהן, פֿון די קינדער פֿון מרָרי; </s><s xml:id="ChroniclesAC9V15"> און בקבקַר, חרֶש, און גָלָל, און מַתַּניָה דער זון פֿון מיכאָ דעם זון פֿון זִכרי, דעם זון פֿון אָסָפֿן; </s><s xml:id="ChroniclesAC9V16"> און עוֹבֿדיָה דער זון פֿון שמַעיָה דעם זון פֿון גָלָל, דעם זון פֿון ידותונען, און ברֶכיָה דער זון פֿון אָסאָ דעם זון פֿון אֶלקָנָהן, װאָס איז געזעסן אין די דערפֿער פֿון די נטוֹפֿתים.
</s><s xml:id="ChroniclesAC9V17"> און די טױערלײַט זײַנען געװען: שַלום, און עַקובֿ, און טַלמוֹן, און אַחימָן; און זײער ברודער שַלום איז געװען דער הױפּט. </s><s xml:id="ChroniclesAC9V18"> און נאָך ביז אַהער זײַנען זײ אין דעם מלכס טױער צו מזרח; זײ זײַנען די טױערלײַט פֿאַר די לאַגערס פֿון די קינדער פֿון לֵוִי. </s><s xml:id="ChroniclesAC9V19"> און שַלום דער זון פֿון קוֹרֵא דעם זון פֿון אֶבֿיָסָף, דעם זון פֿון קֹרַחן, און זײַנע ברידער פֿון זײַן פֿאָטערס הױז, די קָרחים, זײַנען געװען איבער דער דינסטאַרבעט, די שװעלהיטער פֿון דעם געצעלט, אַזױ װי זײערע עלטערן זײַנען געװען איבער דעם לאַגער פֿון גאָט, די היטער פֿון דעם אײַנגאַנג. </s><s xml:id="ChroniclesAC9V20"> און פּינחס דער זון פֿון אֶלעָזָרן איז געװען דער פֿירשט איבער זײ אַ מאָל; גאָט איז מיט אים געװען. </s><s xml:id="ChroniclesAC9V21"> זכַריָה דער זון פֿון משֶלֶמיָהן איז געװען דער טױערמאַן בײַם אײַנגאַנג פֿון אוֹהל-מוֹעד. </s><s xml:id="ChroniclesAC9V22"> זײ אַלע, די אױסגעקליבענע פֿאַר טױערלײַט בײַ די שװעלן, צװײ הונדערט און צװעלף. זײ זײַנען געװען פֿאַרצײכנט לױט זײערע דערפֿער; זײ האָט דוד און שמואל דער זעער געשטעלט אױף זײער אַמט. </s><s xml:id="ChroniclesAC9V23"> און זײ און זײערע קינדער זײַנען געװען איבער די טױערן פֿון דעם הױז פֿון גאָט, פֿון דעם הױז פֿון געצעלט, פֿאַר װאַכן. </s><s xml:id="ChroniclesAC9V24"> אין פֿיר זײַטן זײַנען געװען די טױערלײַט: אין מזרח, אין מערבֿ, אין צפֿון, און אין דָרום. </s><s xml:id="ChroniclesAC9V25"> און זײערע ברידער אין זײערע דערפֿער האָבן געדאַרפֿט קומען אױף זיבן טעג, פֿון צײַט צו צײַט, צו זײַן מיט די דאָזיקע; </s><s xml:id="ChroniclesAC9V26"> װאָרום אױף שטענדיק זײַנען געװען נאָר די פֿיר הױפּטטױערלײַט.
דאָס זײַנען געװען די לוִיִים.
אױך זײַנען זײ געװען איבער די קאַמערן, און איבער די אוֹצרות פֿון גאָטס הױז. </s><s xml:id="ChroniclesAC9V27"> און זײ האָבן גענעכטיקט אַרום דעם הױז פֿון גאָט, װײַל אױף זײ איז געװען די היטונג, און זײ זײַנען געװען איבער דעם עפֿענען, מאָרגן פֿאַר מאָרגן. </s><s xml:id="ChroniclesAC9V28"> און טײל פֿון זײ זײַנען געװען איבער די כּלים פֿון דינסט, װאָרום מיט אַ צאָל האָט מען זײ אַרײַנגעבראַכט, און מיט אַ צאָל האָט מען זײ אַרױסגענומען. </s><s xml:id="ChroniclesAC9V29"> און טײל פֿון זײ זײַנען געװען געשטעלט איבער די זאַכן, און איבער אַלע הײליקע כּלים, און איבער דעם זעמלמעל, און דעם װײַן, און דעם אײל, און דעם װײַרױך, און די בשׂמים. </s><s xml:id="ChroniclesAC9V30"> אן טײל פֿון די זין פֿון די כּהנים האָבן צובאַרײט די צובאַרײטונג פֿון די בשׂמים. </s><s xml:id="ChroniclesAC9V31"> און מַתִּתיָה פֿון די לוִיִים, װאָס איז געװען דער בכָור פֿון שַלום דעם קָרחי, האָט געהאַט דעם אַמט איבער די פֿאַנגעבעקסן. </s><s xml:id="ChroniclesAC9V32"> און טײל פֿון די קינדער פֿון די קהָתים, פֿון זײערע ברידער, זײַנען געװען איבערן אױסגעלײגטן ברױט, דאָס צוצוגרײטן שבת אין שבת.
</s><s xml:id="ChroniclesAC9V33"> און דאָס זײַנען געװען די זינגערס, הױפּטן פֿון פֿאָטערהײַזער פֿון די לוִיִים, אין די קאַמערן, פּטור [פֿון אַנדערן דינסט] װײַל טאָג און נאַכט איז אױף זײ געװען די אַרבעט. </s><s xml:id="ChroniclesAC9V34"> די דאָזיקע זײַנען געװען הױפּטן פֿון די פֿאָטערהײַזער פֿון די לוִיִים – לױט זײערע געבורטן, הױפּטן. די דאָזיקע זײַנען געזעסן אין ירושָלַיִם.
</s><s xml:id="ChroniclesAC9V35"> און אין גִבֿעוֹן זײַנען געזעסן: דער פֿאָטער פֿון גִבֿעוֹן, יעִיאֵל, װאָס דער נאָמען פֿון זײַן װײַב איז געװען מַעֲכָה; </s><s xml:id="ChroniclesAC9V36"> און זײַן זון דער בכָור, עַבֿדוֹן, און צור, און קיש, און בַעַל, און נֵר, און נָדָבֿ; </s><s xml:id="ChroniclesAC9V37"> און גדוֹר, און אַחיוֹ, און זכַריָה, און מִקלוֹת. </s><s xml:id="ChroniclesAC9V38"> און מִקלוֹת האָט געבאָרן שִמאָמען. און זײ אױך זײַנען געזעסן מיט זײערע ברידער אין ירושָלַיִם, אַקעגן זײערע ברידער.
</s><s xml:id="ChroniclesAC9V39"> און נֵר האָט געבאָרן קישן; און קיש האָט געבאָרן שָאולן; און שָאול האָט געבאָרן יוֹנָתָנען, און מַלכּי-שועַן, און אַבֿינָדָבֿן, און אֶשבעַלן. </s><s xml:id="ChroniclesAC9V40"> און יוֹנָתָנס זון איז געװען מריבֿ-בַעַל, און מריבֿ-בַעַל האָט געבאָרן מיכָהן. </s><s xml:id="ChroniclesAC9V41"> און די זין פֿון מיכָהן זײַנען געװען: פּיתוֹן, און מֶלֶך, און תַּחרֵעַ, און אָחז. </s><s xml:id="ChroniclesAC9V42"> און אָחז האָט געבאָרן יַערָהן; און יַערָה האָט געבאָרן עָלֶמֶתן, און עַזמָוֶתן, און זִמרין; און זִמרי האָט געבאָרן מוֹצאָן. </s><s xml:id="ChroniclesAC9V43"> און מוֹצאָ האָט געבאָרן בנעָאן; און זײַן זון איז געװען רָיָה, זײַן זון אֶלעָשָׂה, זײַן זון אָצֵל. </s><s xml:id="ChroniclesAC9V44"> און אָצֵל האָט געהאַט זעקס זין, און דאָס זײַנען זײערע נעמען: עַזריקָם, בוֹכרו, און יִשמָעֵאל, און שעַריָה, און עוֹבֿדיָה, און חנָן. דאָס זײַנען די זין פֿון אָצֵלן.

</s><s xml:id="ChroniclesAC10V1"> און די פּלִשתּים האָבן מלחמה געהאַלטן מיט ישׂראל, און די מענער פֿון ישׂראל זײַנען אַנטלאָפֿן פֿאַר די פּלִשתּים, און זײ זײַנען געפֿאַלן דערשלאָגענע אױפֿן באַרג גִלבוֹעַ. </s><s xml:id="ChroniclesAC10V2"> און די פּלִשתּים האָבן נאָכגעיאָגט שָאולן און זײַנע זין, און די פּלִשתּים האָבן דערשלאָגן יוֹנָתָן, און אַבֿינָדָבֿ, און מַלכּי-שועַ, די זין פֿון שָאולן. </s><s xml:id="ChroniclesAC10V3"> און די מלחמה איז געװען שװער אַקעגן שָאולן, און די בױגנשיסערס האָבן אים געפֿונען, און ער האָט געציטערט פֿאַר די שיסערס. </s><s xml:id="ChroniclesAC10V4"> און שָאול האָט געזאָגט צו זײַן װאַפֿנטרעגער: צי אַרױס דײַן שװערד, און דערשטעך מיך מיט איר, אַז די דאָזיקע אומבאַשניטענע זאָלן ניט קומען, און מאַכן געשפּעט איבער מיר. אָבער זײַן װאַפֿנטרעגער האָט ניט געװאָלט, װאָרום ער האָט זײער מוֹרא געהאַט. האָט שָאול גענומען די שװערד, און איז אַרױפֿגעפֿאַלן אױף איר. </s><s xml:id="ChroniclesAC10V5"> און װי זײַן װאַפֿנטרעגער האָט געזען, אַז שָאול איז געשטאָרבן, איז ער אױך אַרױפֿגעפֿאַלן אױף זײַן שװערד, און איז געשטאָרבן. </s><s xml:id="ChroniclesAC10V6"> אַזױ איז געשטאָרבן שָאול; און זײַנע דרײַ זין און זײַן גאַנץ הױזגעזינט אין אײנעם זײַנען געשטאָרבן.
</s><s xml:id="ChroniclesAC10V7"> און װי אַלע מענער פֿון ישׂראל װאָס אין טאָל האָבן געזען, אַז יענע זײַנען אַנטלאָפֿן, און אַז שָאול און זײַנע זין זײַנען טױט, אַזױ האָבן זײ פֿאַרלאָזן זײערע שטעט, און זײַנען אַנטלאָפֿן. און די פּלִשתּים זײַנען געקומען, און האָבן זיך אין זײ באַזעצט.
</s><s xml:id="ChroniclesAC10V8"> און עס איז געװען אױף מאָרגן, זײַנען די פּלִשתּים געקומען אױסטאָן די דערשלאָגענע, און זײ האָבן געפֿונען שָאולן און זײַנע דרײַ זין, געפֿאַלן אױפֿן באַרג גִלבוֹעַ. </s><s xml:id="ChroniclesAC10V9"> האָבן זײ אים אױסגעטאָן, און האָבן גענומען זײַן קאָפּ, און זײַנע װאַפֿן, און געשיקט אין לאַנד פֿון די פּלִשתּים רונד אַרום, צו ברענגען די בשׂורה צו זײערע געצנבילדער און צום פֿאָלק. </s><s xml:id="ChroniclesAC10V10"> און זײ האָבן אַװעקגעלײגט זײַנע װאַפֿן אין הױז פֿון זײערע געטער, און זײַן שאַרבן האָבן זײ אױפֿגעשטאָכן אין הױז פֿון דָגוֹן.
</s><s xml:id="ChroniclesAC10V11"> און גאַנץ יָבֿיש-גִלעָד האָט געהערט אַלץ װאָס די פּלִשתּים האָבן געטאָן צו שָאולן, </s><s xml:id="ChroniclesAC10V12"> און אַלע העלדישע לײַט זײַנען אױפֿגעשטאַנען, און זײ האָבן גענומען דעם לײַב פֿון שָאולן, און די לײַבער פֿון זײַנע זין, און זײ געבראַכט קײן יָבֿיש; און זײ האָבן באַגראָבן זײערע בײנער אונטער דעם אײַכנבױם אין יָבֿיש; און זײ האָבן געפֿאַסט זיבן טעג.
</s><s xml:id="ChroniclesAC10V13"> און שָאול איז געשטאָרבן פֿאַר זײַן פֿעלשונג װאָס ער האָט געפֿעלשט אָן גאָט פֿון װעגן דעם װאָרט פֿון גאָט װאָס ער האָט ניט געהיט, און אױך פֿאַר װאָס שָאול האָט געפֿרעגט בײַ אַ גײַסט צו פֿאָרשן בײַ אים, </s><s xml:id="ChroniclesAC10V14"> און ניט געפֿרעגט בײַ גאָט; דרום האָט ער אים געטײט, און האָט אָפּגעקערט די מלוכה צו דוד דעם זון פֿון יִשַין.

</s><s xml:id="ChroniclesAC11V1"> און גאַנץ ישׂראל האָבן זיך אײַנגעזאַמלט צו דודן קײן חבֿרון, אַזױ צו זאָגן: דײַן בײן און דײַן פֿלײש זײַנען מיר דאָך. </s><s xml:id="ChroniclesAC11V2"> נאָך פֿון נעכטן און אײערנעכטן, נאָך װען שָאול איז געװען אַ מלך, ביסטו געװען דער װאָס האָט אַרױסגעפֿירט און אַרײַנגעפֿירט ישׂראל. און יהוה דײַן גאָט האָט צו דיר געזאָגט: דו זאָלסט פֿיטערן מײַן פֿאָלק ישׂראל, און דו זאָלסט זײַן אַ פֿירשט איבער מײַן פֿאָלק ישׂראל.
</s><s xml:id="ChroniclesAC11V3"> און אַלע עלטסטע פֿון ישׂראל זײַנען געקומען צום מלך קײן חֶבֿרון, און דוד האָט זײ געשלאָסן אַ בונד אין חֶבֿרון פֿאַר גאָט, און זײ האָבן געזאַלבט דודן פֿאַר אַ מלך איבער ישׂראל, אַזױ װי גאָטס װאָרט דורך שמואלן.
</s><s xml:id="ChroniclesAC11V4"> און דוד און גאַנץ ישׂראל זײַנען געגאַנגען קײן ירושָלַיִם, דאָס איז יבֿוס; און דאָרטן זײַנען געװען די יבֿוסים, די באַװױנער פֿון לאַנד. </s><s xml:id="ChroniclesAC11V5"> האָבן די באַװױנער פֿון יבֿוס געזאָגט צו דודן: װעסט אַהער ניט קומען. אָבער דוד האָט באצװוּנגען די פֿעסטונג פֿון צִיוֹן, דאָס איז דודס-שטאָט. </s><s xml:id="ChroniclesAC11V6"> און דוד האָט געזאָגט: װער נאָר עס װעט צוערשט שלאָגן דעם יבֿוסי זאָל װערן פֿאַר אַ הױפּטמאַן און פֿאַר אַ האַר. איז יוֹאָבֿ דער זון פֿון צרױָהן אַרױפֿגעגאַנגען צום ערשטן, און ער איז געװאָרן פֿאַר אַ הױפּטמאַן. </s><s xml:id="ChroniclesAC11V7"> און דוד האָט זיך באַזעצט אין דער פֿעסטונג, דרום האָט מען זי גערופֿן דודס-שטאָט. </s><s xml:id="ChroniclesAC11V8"> און ער האָט פֿאַרבױט די שטאָט רונד אַרום, פֿון מִלוֹא ביז רונד אַרום. און יוֹאָבֿ האָט פֿאַרריכט דעם רעשט פֿון דער שטאָט. </s><s xml:id="ChroniclesAC11V9"> און דוד איז געװאָרן אַלץ גרעסער, און גאָט פֿון צבֿאוֹת איז געװען מיט אים.
</s><s xml:id="ChroniclesAC11V10"> און דאָס זײַנען די הױפּט-גיבוֹרים װאָס דוד האָט געהאַט, די װאָס האָבן פֿעסט געהאַלטן מיט אים אין זײַן מלוכה, אין איינעם מיט גאַנץ ישׂראל, אים צו מאַכן פֿאַר אַ מלך, אַזױ װי דאָס װאָרט פֿון גאָט צו ישׂראל. </s><s xml:id="ChroniclesAC11V11"> און דאָס איז די צאָל פֿון די גיבוֹרים װאָס דוד האָט געהאַט: יָשָבֿעָם דער זון פֿון חכמוֹנין, דער הױפּטמאַן פֿון די עלטסטע; ער האָט אױפֿגעהױבן זײַן שפּיז אױף דרײַ הונדערט, און זײ דערשלאָגן אױף אײן מאָל. </s><s xml:id="ChroniclesAC11V12"> און נאָך אים, אֶלעָזָר דער זון פֿון דוֹדוֹן, פֿון אַחוֹח; ער איז געװען פֿון די דרײַ גיבוֹרים. </s><s xml:id="ChroniclesAC11V13"> ער איז געװען מיט דודן אין פּס-דַמים, װען די פּלִשתּים האָבן זיך דאָרטן אײַנגעזאַמלט אױף מלחמה; און דאָרטן איז געװען אַ שטיק פֿעלד פֿול מיט גערשטן; און דאָס פֿאָלק איז אַנטלאָפֿן פֿאַר די פּלִשתּים. </s><s xml:id="ChroniclesAC11V14"> האָבן זײ זיך געשטעלט אין מיטן פֿון דעם שטיק לאַנד, און האָבן עס מציל געװען; און זײ האָבן געשלאָגן די פּלִשתּים, און גאָט האָט זײ געהאָלפֿן אַ גרױס הילף.
</s><s xml:id="ChroniclesAC11V15"> און דרײַ פֿון די דרײַסיק הױפּטלײַט האָבן אַראָפּגענידערט צום פֿעלז צו דודן אין דער הײל פֿון עַדולָם; און די מחנה פֿון די פּלִשתּים האָט געלאַגערט אין טאָל רפֿאים. </s><s xml:id="ChroniclesAC11V16"> און דוד איז דענצמאָל געװען אין דער פֿעסטונג, און די װאַך פֿון די פּלִשתּים איז דענצמאָל געװען אין בית-לֶחֶם. </s><s xml:id="ChroniclesAC11V17"> האָט דוד געגלוסט, און ער האָט געזאָגט: װען עמיצער גיט מיר טרינקען װאַסער פֿון דעם ברונעם פֿון בית-לֶחֶם װאָס אין טױער! </s><s xml:id="ChroniclesAC11V18"> האָבן די דרײַ דורכגעבראָכן אין לאַגער פֿון די פּלִשתּים, און האָבן אָנגעשעפּט װאַסער פֿון דעם ברונעם פֿון בית-לֶחֶם װאָס אין טױער, און גענומען און געבראַכט צו דודן. אָבער דוד האָט עס ניט געװאָלט טרינקען, און האָט עס אױסגעגאָסן פֿאַר גאָט. </s><s xml:id="ChroniclesAC11V19"> און ער האָט געזאָגט: באַהיט מיך מײַן גאָט פֿון דאָס צו טאָן! דאָס בלוט פֿון די דאָזיקע מענטשן מיט זײער לעבן זאָל איך טרינקען? װאָרום מיט דער סכּנה פֿון זײער לעבן האָבן זײ עס געבראַכט. און ער האָט עס ניט געװאָלט טרינקען.
דאָס האָבן געטאָן די דרײַ גיבוֹרים.
</s><s xml:id="ChroniclesAC11V20"> און אַבֿשַי דער ברודער פֿון יוֹאָבֿן, ער איז געװען דער הױפּט פֿון די דרײַ; און ער האָט אױפֿגעהױבן זײַן שפּיז אױף דרײַ הונדערט, און זײ דערשלאָגן; און ער האָט געהאַט אַ שם צװישן די דרײַ. </s><s xml:id="ChroniclesAC11V21"> פֿון די צװײטע דרײַ איז ער געװען דער אָנגעזעענסטער, און ער איז געװען זײער עלטסטער, אָבער צו די ערשטע דרײַ איז ער ניט געקומען.
</s><s xml:id="ChroniclesAC11V22"> בנָיָה דער זון פֿון יהוֹיָדָען, דער זון פֿון אַ העלדישן מאַן פֿון פֿיל אױפֿטוען, פֿון קַבֿצְאֵל, ער האָט געשלאָגן די צװײ מזבחות פֿון מוֹאָבֿ, און ער האָט אַראָפּגענידערט, און האָט דערשלאָגן אַ לײב אין אַ גרוב אין אַ טאָג פֿון שנײ. </s><s xml:id="ChroniclesAC11V23"> און ער האָט דערשלאָגן אַ מִצרישן מאַן, אַ מאַן פֿון אַ גרױסן װוּקס, פֿינף אײלן [די הײך]; און אין דעם מִצריס האַנט איז געװען אַ שפּיז אַזױ װי דער שטאַנג פֿון װעבער, און ער האָט אַראָפּגענידערט צו אים מיט אַ רוט; האָט ער אַרױסגעריסן דעם שפּיז פֿון דעם מִצריס האַנט, און האָט אים געהרגעט מיט זײַן אײגענעם שפּיז.
</s><s xml:id="ChroniclesAC11V24"> דאָס האָט געטאָן בנָיָהו דער זון פֿון יהוֹיָדָען, און ער האָט געהאַט אַ שם צװישן די דרײַ גיבוֹרים. </s><s xml:id="ChroniclesAC11V25"> ער איז געװען מער אָנגעזעען פֿון די דרײַסיק, אָבער צו די [ערשטע] דרײַ איז ער ניט געקומען. און דוד האָט אים אױפֿגעזעצט איבער זײַן לײַבװאַך.
</s><s xml:id="ChroniclesAC11V26"> און די העלדישע גיבוֹרים זײַנען געװען: עַשָׂהאֵל דער ברודער פֿון יוֹאָבֿן; אֶלחנָן דער זון פֿון דוֹדוֹן פֿון בית-לֶחֶם; </s><s xml:id="ChroniclesAC11V27"> שַמוֹת פֿון הַרוֹר; חֵלֶץ פֿון פּלוֹן; </s><s xml:id="ChroniclesAC11V28"> עִיראָ דער זון פֿון עִקֵשן פֿון תּקוֹעַ; אַבֿיעֶזֶר פֿון עַנָתוֹת; </s><s xml:id="ChroniclesAC11V29"> סִבכַי פֿון חושָה; עִילַי פֿון אַחוֹח; </s><s xml:id="ChroniclesAC11V30"> מַהרַי פֿון נטוֹפֿה; חֵלֶד דער זון פֿון בעֲנָהן פֿון נטוֹפֿה; </s><s xml:id="ChroniclesAC11V31"> יתַי דער זון פֿון ריבֿין פֿון גִבֿעָה פֿון די קינדער פֿון בנימין; בנָיָה פֿון פּרעָתוֹן; </s><s xml:id="ChroniclesAC11V32"> חורַי פֿון נַחלֵי-גַעַש; אַבֿיאֵל פֿון עַרָבֿה; </s><s xml:id="ChroniclesAC11V33"> עַזמָוֶת פֿון בַחרום; אֶליַחבאָ פֿון שַעַלבֿוֹן; </s><s xml:id="ChroniclesAC11V34"> די זין פֿון הָשֵמען פֿון גִזוֹן; יוֹנָתָן דער זון פֿון שָגֵהן פֿון הָרָר; </s><s xml:id="ChroniclesAC11V35"> אַחיאָם דער זון פֿון שָׂכָרן פֿון הָרָר; אֶליפֿל דער זון פֿון אורן; </s><s xml:id="ChroniclesAC11V36"> חפֿר פֿון מכֵרָה; אַחיָה פֿון פּלוֹן; </s><s xml:id="ChroniclesAC11V37"> חצרוֹ פֿון כַּרמֶל; נַעֲרַי דער זון פֿון אֶזבין; </s><s xml:id="ChroniclesAC11V38"> יוֹאֵל דער ברודער פֿון נָתָנען; מִבֿחר דער זון פֿון הַגרין; </s><s xml:id="ChroniclesAC11V39"> צֶלֶק דער עַמוֹני; נַחרַי פֿון ברוֹת, דער װאַפֿנטרעגער פֿון יוֹאָבֿ דעם זון פֿון צרױָהן; </s><s xml:id="ChroniclesAC11V40"> עִיראָ פֿון יֶתֶר; גָרֵבֿ פֿון יֶתֶר; </s><s xml:id="ChroniclesAC11V41"> אורִיָה דער חִתּי; זָבֿד דער זון פֿון אַחלָין; </s><s xml:id="ChroniclesAC11V42"> עַדינאָ דער זון פֿון שיזאָ דעם ראובֿני, אַ הױפּטמאַן פֿון די ראובֿנים, און דרײַסיק מיט אים; </s><s xml:id="ChroniclesAC11V43"> חנָן דער זון פֿון מַעֲכָהן, און יוֹשָפֿט פֿון מֶתֶן; </s><s xml:id="ChroniclesAC11V44"> עוזִיאָ פֿון עַשתָּרוֹת; שָמָע, און יעִיאֵל, די זין פֿון חוֹתָמען פֿון עַרוֹעֵר; </s><s xml:id="ChroniclesAC11V45"> ידיעֲאֵל דער זון פֿון שִמרין, און יוֹחאָ זײַן ברודער פֿון תּיץ; </s><s xml:id="ChroniclesAC11V46"> אֶליאֵל פֿון מַחוִים; און איריבֿי, און יוֹשַוְיָה, די זין פֿון אֶלנַעַמען; און יִתמָה דער מוֹאָבֿי; </s><s xml:id="ChroniclesAC11V47"> אֶליאֵל, און עוֹבֿד, און יַעֲשׂיאֵל פֿון מצוֹבֿיָה.

</s><s xml:id="ChroniclesAC12V1"> און דאָס זײַנען די װאָס זײַנען געקומען צו דודן קײן ציקלַג, בעת ער איז נאָך געװען פֿאַרשפּאַרט פֿון װעגן שָאול דעם זון פֿון קישן; און זײ זײַנען געװען צװישן די גיבוֹרים װאָס האָבן געהאָלפֿן אין דער מלחמה; </s><s xml:id="ChroniclesAC12V2"> באַװאָפֿנטע מיט בױגנס, װאָס האָבן אי מיט דער רעכטער האַנט אי מיט דער לינקער געקענט װאַרפֿן שטײנער און פֿײַלן פֿון בױגן; פֿון שָאולס ברידער, פֿון בנימין. </s><s xml:id="ChroniclesAC12V3"> דער הױפּט אַחיעֶזֶר, און יוֹאָש, די זין פֿון הַשמָעָהן פֿון גִבֿעָה; און איזיאֵל, און פֶּלֶט, די זין פֿון עַזמָוֶתן; און ברָכָה, און יֵהוא פֿון עַנָתוֹת; </s><s xml:id="ChroniclesAC12V4"> און יִשמַעיָה פֿון גִבֿעוֹן, אַ גיבור פֿון די דרײַסיק, און איבער די דרײַסיק, און יִרמיָה, און יַחזיאֵל, און יוֹחנָן, און יוֹזָבֿד פֿון גדֵרָה; </s><s xml:id="ChroniclesAC12V5"> אֶלעוזַי, און אירימוֹת, און בעַליָה, און שמַריָהו, און שפֿטיָהו פֿון חריף; </s><s xml:id="ChroniclesAC12V6"> אֶלקָנָה, און יִשִיָהו, און עַזַראֵל, און יוֹעֶזֶר, און יָשָבֿעָם, די קָרחים; </s><s xml:id="ChroniclesAC12V7"> און יוֹעֵאלָה, און זבֿדיָה די זין פֿון ירוחמען פֿון גדוֹר.
</s><s xml:id="ChroniclesAC12V8"> און פֿון די גָדים האָבן זיך אָפּגעשײדט צו דודן, צו דער פֿעסטונג אין דער מדבר, העלדישע גיבוֹרים, חיללײַט פֿאַר מלחמה, װאָס האָבן געקענט האַלטן אַ פּאַנצער און אַ שפּיז, מיט פּנימער װי פּנימער פֿון לײַבן, און אַזױ װי הירשן אױף די בערג אין פֿלינקײט. </s><s xml:id="ChroniclesAC12V9"> עֵזֶר דער הױפּט, עוֹבֿדיָה דער צװײטער, אֶליאָבֿ דער דריטער; </s><s xml:id="ChroniclesAC12V10"> מִשמַנָה דער פֿירטער, יִרמיָה דער פֿינפֿטער; </s><s xml:id="ChroniclesAC12V11"> עַתַּי דער זעקסטער, אֶליאֵל דער זיבעטער; </s><s xml:id="ChroniclesAC12V12"> יוֹחנָן דער אַכטער, אֶלזָבֿד דער נײַנטער; </s><s xml:id="ChroniclesAC12V13"> יִרמיָהו דער צענטער, מַכבנַי דער עלפֿטער. </s><s xml:id="ChroniclesAC12V14"> די דאָזיקע פֿון די קינדער פֿון גָד זײַנען געװען הױפּטלײַט פֿון חיל; דער מינדסטער איבער הונדערט, און דער גרעסטער איבער טױזנט. </s><s xml:id="ChroniclesAC12V15"> דאָס זײַנען די װאָס זײַנען אַריבער דעם יַרדן אין ערשטן חוֹדש װען ער איז געװען פֿול איבער אַלע זײַנע ברעגן, און האָבן פֿאַריאָגט אַלע פֿון די טאָלן צו מזרח און צו מערבֿ.
</s><s xml:id="ChroniclesAC12V16"> און פֿון די קינדער פֿון בנימין און יהודה זײַנען געקומען צו דער פֿעסטונג צו דודן. </s><s xml:id="ChroniclesAC12V17"> און דוד איז זײ אַרױס אַנטקעגן, און ער האָט זיך אָפּגערופֿן און האָט צו זײ געזאָגט: אױב איר זײַט געקומען אױף שלום צו מיר, מיך צו העלפֿן, װעט מײַן האַרץ זײַן אײנס מיט אײַך; אױב אָבער מיך צו פֿאַרנאַרן צו מײַנע פֿײַנט, אָן אַן אומרעכט אין מײַנע הענט, זאָל דער גאָט פֿון אונדזערע עלטערן צוזען און משפּטן. </s><s xml:id="ChroniclesAC12V18"> האָט אַ גײַסט אָנגעקלײדט עַמָשַׂי דעם הױפּטמאַן פֿון די עלטסטע:
פֿאַר דיר, דוד, און מיט דיר, זון פֿון יִשַין! שלום, שלום צו דיר, און שלום צו דײַנע העלפֿער; װאָרום דײַן גאָט טוט דיך העלפֿן.
האָט זײ דוד צוגענומען, און האָט זײ געמאַכט פֿאַר הױפּטלײַט פֿון דער מחנה.
</s><s xml:id="ChroniclesAC12V19"> אױך פֿון מנשה זײַנען צוגעפֿאַלן צו דודן װען ער איז געקומען מיט די פּלִשתּים אַקעגן שָאולן אױף מלחמה, אָבער זײ האָבן זײ ניט געהאָלפֿן, װאָרום נאָך אַ באַראָטונג האָבן די פֿירשטן פֿון די פּלִשתּים אים אַװעקגעשיקט, אַזױ צו זאָגן: מיט אונדזערע קעפּ װעט ער צופֿאַלן צו זײַן האַר שָאולן. </s><s xml:id="ChroniclesAC12V20"> אַז ער איז געגאַנגען קײן ציקלַג זײַנען צוגעפֿאַלן צו אים פֿון מנשה: עַדנַח, און יוֹזָבֿד, און ידיעֲאֵל, און מיכָאֵל, און יוֹזָבֿד, און אֶליהוא, און צִלתַי, הױפּטלײַט פֿון טױזנטן װאָס פֿון מנשה. </s><s xml:id="ChroniclesAC12V21"> און זײ האָבן געהאָלפֿן דודן אַקעגן דער מחנה, װאָרום זײ זײַנען אַלע געװען העלדישע גיבוֹרים, און זײ זײַנען געװאָרן עלטסטע אין חיל. </s><s xml:id="ChroniclesAC12V22"> יאָ, פֿון טאָג צו טאָג איז מען געקומען צו דודן אים צו העלפֿן, ביז די מחנה איז געװען גרױס, אַזױ װי אַ מחנה פֿון גאָט.
</s><s xml:id="ChroniclesAC12V23"> און דאָס זײַנען די צאָלן פֿון די קעפּ פֿון די באַװאָפֿנטע פֿאַר מלחמה, װאָס זײַנען געקומען צו דודן קײן חֶבֿרון, אָפּצוקערן די מלוכה פֿון שָאולן צו אים, לױט דעם מױל פֿון גאָט: </s><s xml:id="ChroniclesAC12V24"> די קינדער פֿון יהודה װאָס האָבן געטראָגן אַ פּאַנצער און אַ שפּיז, זעקס טױזנט און אַכט הונדערט באַװאָפֿנט פֿאַר מלחמה. </s><s xml:id="ChroniclesAC12V25"> פֿון די קינדער פֿון שמעון, העלדישע גיבוֹרים פֿאַר מלחמה, זיבן טױזנט און הונדערט. </s><s xml:id="ChroniclesAC12V26"> פֿון די קינדער פֿון לֵוִי, פֿיר טױזנט און זעקס הונדערט. </s><s xml:id="ChroniclesAC12V27"> און יהוֹיָדָע דער פֿירשט פֿון אַהרן, און מיט אים דרײַ טױזנט און זיבן הונדערט. </s><s xml:id="ChroniclesAC12V28"> און צָדוֹק, אַ יונגער העלדישער גיבור, און זײַן פֿאָטערהױז, צװײ און צװאַנציק עלטסטע. </s><s xml:id="ChroniclesAC12V29"> און פֿון די קינדער פֿון בנימין, די ברידער פֿון שָאולן, דרײַ טױזנט, װאָרום ביז דענצמאָל האָט דאָס רָובֿ פֿון זײ אָפּגעהיט די געטרײַשאַפֿט צו שָאולס הױז. </s><s xml:id="ChroniclesAC12V30"> און פֿון די קינדער פֿון אפֿרים, צװאַנציק טױזנט און אַכט הונדערט העלדישע גיבוֹרים, מענטשן מיט נעמען אין זײערע פֿאָטערהײַזער. </s><s xml:id="ChroniclesAC12V31"> און פֿון דעם האַלבן שבֿט מנשה, אַכצן טױזנט װאָס זײַנען געװען אָנגערופֿן מיט נעמען – צו קומען מאַכן דודן פֿאַר אַ מלך. </s><s xml:id="ChroniclesAC12V32"> און פֿון די קינדער פֿון יִשׂשָׂכָר, די װאָס האָבן זיך פֿאַרשטאַנען אױף די צײַטן, צו װיסן װאָס ישׂראל דאַרף טאָן; זײערע הױפּטלײַט זײַנען געװען צװײ הונדערט, און אַלע זײערע ברידער זײַנען געװען אונטער זײער באַפֿעל. </s><s xml:id="ChroniclesAC12V33"> פֿון זבֿולון, פֿופֿציק טױזנט װאָס קענען אַרױסגײן אין חיל, װאָס קענען אָנריכטן אַ מלחמה מיט אַלערלײ כּלֵי-מלחמה, און זיך אױסשטעלן ניט מיט אַ האַלבן האַרצן. </s><s xml:id="ChroniclesAC12V34"> און פֿון נפֿתּלי, טױזנט עלטסטע, און מיט זײ זיבן און דרײַסיק טױזנט מיט פּאַנצערס און שפּיזן. </s><s xml:id="ChroniclesAC12V35"> און פֿון די דָנים, אַכט און צװאַנציק טױזנט און זעקס הונדערט װאָס קענען אָנריכטן אַ מלחמה. </s><s xml:id="ChroniclesAC12V36"> און פֿון אָשר, פֿערציק טױזנט װאָס קענען אַרױסגײן אין חיל אָנצוריכטן אַ מלחמה. </s><s xml:id="ChroniclesAC12V37"> און פֿון יענער זײַט יַרדן, פֿון די ראובֿנים, און די גָדים, און דעם האַלבן שבֿט מנשה, מיט אַלע קריגגעצײַג פֿאַר מלחמה, הונדערט און צװאַנציק טױזנט.
</s><s xml:id="ChroniclesAC12V38"> די אַלע, מלחמה-לײַט װאָס האָבן געקענט זיך אױסשטעלן אין שלאַכטרײֵ, זײַנען געקומען מיט אַ גאַנצן האַרצן קײן חֶבֿרון, צו מאַכן דודן פֿאַר אַ מלך איבער גאַנץ ישׂראל. און אױך אַלע איבעריקע פֿון ישׂראל זײַנען געװען מיט אײן האַרץ צו מאַכן דודן פֿאַר אַ מלך. </s><s xml:id="ChroniclesAC12V39"> און זײ זײַנען דאָרטן געװען מיט דודן דרײַ טעג, און זײ האָבן געגעסן און געטרונקען, װאָרום זײערע ברידער האָבן צוגעגרײט פֿאַר זײ. </s><s xml:id="ChroniclesAC12V40"> און אױך האָבן די װאָס זײַנען געװען נאָנט צו זײ, ביז צו יִשׂשָׂכָר און זבֿולון און נפֿתּלי, געבראַכט ברױט אױף אײזלען, און אױף קעמלען, און אױף מױלאײזלען, און אױף רינדער, מעלשפּײַזן, געפּרעסטע פֿײַגן, און ראָזינקעס, און װײַן, און אײל, און רינדער און שאָף לרָובֿ, װאָרום עס איז געװען אַ שׂמחה אין ישׂראל.

</s><s xml:id="ChroniclesAC13V1"> און דוד האָט געהאַלטן אַן עצה מיט די הױפּטלײַט פֿון די טױזנטן און פֿון די הונדערטן, מיט איטלעכן אָנפֿירער. </s><s xml:id="ChroniclesAC13V2"> און דוד האָט געזאָגט צו דער אײַנזאַמלונג פֿון ישׂראל: אױב אײַך איז װױלגעפֿעלן, און עס איז פֿון יהוה אונדזער גאָט, לאָמיר ברײט פֿאַנאַנדערשיקן צו אונדזערע איבעריקע ברידער אין אַלע לענדער פֿון ישׂראל, און צוגלײַך מיט זײ צו די כּהנים און צו די לוִיִים װאָס זײַנען אין זײערע שטעט מיט די פֿרײַע פּלעצער, אַז זײ זאָלן זיך אױפֿקלײַבן צו אונדז. </s><s xml:id="ChroniclesAC13V3"> און לאָמיר אַריבערברענגען דעם אָרון פֿון אונדזער גאָט צו אונדז, װאָרום מיר האָבן אים ניט געזוכט אין די טעג פֿון שָאולן. </s><s xml:id="ChroniclesAC13V4"> האָט די גאַנצע אײַנזאַמלונג געזאָגט, מע זאָל אַזױ טאָן, װאָרום די זאַך איז געװען גלײַך אין די אױגן פֿון דעם גאַנצן פֿאָלק. </s><s xml:id="ChroniclesAC13V5"> און דוד האָט אײַנגעזאַמלט גאַנץ ישׂראל פֿון [דעם טײַך] שיחוֹר פֿון מִצרַיִם און ביז מע קומט קײן חַמָת, כּדי צו ברענגען דעם אָרון פֿון גאָט פֿון קִריַת-יעָרים.
</s><s xml:id="ChroniclesAC13V6"> און דוד און גאַנץ ישׂראל זײַנען אַרױפֿגעגאַנגען קײן בעֲלָה, קײן קִריַת-יעָרים װאָס געהערט צו יהודה, כּדי אַרױפֿצוברענגען פֿון דאָרטן דעם אָרון פֿון גאָט דעם האַר װאָס זיצט איבער די כּרובֿים, װאָס זײַן נאָמען װערט גערופֿן דערױף. </s><s xml:id="ChroniclesAC13V7"> און זײ האָבן אַרױפֿגעלײגט דעם אָרון פֿון גאָט אױף אַ נײַעם װאָגן פֿון אַבֿינָדָבֿס הױז, און עוזאָ און אַחיוֹ האָבן געפֿירט דעם װאָגן. </s><s xml:id="ChroniclesAC13V8"> און דוד און גאַנץ ישׂראל, האָבן זיך פֿרײלעך געמאַכט פֿאַר גאָט מיטן גאַנצן כּוֹח, מיט געזאַנגען, און מיט האַרפֿן, און מיט גיטאַרן, און מיט פּױקן, און מיט צימבלען, און מיט טרומײטן.
</s><s xml:id="ChroniclesAC13V9"> און װי זײ זײַנען געקומען ביז צום שײַער פֿון כּידוֹן, האָט עוזאָ אױסגעשטרעקט זײַן האַנט אָנצונעמען דעם אָרון, װאָרום די רינדער האָבן אים אַראָפּגערוקט. </s><s xml:id="ChroniclesAC13V10"> האָט דער צאָרן פֿון גאָט געגרימט אױף עוזאָן, און ער האָט אים געשלאָגן פֿאַר װאָס ער האָט אױסגעשטרעקט זײַן האַנט צום אָרון; און ער איז דאָרטן געשטאָרבן פֿאַר גאָט.
</s><s xml:id="ChroniclesAC13V11"> און דודן האָט געערגערט װאָס גאָט האָט געבראַכט אַ בראָך אױף עוזאָן. און מע רופֿט יענעם אָרט פּרֶץ-עוזאָ ביז אױף הײַנטיקן טאָג. </s><s xml:id="ChroniclesAC13V12"> און דוד האָט מוֹרא געהאַט פֿאַר גאָט אין יענעם טאָג, אַזױ צו זאָגן: װי אַזױ זאָל איך ברענגען צו מיר דעם אָרון פֿון גאָט?
</s><s xml:id="ChroniclesAC13V13"> און דוד האָט ניט אַװעקגענומען דעם אָרון צו זיך אין דודס-שטאָט, נאָר ער האָט אים אָפּגעפֿירט צו דעם הױז פֿון עוֹבֿד-אֶדוֹמען פֿון גַת. </s><s xml:id="ChroniclesAC13V14"> און דער אָרון פֿון גאָט איז געבליבן בײַ דעם הױזגעזינט פֿון עוֹבֿד-אֶדוֹמען אין זײַן הױז דרײַ חדשים. און גאָט האָט געבענטשט דאָס הױז פֿון עוֹבֿד-אֶדוֹמען, און אַלץ װאָס ער האָט געהאַט.

</s><s xml:id="ChroniclesAC14V1"> און חורָם דער מלך פֿון צוֹר האָט געשיקט שלוחים צו דודן מיט צעדערהאָלץ און מױערמײַנסטערס און האָלצמײַנסטערס, אים צו בױען אַ הױז. </s><s xml:id="ChroniclesAC14V2"> און דוד האָט געװוּסט אַז גאָט האָט אים באַפֿעסטיקט פֿאַר אַ מלך איבער ישׂראל, װאָרום זײַן מלוכה איז געװען הױך דערהױבן, פֿון װעגן זײַן פֿאָלק ישׂראל.
</s><s xml:id="ChroniclesAC14V3"> און דוד האָט גענומען נאָך װײַבער אין ירושָלַיִם, און דוד האָט געבאָרן נאָך זין און טעכטער. </s><s xml:id="ChroniclesAC14V4"> און דאָס זײַנען די נעמען פֿון די קינדער װאָס ער האָט געהאַט אין ירושָלַיִם: שַמועַ, און שוֹבֿבֿ, נָתָן, און שלמה; </s><s xml:id="ChroniclesAC14V5"> און יבֿחר, און אֶלישועַ, און אֶלפּלֶט; </s><s xml:id="ChroniclesAC14V6"> און נוֹגַה, און נֶפֶֿג, און יָפֿיעַ; </s><s xml:id="ChroniclesAC14V7"> און אֶלישָמָע, און בעֶליָדָע, און אֶליפֶֿלֶט.
</s><s xml:id="ChroniclesAC14V8"> און די פּלִשתּים האָבן געהערט אַז דוד איז געזאַלבט געװאָרן פֿאַר אַ מלך איבער גאַנץ ישׂראל, און אַלע פּלִשתּים זײַנען אַרױפֿגעגאַנגען צו זוכן דודן. האָט דוד געהערט, און ער איז אַרױס זײ אַנטקעגן.
</s><s xml:id="ChroniclesAC14V9"> און די פּלישתּים זײַנען געקומען, און האָבן זיך פֿאַרשפּרײט אין טאָל רפֿאים.
</s><s xml:id="ChroniclesAC14V10"> האָט דוד געפֿרעגט בײַ גאָט, אַזױ צו זאָגן: זאָל איך אַרױפֿגײן אױף די פּלִשתּים? און װעסטו זײ געבן אין מײַן האַנט? האָט גאָט צו אים געזאָגט: גײ אַרױף, און איך װעל זײ געבן אין דײַן האַנט.
</s><s xml:id="ChroniclesAC14V11"> און זײ זײַנען אַרױפֿגעגאַנגען קײן בעַל-פּרָצים, און דוד האָט זײ דאָרטן געשלאָגן; און דוד האָט געזאָגט: גאָט האָט דורכגעבראָכן מײַנע פֿײַנט מיט מײַן האַנט, אַזױ װי אַ דורכבראָך פֿון װאַסער. דרום האָט מען גערופֿן דעם נאָמען פֿון יענעם אָרט בעַל-פּרָצים.
</s><s xml:id="ChroniclesAC14V12"> און זײ האָבן דאָרטן איבערגעלאָזט זײערע אָפּגעטער; האָט דוד געהײסן, און זײ זײַנען פֿאַרברענט געװאָרן אין פֿײַער.
</s><s xml:id="ChroniclesAC14V13"> און די פּלִשתּים האָבן זיך װידער אַ מאָל פֿאַרשפּרײט אין טאָל. </s><s xml:id="ChroniclesAC14V14"> האָט דוד װידער געפֿרעגט בײַ גאָט, און גאָט האָט צו אים געזאָגט: זאָלסט ניט אַרױפֿגײן נאָך זײ; דרײ זיך אַװעק פֿון זײ, און זאָלסט קומען אױף זײ פֿון אַקעגן די מױלבערבױמער. </s><s xml:id="ChroniclesAC14V15"> און עס װעט זײַן, װי דו װעסט הערן אַ גערױש פֿון טריט אין די שפּיצן פֿון די מױלבערבױמער, דענצמאָל זאָלסטו אַרױסגײן אין מלחמה, װאָרום דאָס איז גאָט אַרױסגעגאַנגען דיר פֿאַרױס צו שלאָגן דעם חיל פֿון די פּלִשתּים.
</s><s xml:id="ChroniclesAC14V16"> און דוד האָט געטאָן אַזױ װי גאָט האָט אים באַפֿױלן, און זײ האָבן געשלאָגן דעם חיל פֿון די פּלִשתּים פֿון גִבֿעוֹן און ביז גָזרָה.
</s><s xml:id="ChroniclesAC14V17"> און דודס שם איז אַרױס אין אַלע לענדער, און גאָט האָט געגעבן זײַן מוֹרא אױף אַלע פֿעלקער.

</s><s xml:id="ChroniclesAC15V1"> און ער האָט זיך געמאַכט הײַזער אין דודס-שטאָט, און ער האָט צוגעגרײט אַן אָרט פֿאַר דעם אָרון פֿון גאָט, און אױפֿגעשטעלט פֿאַר אים אַ געצעלט. </s><s xml:id="ChroniclesAC15V2"> דענצמאָל האָט דוד געזאָגט, אַז קײנער זאָל ניט טראָגן דעם אָרון פֿון גאָט, נאָר די לוִיִים, װײַל זײ האָט גאָט אױסדערװײלט צו טראָגן דעם אָרון פֿון גאָט, און אים צו באַדינען אױף אײביק. </s><s xml:id="ChroniclesAC15V3"> און דוד האָט אײַנגעזאַמלט גאַנץ ישׂראל קײן ירושָלַיִם, כּדי אַרױפֿצוברענגען דעם אָרון פֿון גאָט אױף זײַן אָרט, װאָס ער האָט צוגעגרײט פֿאַר אים. </s><s xml:id="ChroniclesAC15V4"> און דוד האָט צונױפֿגעקליבן די קינדער פֿון אַהרן, און די לוִיִים. </s><s xml:id="ChroniclesAC15V5"> פֿון די קינדער פֿון קהָת: אוריאֵל דעם הױפּטמאַן, און זײַנע ברידער, הונדערט און צװאַנציק. </s><s xml:id="ChroniclesAC15V6"> פֿון די קינדער פֿון מרָרי: עַשָׂיָה דעם הױפּטמאַן, און זײַנע ברידער, צװײ הונדערט און צװאַנציק. </s><s xml:id="ChroniclesAC15V7"> פֿון די קינדער פֿון גֵרשוֹם: יוֹאֵל דעם הױפּטמאַן, און זײַנע ברידער, הונדערט און דרײַסיק. </s><s xml:id="ChroniclesAC15V8"> פֿון די קינדער פֿון אֶליצָפֿן: שמַעיָה דעם הױפּט, און זײַנע ברידער, צװײ הונדערט. </s><s xml:id="ChroniclesAC15V9"> פֿון די קינדער פֿון חֶבֿרון: אֶליאֵל דעם הױפּטמאַן, און זײַנע ברידער, אַכציק. </s><s xml:id="ChroniclesAC15V10"> פֿון די קינדער פֿון עוזיאֵל: עַמינָדָבֿ דעם הױפּטמאַן, און זײַנע ברידער, הונדערט און צװעלף.
</s><s xml:id="ChroniclesAC15V11"> און דוד האָט גערופֿן צָדוֹק און אֶבֿיָתָר די כּהנים, און די לוִיִים, אוריאֵלן, עַשָׂיָהן, און יוֹאֵלן, שמַעיָהן, און אֶליאֵלן, און עַמינָדָבֿן. </s><s xml:id="ChroniclesAC15V12"> און ער האָט צו זײ געזאָגט: איר זײַט די הױפּטן פֿון די פֿאָטערהײַזער פֿון די לוִיִים; הײליקט אײַך, איר און אײַערע ברידער, און איר װעט אַרױפֿברענגען דעם אָרון פֿון יהוה דעם גאָט פֿון ישׂראל אַהין װוּ איך האָב צוגעגרײט פֿאַר אים. </s><s xml:id="ChroniclesAC15V13"> װאָרום װײַל איר זײַט ניט געװען דאָס ערשטע מאָל, האָט יהוה אונדזער גאָט געמאַכט אַ בראָך צװישן אונדז; װאָרום מיר האָבן אים ניט געזוכט װי געהעריק.
</s><s xml:id="ChroniclesAC15V14"> האָבן די כּהנים און די לוִיִים זיך געהײליקט, כּדי אַרױפֿצוברענגען דעם אָרון פֿון גאָט דעם האַר פֿון ישׂראל. </s><s xml:id="ChroniclesAC15V15"> און די קינדער פֿון די לוִיִים האָבן געטראָגן דעם אָרון פֿון גאָט, אַזױ װי משה האָט באַפֿױלן לױט דעם װאָרט פֿון גאָט, אױף זײער אַקסל מיט שטאַנגען אױף זיך. </s><s xml:id="ChroniclesAC15V16"> און דוד האָט געהײסן די הױפּטלײַט פֿון די לוִיִים צו שטעלן זײערע ברידער די זינגערס מיט כּלֵי-זֶמֶר, האַרפֿן, און גיטאַרן, און צימבלען, צו שפּילן אױף אַ הױכן קָול מיט שׂמחה. </s><s xml:id="ChroniclesAC15V17"> און די לוִיִים האָבן געשטעלט הֵימָן דעם זון פֿון יוֹאֵלן; און פֿון זײַנע ברידער, אָסָף דעם זון פֿון ברֶכיָהון; און פֿון די קינדער פֿון מרָרי, זײערע ברידער, אֵיתָן דעם זון פֿון קושָיָהון. </s><s xml:id="ChroniclesAC15V18"> און מיט זײ זײַנען געװען זײערע ברידער פֿון צװײטן ראַנג: זכַריָהו, בן, און יַעֲזיאֵל, און שמירָמוֹת, און איחיאֵל, און עוני, אֶליאָבֿ, און בנָיָהו, און מַעֲשֵׂיָהו, און מַתִּתיָהו, און אֶליפֿלֵהו, און מִקנֵיָהו, און עוֹבֿד-אֶדוֹם, און יעִיאֵל, די טױערלײַט. </s><s xml:id="ChroniclesAC15V19"> און די זינגערס, הֵימָן, אָסָף, און אֵיתָן, אױף צו שפּילן מיט קופּערנע צימבלען. </s><s xml:id="ChroniclesAC15V20"> און זכַריָה, און עַזיאֵל, און שמירָמוֹת, און יחיאֵל, און עוני, און אֶליאָבֿ, און מַעֲשֵׂיָהו, און בנָיָהו, מיט האַרפֿן אױף עַלָמוֹת. </s><s xml:id="ChroniclesAC15V21"> און מַתִּתיָהו, אֶליפֿלֵהו, און מִקנֵיָהו, און עוֹבֿד-אֶדוֹם, און יעִיאֵל, און עַזַזיָהו, אױף אָנצופֿירן מיט האַרפֿן אױף שמינית. </s><s xml:id="ChroniclesAC15V22"> און כּנַניָהו דער הױפּטמאַן פֿון די לוִיִים איז געװען איבער דעם געזאַנג; ער פֿלעגט זײַן דער האַר בײַם געזאַנג, װאָרום ער איז געװען אַ קענער. </s><s xml:id="ChroniclesAC15V23"> און ברֶכיָה און אֶלקָנָה זײַנען געװען טױערלײַט בײַם אָרון. </s><s xml:id="ChroniclesAC15V24"> און שבֿניָהו, און יוֹשָפֿט, און נתַנאֵל, און עַמָשַׂי, און זכַריָהו, און בנָיָהו, און אֶליעֶזֶר, די כּהנים, האָבן געטרומײטערט אױף טרומײטן פֿאַר דעם אָרון פֿון גאָט; און עוֹבֿד-אֶדוֹם און יחיָה, זײַנען געװען טױערלײַט בײַם אָרון.
</s><s xml:id="ChroniclesAC15V25"> און דוד, און די עלטסטע פֿון ישׂראל, און די הױפּטלײַט פֿון די טױזנטן, זײַנען געגאַנגען אַרױפֿצוברענגען דעם אָרון פֿון גאָטס בונד, פֿון עוֹבֿד-אֶדוֹמס הױז, מיט שׂמחה. </s><s xml:id="ChroniclesAC15V26"> און עס איז געװען, אַז גאָט האָט געהאָלפֿן די לוִיִים װאָס האָבן געטראָגן דעם אָרון פֿון גאָטס בונד, האָבן זײ געשלאַכט זיבן אָקסן און זיבן װידערס. </s><s xml:id="ChroniclesAC15V27"> און דוד איז געװען אײַנגעװיקלט אין אַ מאַנטל פֿון פֿײַנלײַנען, דעסט גלײַכן אַלע לוִיִים װאָס האָבן געטראָגן דעם אָרון, און די זינגערס, און כּנַניָה דער געזאַנגמײַסטער איבער די זינגערס; און דוד האָט אױף זיך געהאַט אַ לײַנענעם אֵפֿוֹד. </s><s xml:id="ChroniclesAC15V28"> און גאַנץ ישׂראל האָבן אַרױפֿגעבראַכט דעם אָרון פֿון גאָטס בונד מיט שאַלונג, און מיט אַ קָול פֿון שוֹפֿר, און מיט טרומײטן, און מיט צימבלען, שפּילנדיק אױף גיטאַרן און האַרפֿן. </s><s xml:id="ChroniclesAC15V29"> און עס איז געװען, װי דער אָרון פֿון גאָטס בונד איז געקומען ביז דודס-שטאָט, האָט מיכל די טאָכטער פֿון שָאולן אַרױסגעקוקט דורכן פֿענצטער, און זי האָט געזען דעם מלך דוד טאַנצן און זיך מאַכן פֿרײלעך, און זי האָט אים פֿאַראַכט אין איר האַרצן.
</s><s xml:id="ChroniclesAC16V1"> און זײ האָבן געבראַכט דעם אָרון פֿון גאָט, און האָבן אים אַרײַנגעשטעלט אין דעם געצעלט װאָס דוד האָט פֿאַר אים אױפֿגעשטעלט, און זײ האָבן מקריבֿ געװען בראַנדאָפּפֿער און פֿרידאָפּפֿער פֿאַר גאָט. </s><s xml:id="ChroniclesAC16V2"> און אַז דוד האָט געענדיקט אױפֿברענגען די בראַנדאָפּפֿער און די פֿרידאָפּפֿער, האָט ער געבענטשט דאָס פֿאָלק אין נאָמען פֿון גאָט. </s><s xml:id="ChroniclesAC16V3"> און ער האָט אױסגעטײלט צו יעטװעדער אײנעם פֿון ישׂראל פֿון אַ מאַן ביז אַ פֿרױ, איטלעכן אַ לאַבן ברױט, און אַ חלק פֿלײש, און אַ ראָזינקעקוכן.
</s><s xml:id="ChroniclesAC16V4"> און ער האָט געשטעלט פֿאַר דעם אָרון פֿון גאָט, פֿון די לוִיִים פֿאַר באַדינער, און אױף צו דערמאָנען און דאַנקען און לױבן יהוה דעם גאָט פֿון ישׂראל: </s><s xml:id="ChroniclesAC16V5"> אָסָף דעם הױפּט, און דעם צװײטן צו אים, זכַריָהן, יעִיאֵלן, און שמירָמוֹתן, און יחיאֵלן, און מַתִּתיָהן, און אֶליאָבֿן, און בנָיָהון, און עוֹבֿד-אֶדוֹמען, און יעִיאֵלן, מיט גיטאַרן און מיט האַרפֿן; און אָסָף האָט געשפּילט אױף אַ צימבל; </s><s xml:id="ChroniclesAC16V6"> און בנָיָהו און יַחזיאֵל די כּהנים, מיט טרומײטן תּמיד פֿאַר דעם אָרון פֿון גאָטס בונד.
</s><s xml:id="ChroniclesAC16V7"> דענצמאָל אין יענעם טאָג האָט דוד צוערשט געלאָזט געבן אַ דאַנק צו גאָט, דורך אָסָפֿן און זײַנע ברידער.
</s><s xml:id="ChroniclesAC16V8"> גיט אַ דאַנק צו גאָט, רופֿט זײַן נאָמען, לאָזט װיסן צװישן די פֿעלקער זײַנע טוּונגען. </s><s xml:id="ChroniclesAC16V9"> זינגט צו אים, שפּילט צו אים, רעדט פֿון אַלע זײַנע װוּנדער. </s><s xml:id="ChroniclesAC16V10"> רימט זיך מיט זײַן הײליקן נאָמען; זאָל זיך פֿרײען דאָס האַרץ פֿון די װאָס זוכן גאָט. </s><s xml:id="ChroniclesAC16V11"> פֿאָרשט גאָט און זײַן שטאַרקײט, זוכט זײַן פּנים תּמיד. </s><s xml:id="ChroniclesAC16V12"> דערמאָנט זײַנע װוּנדער װאָס ער האָט געטאָן, זײַנע צײכנס, און די משפּטים פֿון זײַן מױל, </s><s xml:id="ChroniclesAC16V13"> איר זאָמען פֿון ישׂראל זײַן קנעכט, איר קינדער פֿון יעקבֿ, זײַנע אױסדערװײלטע.
</s><s xml:id="ChroniclesAC16V14"> ער איז גאָט אונדזער האַר, איבער דער גאַנצער ערד זײַנען זײַנע משפּטים. </s><s xml:id="ChroniclesAC16V15"> געדענקט אײביק זײַן בונד, דאָס װאָרט װאָס ער האָט באַפֿױלן אױף טױזנט דוֹרות. </s><s xml:id="ChroniclesAC16V16"> װאָס ער האָט געשלאָסן מיט אַבֿרהמען, און זײַן שבֿועה צו יצחקן. </s><s xml:id="ChroniclesAC16V17"> און ער האָט עס אױפֿגעשטעלט פֿאַר אַ חָק צו יעקבֿ, פֿאַר אַן אײביקן בונד צו ישׂראל, </s><s xml:id="ChroniclesAC16V18"> אַזױ צו זאָגן: דיר װעל איך געבן דאָס לאַנד כּנַעַן, דעם טײל פֿון אײַער נחלה.
</s><s xml:id="ChroniclesAC16V19"> אַז איר זײַט געװען געצײלטע מענטשן, װינציק און פֿרעמדע דערין; </s><s xml:id="ChroniclesAC16V20"> און זײ זײַנען אומגעגאַנגען פֿון פֿאָלק צו פֿאָלק, און פֿון אײן קיניגרײַך צו אַן אַנדער אומה, </s><s xml:id="ChroniclesAC16V21"> האָט ער ניט געלאָזן אַ מענטשן זײ דריקן, און האָט געשטראָפֿט מלכים װעגן זײ: </s><s xml:id="ChroniclesAC16V22"> איר זאָלט ניט אָנרירן מײַנע געזאַלבטע, און מײַנע נבֿיאים ניט בײז טאָן.
</s><s xml:id="ChroniclesAC16V23"> זינגט צו גאָט, די גאַנצע ערד, זאָגט אָן פֿון טאָג צו טאָג זײַן ישועה. </s><s xml:id="ChroniclesAC16V24"> דערצײלט צװישן די פֿעלקער זײַן כּבֿוד, צװישן אַלע אומות זײַנע װוּנדער. </s><s xml:id="ChroniclesAC16V25"> װאָרום גרױס איז יהוה און זײער גערימט, און ער איז פֿאָרכטיק איבער אַלע געטער. </s><s xml:id="ChroniclesAC16V26"> װאָרום די געטער פֿון אַלע פֿעלקער זײַנען נישטיק, און יהוה האָט די הימלען געמאַכט. </s><s xml:id="ChroniclesAC16V27"> גלאַנץ און שײנקײט זײַנען פֿאַר זײַן פּנים, שטאַרקײט און פֿרײד זײַנען אין זײַן אָרט. </s><s xml:id="ChroniclesAC16V28"> גיט צו גאָט, איר משפּחות פֿון די פֿעלקער, גיט צו גאָט כּבֿוד און שטאַרקײט. </s><s xml:id="ChroniclesAC16V29"> גיט צו גאָט דעם כּבֿוד פֿון זײַן נאָמען, ברענגט אַ געשאַנק, און קומט פֿאַר אים, בוקט זיך צו גאָט מיט הײליקן אָפּשײַ. </s><s xml:id="ChroniclesAC16V30"> ציטערט פֿאַר אים, די גאַנצע ערד; אױך איז באַפֿעסטיקט די װעלט, זי זאָל זיך ניט װאַקלען, </s><s xml:id="ChroniclesAC16V31"> זאָלן זיך פֿרײען די הימלען, און לוסטיק זײַן די ערד, און זאָל מען זאָגן צװישן די פֿעלקער: גאָט טוט קיניגן. </s><s xml:id="ChroniclesAC16V32"> זאָל דונערן דער ים מיט זײַן פֿולקײט, זאָל פֿרײלעך זײַן דאָס פֿעלד און אַלץ װאָס דערין. </s><s xml:id="ChroniclesAC16V33"> דענצמאָל זאָלן זינגען די בײמער פֿון װאַלד פֿאַר גאָט, װאָרום ער קומט משפּטן די ערד.
</s><s xml:id="ChroniclesAC16V34"> גיט אַ דאַנק צו גאָט, װאָרום ער איז גוט, װאָרום אױף אײביק איז זײַן חסד. </s><s xml:id="ChroniclesAC16V35"> און זאָגט: העלף אונדז, גאָט פֿון אונדזער הילף, און זאַמל אונדז אײַן, און זײַ אונדז מציל פֿון די פֿעלקער, צו לױבן דײַן הײליקן נאָמען, זיך צו רימען מיט דײַן לױב. </s><s xml:id="ChroniclesAC16V36"> געלױבט איז יהוה דער גאָט פֿון ישׂראל פֿון אייביקײט און ביז אײביקײט. און דאָס גאַנצע פֿאָלק האָט געזאָגט: אָמן! און האָט געלױבט גאָט.
</s><s xml:id="ChroniclesAC16V37"> און ער האָט דאָרטן געלאָזן פֿאַר דעם אָרון פֿון גאָטס בונד אָסָפֿן און זײַנע ברידער צו באַדינען פֿאַרן אָרון תּמיד װי עס איז נײטיק טאָגטעגלעך. </s><s xml:id="ChroniclesAC16V38"> און עוֹבֿד-אֶדוֹמען, און זײערע ברידער, אַכט און זעכציק, און עוֹבֿד-אֶדוֹם דעם זון פֿון ידיתונען, און חוֹסָהן, פֿאַר טױערלײַט. </s><s xml:id="ChroniclesAC16V39"> און צָדוֹק דעם כּהן, און זײַנע ברידער די כּהנים, פֿאַר דעם מִשכּן פֿון גאָט אױף דער בָמה װאָס אין גִבֿעוֹן, </s><s xml:id="ChroniclesAC16V40"> אױפֿצוברענגען בראַנדאָפּפֿער צו גאָט אױף דעם מזבח פֿאַר בראַנדאָפּפֿער תּמיד, אין דער פֿרי און אין אָװנט, אַזױ װי עס שטײט געשריבן אין דער תּוֹרה פֿון גאָט װאָס ער האָט באַפֿױלן ישׂראל. </s><s xml:id="ChroniclesAC16V41"> און מיט זײ זײַנען געװען הֵימָן, און ידותון, און די איבעריקע אױסגעקליבענע װאָס זײַנען געװען אָנגערופֿן מיט נעמען, אױף צו ”לױבן גאָט, װײַל אױף אײביק איז זײַן חסד“. </s><s xml:id="ChroniclesAC16V42"> און מיט זײ, מיט הֵימָנען און ידותונען, זײַנען געװען טרומײטן און צימבלען צום שפּילן, און כּלֵי-זֶמֶר פֿאַר דעם געזאַנג פֿון גאָט; און די זין פֿון ידותונען זײַנען געװען בײַם טױער.
</s><s xml:id="ChroniclesAC16V43"> און דאָס גאַנצע פֿאָלק איז אַװעק איטלעכער צו זײַן הױז, און דוד האָט זיך אומגעקערט צו בענטשן זײַן הױזגעזינט.

</s><s xml:id="ChroniclesAC17V1"> און עס איז געװען, אַז דוד האָט זיך באַזעצט אין זײַן הױז, האָט דוד געזאָגט צו נָתָן דעם נבֿיא: זע, איך זיץ אין אַ הױז פֿון צעדערן, און דער אָרון פֿון גאָטס בונד איז אונטער פֿאָרהאַנגען. </s><s xml:id="ChroniclesAC17V2"> האָט נָתָן געזאָגט צו דודן: אַלץ װאָס אין דײַן האַרצן, טו, װאָרום גאָט איז מיט דיר.
</s><s xml:id="ChroniclesAC17V3"> און עס איז געװען אין יענער נאַכט, איז דאָס װאָרט פֿון גאָט געװען צו נָתָנען, אַזױ צו זאָגן: </s><s xml:id="ChroniclesAC17V4"> גײ און זאָלסט זאָגן צו מײַן קנעכט דודן: אַזױ האָט גאָט געזאָגט: ניט דו װעסט מיר בױען אַ הױז צום װױנען; </s><s xml:id="ChroniclesAC17V5"> װאָרום איך האָב ניט געװױנט אין אַ הױז פֿון דעם טאָג װאָס איך האָב אױפֿגעבראַכט ישׂראל ביז אױף הײַנטיקן טאָג; נײערט איך בין געגאַנגען פֿון געצעלט צו געצעלט, און פֿון מִשכּן [צו מִשכּן]. </s><s xml:id="ChroniclesAC17V6"> אומעטום װוּ איך בין אומגעגאַנגען צװישן גאַנץ ישׂראל, האָב איך װען אַ װאָרט גערעדט מיט אײנעם פֿון די ריכטער פֿון ישׂראל, װאָס איך האָב באַפֿױלן צו פֿיטערן מײַן פֿאָלק, אַזױ צו זאָגן: פֿאַר װאָס האָט איר מיר ניט געבױט אַ הױז פֿון צעדערן? </s><s xml:id="ChroniclesAC17V7"> און אַצונד, זאָלסטו אַזױ זאָגן צו מײַן קנעכט, צו דודן: אַזױ האָט געזאָגט גאָט פֿון צבֿאוֹת: איך האָב דיך גענומען פֿון דעם פֿיטערפּלאַץ, פֿון הינטער די שאָף, צו זײַן אַ פֿירשט איבער מײַן פֿאָלק ישׂראל. </s><s xml:id="ChroniclesAC17V8"> און איך בין געװען מיט דיר אומעטום װוּ דו ביסט געגאַנגען, און איך האָב פֿאַרשניטן אַלע דײַנע פֿײַנט פֿון פֿאַר דיר; און איך װעל דיר מאַכן אַ נאָמען, אַזױ װי דער נאָמען פֿון די גרעסטע װאָס אױף דער ערד. </s><s xml:id="ChroniclesAC17V9"> און איך װעל מאַכן אַן אָרט פֿאַר מײַן פֿאָלק ישׂראל, און װעל אים אײַנפֿלאַנצן ער זאָל רוען אױף זײַן אָרט, און מער ניט ציטערן, און פֿאַרברעכער זאָלן אים מער ניט אומברענגען אַזױ װי פֿריער, </s><s xml:id="ChroniclesAC17V10"> פֿון די טעג װאָס איך האָב באַפֿױלן ריכטער איבער מײַן פֿאָלק ישׂראל. און איך װעל מאַכן אונטערטעניק אַלע דײַנע פֿײַנט. און איך זאָג דיר אָן, אַז גאָט װעט דיר בױען אַ הױז. </s><s xml:id="ChroniclesAC17V11"> און עס װעט זײַן, אַז דײַנע טעג װעלן דערפֿילט װערן צו גײן צו דײַנע עלטערן, װעל איך אױפֿשטעלן דײַן זאָמען נאָך דיר, װאָס װעט זײַן פֿון דײַנע קינדער, און איך װעל באַפֿעסטיקן זײַן מלוכה. </s><s xml:id="ChroniclesAC17V12"> ער װעט מיר בױען אַ הױז, און איך װעל באַפֿעסטיקן זײַן טראָן אױף אײביק. </s><s xml:id="ChroniclesAC17V13"> איך װעל אים זײַן פֿאַר אַ פֿאָטער, און ער װעט מיר זײַן פֿאַר אַ זון, און איך װעל ניט אָפּטאָן מײַן חסד פֿון אים, אַזױ װי איך האָב אָפּגעטאָן פֿון דעם װאָס איז געװען פֿאַר דיר. </s><s xml:id="ChroniclesAC17V14"> און איך װעל אים אױפֿשטעלן אין מײַן הױז און אין מײַן קיניגרײַך ביז אױף אײביק, און זײַן טראָן װעט זײַן פֿעסט ביז אײביק.
</s><s xml:id="ChroniclesAC17V15"> אַזױ װי אַלע די דאָזיקע װערטער, און אַזױ װי די דאָזיקע גאַנצע זעונג, אַזױ האָט נָתָן גערעדט צו דודן.
</s><s xml:id="ChroniclesAC17V16"> און דער מלך דוד איז געקומען, און האָט זיך געזעצט פֿאַר גאָט, און האָט געזאָגט: װער בין איך, גאָט דו האַר, און װער איז מײַן הױז, װאָס דו האָסט מיך געבראַכט ביז אַהער? </s><s xml:id="ChroniclesAC17V17"> און דאָס, גאָט, איז נאָך געװען קלײן אין דײַנע אױגן, און דו האָסט גערעדט װעגן דעם הױז פֿון דײַן קנעכט אױף װײַטער אַהין, און האָסט מיך באַטראַכט אין שטײגער פֿון אַ געהױבענעם מאַן, גאָט דו האַר. </s><s xml:id="ChroniclesAC17V18"> װאָס מער נאָך קען דוד דיר זאָגן װעגן דעם כּבֿוד צו דײַן קנעכט? דו קענסט דאָך דײַן קנעכט. </s><s xml:id="ChroniclesAC17V19"> גאָט, פֿון װעגן דײַן קנעכט, און לױט דײַן האַרצן האָסטו געטאָן אַלדי דאָזיקע גרױסקײט, צו לאָזן װיסן די אַלע גרױסע זאַכן. </s><s xml:id="ChroniclesAC17V20"> יהוה, עס איז ניטאָ אַזאַ װי דו, און ניטאָ קײן גאָט אַחוץ דיר, לױט אַלץ װאָס מיר האָבן געהערט מיט אונדזערע אױערן. </s><s xml:id="ChroniclesAC17V21"> און װאָסער אײנציקע אומה אױף דער ערד איז אַזױ װי דײַן פֿאָלק ישׂראל, װאָס גאָט איז געגאַנגען אױסלײזן פֿאַר זיך צום פֿאָלק, דיר צו מאַכן אַ נאָמען דורך גרױסע און פֿאָרכטיקע זאַכן – צו פֿאַרטרײַבן אומות פֿון פֿאַר דײַן פֿאָלק װאָס דו האָסט אױסגעלײזט פֿון מִצרַיִם? </s><s xml:id="ChroniclesAC17V22"> װאָרום דו האָסט געמאַכט דײַן פֿאָלק ישׂראל דיר צום פֿאָלק אױף אײביק, און דו, יהוה, ביסט געװאָרן זײ צום גאָט. </s><s xml:id="ChroniclesAC17V23"> און אַצונד, גאָט, זאָל דאָס װאָרט װאָס דו האָסט גערעדט װעגן דײַן קנעכט און װעגן זײַן הױז באַװאָרט װערן אױף אײביק, און טו אַזױ װי דו האָסט גערעדט. </s><s xml:id="ChroniclesAC17V24"> יאָ, זאָל עס באַװאָרט װערן, און זאָל דײַן נאָמען געגרײסט װערן אױף אײביק, אַזױ צו זאָגן: יהוה פֿון צבֿאוֹת איז דער גאָט פֿון ישׂראל – אַ גאָט פֿאַר ישׂראל, און דאָס הױז פֿון דוד דײַן קנעכט זאָל זײַן פֿעסט פֿאַר דיר. </s><s xml:id="ChroniclesAC17V25"> װאָרום דו, מײַן גאָט, האָסט אַנטפּלעקט דעם אױער פֿון דײַן קנעכט, אים צו בױען אַ הױז, דרום האָט דײַן קנעכט זיך דערװעגט מתפּלל צו זײַן פֿאַר דיר. </s><s xml:id="ChroniclesAC17V26"> און אַצונד, יהוה, דו ביסט גאָט, און דו האָסט צוגעזאָגט דײַן קנעכט דאָס דאָזיקע גוטס, </s><s xml:id="ChroniclesAC17V27"> און האָסט אַצונד באַװיליקט צו בענטשן דאָס הױז פֿון דײַן קנעכט, צו זײַן אױף אײביק פֿאַר דיר; אַז דו, גאָט, האָסט געבענטשט, זאָל עס זײַן געבענטשט אױף אײביק.

</s><s xml:id="ChroniclesAC18V1"> און עס איז געװען נאָך דעם, האָט דוד געשלאָגן די פּלִשתּים, און האָט זײ געמאַכט אונטערטעניק, און האָט צוגענומען גַת מיט אירע טעכטערשטעט פֿון דער האַנט פֿון די פּלִשתּים.
</s><s xml:id="ChroniclesAC18V2"> און ער האָט געשלאָגן מוֹאָבֿ, און מוֹאָבֿ איז געװאָרן צו דודן קנעכט װאָס ברענגען אָפּגאָב.
</s><s xml:id="ChroniclesAC18V3"> און דוד האָט געשלאָגן הַדַדעֶזֶר דעם מלך פֿון צוֹבֿה אין חַמָת, בעת ער איז געגאַנגען אױפֿשטעלן זײַן אױבערהאַנט בײַם טײַך פּרָת. </s><s xml:id="ChroniclesAC18V4"> און דוד האָט באַצװוּנגען פֿון אים טױזנט רײַטװעגן, און זיבן טױזנט רײַטער, און צװאַנציק טױזנט מאַן פֿוסגײער; און דוד האָט געלײמט אַלע געשפּאַנען, נאָר הונדערט געשפּאַן האָט ער איבערגעלאָזט פֿון זײ.
</s><s xml:id="ChroniclesAC18V5"> איז אַרַם פֿון דַרמֶשֶׂק געקומען העלפֿן הַדַדעֶזֶר דעם מלך פֿון צוֹבֿה, און דוד האָט געשלאָגן פֿון די אַרַמים צװײ און צװאַנציק טױזנט מאַן. </s><s xml:id="ChroniclesAC18V6"> און דוד האָט געשטעלט [װאַכן] אין אַרַם-דַרמֶשֶׂק, און אַרָם איז געװאָרן צו דודן קנעכט װאָס ברענגען אָפּגאָב.
און גאָט האָט געהאָלפֿן דודן אומעטום װוּ ער איז געגאַנגען.
</s><s xml:id="ChroniclesAC18V7"> און דוד האָט גענומען די גילדערנע שילדן װאָס זײַנען געװען אױף הַדַדעֶזֶרס קנעכט, און האָט זײ געבראַכט קײן ירושָלַיִם. </s><s xml:id="ChroniclesAC18V8"> און פֿון טִבֿחת, און פֿון כּון, הַדַדעֶזֶרס שטעט, האָט דוד צוגענומען זײער פֿיל קופּער. דערפֿון האָט שלמה געמאַכט דעם קופּערנעם ים, און די זײַלן, און די קופּערנע כּלים.
</s><s xml:id="ChroniclesAC18V9"> און תּוֹעו דער מלך פֿון חַמָת האָט געהערט אַז דוד האָט געשלאָגן דעם גאַנצן חיל פֿון הַדַעֶזֶר דעם מלך פֿון צוֹבֿה, </s><s xml:id="ChroniclesAC18V10"> און ער האָט געשיקט זײַן זון הדוֹרָמען צום מלך דוד אים צו פֿרעגן אױף פֿריד און אים אָנצוּװינטשן, פֿאַר װאָס ער האָט מלחמה געהאַלטן מיט הַדַדעֶזֶרן, און אים געשלאָגן – װאָרום הַדַדעֶזֶר האָט געהאַט מלחמות מיט תּוֹעון – מיט אַלערלײ גילדערנע און זילבערנע און קופּערנע כּלים. </s><s xml:id="ChroniclesAC18V11"> זײ אױך האָט דער מלך דוד געהײליקט צו גאָט, מיט דעם זילבער און דעם גאָלד װאָס ער האָט אַװעקגענומען פֿון אַלע פֿעלקער: פֿון אֶדוֹם, און פֿון מוֹאָבֿ, און פֿון די קינדער פֿון עַמוֹן, און פֿון די פּלִשתּים, און פֿון עַמָלֵק.
</s><s xml:id="ChroniclesAC18V12"> און אַבֿשַי דער זון פֿון צרױָהן האָט געשלאָגן פֿון אֶדוֹם אין דעם טאָל פֿון זאַלץ אַכצן טױזנט. </s><s xml:id="ChroniclesAC18V13"> און ער האָט געשטעלט װאַכן אין אָדוֹם, און גאַנץ אֶדוֹם איז געװאָרן קנעכט צו דודן.
און גאָט האָט געהאָלפֿן דודן אומעטום װוּ ער איז געגאַנגען. </s><s xml:id="ChroniclesAC18V14"> און דוד האָט געקיניגט איבער גאַנץ ישׂראל, און ער האָט געטאָן רעכט און גערעכטיקײט צו זײַן גאַנצן פֿאָלק.
</s><s xml:id="ChroniclesAC18V15"> און יוֹאָבֿ דער זון פֿון צרױָהן איז געװען איבערן חיל; און יהוֹשָפֿט דער זון פֿון אַחילודן, דער דערמאָנער. </s><s xml:id="ChroniclesAC18V16"> און צָדוֹק דער זון פֿון אַחיטובֿן, און אַבֿימֶלֶך דער זון פֿון אֶבֿיָתָרן, כּהנים; און שַוְשאָ, דער שרײַבער. </s><s xml:id="ChroniclesAC18V17"> און בנָיָהו דער זון פֿון יהוֹיָדָען, איבער די כּרֵתים און די פּלֵתים; און די זין פֿון דודן, די ערשטע בײַ דער האַנט פֿון מלך.

</s><s xml:id="ChroniclesAC19V1"> און עס איז געװען נאָך דעם, איז געשטאָרבן נָחש דער מלך פֿון די קינדער פֿון עַמוֹן, און זײַן זון איז געװאָרן מלך אױף זײַן אָרט. </s><s xml:id="ChroniclesAC19V2"> האָט דוד געזאָגט: לאָמיך טאָן אַ פֿרײַנטלעכקײט מיט חנון דעם זון פֿון נָחשן, װאָרום זײַן פֿאָטער האָט געטאָן אַ פֿרײַנטלעכקײט מיט מיר.
און דוד האָט געשיקט שלוחים אים צו טרײסטן נאָך זײַן פֿאָטער, און דודס קנעכט זײַנען געקומען אין לאַנד פֿון די קינדער פֿון עַמוֹן צו חנונען, אים צו טרײסטן.
</s><s xml:id="ChroniclesAC19V3"> האָבן די האַרן פֿון די קינדער פֿון עַמוֹן געזאָגט צו חנונען: מײנסטו אַז דוד װיל טאָן כּבֿוד דײַן פֿאָטער, װאָס ער האָט געשיקט צו דיר טרײסטער? דאָך נאָר אױסצופֿאָרשן און דורכצונישטערן און אױסצוקוקן דאָס לאַנד זײַנען זײַנע קנעכט געקומען צו דיר.
</s><s xml:id="ChroniclesAC19V4"> האָט חנון גענומען דודס קנעכט, און האָט זײ אָפּגעגאָלט, און אָפּגעשניטן זײערע קלײדער אין העלפֿט, ביזן דיך, און האָט זײ אַװעקגעשיקט.
</s><s xml:id="ChroniclesAC19V5"> איז מען געקומען און מע האָט אָנגעזאָגט דודן װעגן די מענטשן, און ער האָט זײ געשיקט אַנטקעגן, װאָרום די מענטשן האָבן זיך זײער געשעמט. און דער מלך האָט געלאָזט זאָגן: זיצט אין יריחוֹ ביז אײַערע בערד װעלן אָפּװאַקסן, און איר װעט זיך אומקערן.
</s><s xml:id="ChroniclesAC19V6"> האָבן די קינדער פֿון עַמוֹן געזען אַז זײ האָבן זיך פֿאַרמיאוסט בײַ דודן, און חנון און די קינדער פֿון עַמוֹן האָבן געשיקט טױזנט צענטנער זילבער, כּדי זיך אָנצודינגען פֿון אַרַם-נַהרַיִם, און פֿון אַרַם-מַעֲכָה, און פֿון צוֹבֿה, רײַטװעגן און רײַטער. </s><s xml:id="ChroniclesAC19V7"> און זײ האָבן זיך אָנגעדונגען צװײ און דרײַסיק טױזנט רײַטװעגן, און דעם מלך פֿון מַעֲכָה, און זײַן פֿאָלק, און זײ זײַנען געקומען, און האָבן געלאַגערט פֿאַר מֵידבֿאָ. און די קינדער פֿון עַמוֹן האָבן זיך אײַנגעזאַמלט פֿון זײערע שטעט, און זײַנען געקומען אױף מלחמה.
</s><s xml:id="ChroniclesAC19V8"> און דוד האָט געהערט, און ער האָט געשיקט יוֹאָבֿן, און דעם גאַנצן חיל פֿון די גיבוֹרים.
</s><s xml:id="ChroniclesAC19V9"> און די קינדער פֿון עַמוֹן זײַנען אַרױסגעגאַנגען, און האָבן אָנגעריכט אַ מלחמה בײַם אײַנגאַנג פֿון שטאָט; און די מלכים װאָס זײַנען געקומען, זײַנען געװען באַזונדער אין פֿעלד. </s><s xml:id="ChroniclesAC19V10"> און יוֹאָבֿ האָט געזען אַז דער פֿראָנט פֿון דער מלחמה איז קעגן אים פֿון פֿאָרנט און פֿון הינטן; האָט ער אױסגעקליבן פֿון אַלע געקליבענע פֿון ישׂראל, און אױסגעשטעלט אַקעגן אַרָם. </s><s xml:id="ChroniclesAC19V11"> און דאָס איבעריקע פֿאָלק האָט ער געגעבן אױף דער האַנט פֿון זײַן ברודער אַבֿשַין, און זײ האָבן זיך אױסגעשטעלט אַקעגן די קינדער פֿון עַמוֹן. </s><s xml:id="ChroniclesAC19V12"> און ער האָט געזאָגט: אױב אַרָם װעט זײַן שטאַרקער פֿון מיר, װעסטו מיר זײַן צו הילף, און אױב די קינדער פֿון עַמוֹן װעלן זײַן שטאַרקער פֿון דיר, װעל איך דיך העלפֿן. </s><s xml:id="ChroniclesAC19V13"> זײַ שטאַרק, און לאָמיר זיך שטאַרקן, פֿאַר אונדזער פֿאָלק און פֿאַר די שטעט פֿון אונדזער גאָט; און זאָל יהוה טאָן װאָס איז גוט אין זײַנע אױגן.
</s><s xml:id="ChroniclesAC19V14"> און יוֹאָבֿ און דאָס פֿאָלק װאָס מיט אים האָבן גענענט אַנטקעגן אַרָם אױף מלחמה, און זײ זײַנען אַנטלאָפֿן פֿאַר אים. </s><s xml:id="ChroniclesAC19V15"> און װי די קינדער פֿון עַמוֹן האָבן געזען אַז אַרָם איז אַנטלאָפֿן, אַזױ זײַנען זײ אױך אַנטלאָפֿן פֿאַר זײַן ברודער אַבֿשַין, און זײַנען אַרײַן אין שטאָט. און יוֹאָבֿ איז אַװעק קײן ירושָלַיִם.
</s><s xml:id="ChroniclesAC19V16"> און אַרָם האָט געזען אַז זײ זײַנען געשלאָגן פֿאַר ישׂראל, און זײ האָבן געשיקט שלוחים, און האָבן אַרױסגעבראַכט אַרָם װאָס פֿון יענער זײַט טײַך, מיט שוֹפֿך דעם חיל-פֿירער פֿון הַדַדעֶזֶרן זײ פֿאַרױס.
</s><s xml:id="ChroniclesAC19V17"> איז אָנגעזאָגט געװאָרן דודן, און ער האָט אײַנגעזאַמלט גאַנץ ישׂראל, און איז אַריבער דעם יַרדן; און ער איז געקומען צו זײ, און האָט זיך אױסגעשטעלט אַקעגן זײ; און דוד האָט אָנגעריכט אַקעגן אַרָם אַ מלחמה, און זײ האָבן מלחמה געהאַלטן מיט אים. </s><s xml:id="ChroniclesAC19V18"> און אַרָם איז אַנטלאָפֿן פֿאַר ישׂראל, און דוד האָט געהרגעט פֿון אַרָם זיבן טױזנט אױף רײַטװעגן, און פֿערציק טױזנט מאַן פֿוסגײער; אױך שוֹפֿך דעם חיל-פֿירער האָט ער געטײט.
</s><s xml:id="ChroniclesAC19V19"> און די קנעכט פֿון הַדַדעֶזֶרן האָבן געזען אַז זײ זײַנען געשלאָגן פֿאַר ישׂראל, און זײ האָבן געמאַכט שלום מיט דודן, און האָבן אים געדינט. און אַרָם האָט מער ניט געװאָלט העלפֿן די קינדער פֿון עַמוֹן.

</s><s xml:id="ChroniclesAC20V1"> און עס איז געװען אין דער צײַט פֿון דעם אומקער פֿון יאָר, אין דער צײַט װאָס די מלכים גײען אַרױס אױף מלחמה, האָט יוֹאָבֿ אַרױסגעפֿירט דעם קריג-חיל, און האָט פֿאַרװיסט דאָס לאַנד פֿון די קינדער פֿון עַמוֹן; און ער איז געקומען און האָט געלעגערט אױף רַבה – און דוד איז געזעסן אין ירושָלַיִם – און יוֹאָבֿ האָט געשלאָגן רַבה, און האָט זי צעשטערט.
</s><s xml:id="ChroniclesAC20V2"> און דוד האָט אַראָפּגענומען מַלכָּמס קרױן פֿון זײַן קאָפּ; און ער האָט זי געפֿונען אַ צענטנער גאָלד אױפֿן װאָג, מיט טײַער געשטײן אין איר. און זי איז אָנגעטאָן געװאָרן אױף דודס קאָפּ. און רױב פֿון דער שטאָט האָט ער אַרױסגעפֿירט זײער פֿיל. </s><s xml:id="ChroniclesAC20V3"> און דאָס פֿאָלק װאָס אין איר האָט ער אַרױסגעפֿירט, און האָט זײ געשניטן מיט זעגן און מיט אײַזערנע דרעששליטנס, און מיט העק. און אַזױ פֿלעגט דוד טאָן צו אַלע שטעט פֿון די קינדער פֿון עַמוֹן.
און דוד און דאָס גאַנצע פֿאָלק האָבן זיך אומגעקערט קײן ירושָלַיִם.
</s><s xml:id="ChroniclesAC20V4"> און עס איז געװען נאָך דעם, האָט זיך אױפֿגעהױבן אַ מלחמה אין גֶזֶר מיט די פּלִשתּים. דענצמאָל האָט סִבכַי פֿון חושָה דערשלאָגן סִפּין פֿון די קינדער פֿון די רפֿאים, און זײ זײַנען געװאָרן אונטערטעניק.
</s><s xml:id="ChroniclesAC20V5"> און עס איז װידער געװען אַ מלחמה מיט די פּלִשתּים, און אֶלחנָן דער זון פֿון יָעִירן האָט דערשלאָגן לַחמי דעם ברודער פֿון גָליַתן פֿון גַת, װאָס דער האָלץ פֿון זײַן שפּיז איז געװען אַזױ װי דער שטאַנג פֿון װעבער.
</s><s xml:id="ChroniclesAC20V6"> און עס איז װידער געװען אַ מלחמה אין גַת. איז דאָרטן געװען אַ מאַן פֿון אַ גרױסן װוּקס, װאָס זײַנע פֿינגער זײַנען געװען צו זעקס און זעקס – פֿיר און צװאַנציק; און ער אױך איז געװען געבאָרן פֿון דעם רָפֿאָ. </s><s xml:id="ChroniclesAC20V7"> און ער האָט געלעסטערט ישׂראל; האָט אים יהוֹנָתָן דער זון פֿון שָמעָא, דודס ברודער, דערשלאָגן.
</s><s xml:id="ChroniclesAC20V8"> די דאָזיקע זײַנען געװען געבאָרן פֿון דעם רָפֿאָ אין גַת; און זײ זײַנען געפֿאַלן דורך דער האַנט פֿון דודן, און דורך דער האַנט פֿון זײַנע קנעכט.

</s><s xml:id="ChroniclesAC21V1"> און אַ שׂטן איז אױפֿגעשטאַנען אױף ישׂראל, און ער האָט אָנגערעדט דודן צו צײלן ישׂראל. </s><s xml:id="ChroniclesAC21V2"> און דוד האָט געזאָגט צו יוֹאָבֿן, און צו די האַרן פֿון פֿאָלק: גײט צײלט ישׂראל פֿון באֵר-שֶבֿע און ביז דָן, און ברענגט עס מיר, כּדי איך זאָל װיסן זײער מספּר. </s><s xml:id="ChroniclesAC21V3"> האָט יוֹאָבֿ געזאָגט: זאָל גאָט מערן זײַן פֿאָלק הונדערט מאָל אַזױ פֿיל װי זײ זײַנען! זײַנען זײ ניט אַלע, מײַן האַר מלך, קנעכט צו מײַן האַר? צוּ װאָס פֿאַרלאַנגט דאָס מײַן האַר? נאָך װאָס זאָל עס זײַן פֿאַר אַ זינד אױף ישׂראל?
</s><s xml:id="ChroniclesAC21V4"> אָבער דאָס װאָרט פֿון מלך איז געװען שטאַרק צו יוֹאָבֿן, און יוֹאָבֿ איז אַרױסגעגאַנען, און איז אַרומגעגאַנגען אין גאַנץ ישׂראל, און איז צוריקגעקומען קײן ירושָלַיִם. </s><s xml:id="ChroniclesAC21V5"> און יוֹאָבֿ האָט איבערגעגעבן דעם מספּר פֿון דער צײלונג פֿון דעם פֿאָלק צו דודן. און גאַנץ ישׂראל איז געװען טױזנט מאָל טױזנט און הונדערט טױזנט מאַן װאָס ציען אַ שװערד; און יהודה, פֿיר הונדערט און זיבעציק טױזנט װאָס ציען אַ שװערד. </s><s xml:id="ChroniclesAC21V6"> און לֵוִי און בנימין האָט ער ניט געצײלט צװישן זײ; װאָרום דער אָנזאָג פֿון דעם מלך איז געװען יוֹאָבֿן צוּװידער.
</s><s xml:id="ChroniclesAC21V7"> און עס איז געװען שלעכט אין די אױגן פֿון גאָט װעגן דער דאָזיקער זאַך, און ער האָט געשלאָגן ישׂראל. </s><s xml:id="ChroniclesAC21V8"> האָט דוד געזאָגט צו גאָט: איך האָב זײער געזינדיקט װאָס איך האָב געטאָן די דאָזיקע זאַך, און אַצונד, טו אָפּ, איך בעט דיך, דעם פֿאַרברעך פֿון דײַן קנעכט, װאָרום איך בין געװען זײער נאַריש.
</s><s xml:id="ChroniclesAC21V9"> האָט גאָט געזאָגט צו גָד, דודס זעער, אַזױ צו זאָגן: גײ און זאָלסט רעדן צו דודן, אַזױ צו זאָגן: </s><s xml:id="ChroniclesAC21V10"> אַזױ האָט גאָט געזאָגט: דרײַערלײ זאַכן לײג איך אױף דיר; קלײַב דיר אױס אײנס פֿון זײ, װאָס איך זאָל דיר טאָן.
</s><s xml:id="ChroniclesAC21V11"> איז גָד געקומען צו דודן, און האָט צו אים געזאָגט: אַזױ האָט גאָט געזאָגט: נעם אױף דיר, </s><s xml:id="ChroniclesAC21V12"> ענטװעדער דרײַ יאָר הונגער, אָדער דרײַ חדשים פֿאַרלענדט װערן פֿאַר דײַנע פֿײַנט, און די שװערד פֿון דײַנע שָׂונאים זאָל דיך דערגרײכן, אָדער דרײַ טעג די שװערד פֿון גאָט און אַ מגפֿה אין לאַנד, און דער מלאך פֿון גאָט זאָל אומברענגען אין גאַנצן געמאַרק פֿון ישׂראל. און אַצונד זע װאָס פֿאַר אַ באַשײד איך זאָל ברענגען צו דעם װאָס שיקט מיך.
</s><s xml:id="ChroniclesAC21V13"> האָט דוד געזאָגט צו גָדן: מיר איז זײער ענג. לאָמיך, איך בעט דיך, פֿאַלן אין דער האַנט פֿון גאָט, װאָרום זײַן רחמנות איז זײער גרױס, און לאָמיך ניט פֿאַלן אין דער האַנט פֿון אַ מענטשן.
</s><s xml:id="ChroniclesAC21V14"> האָט גאָט געשיקט אַ מגפֿה אױף ישׂראל, און עס זײַנען געפֿאַלן פֿון ישׂראל זיבעציק טױזנט מאַן.
</s><s xml:id="ChroniclesAC21V15"> און גאָט האָט געשיקט אַ מלאך קײן ירושָלַיִם, זי אומצוברענגען; אָבער װי ער האָט געהאַלטן בײַם אומברענגען, האָט גאָט אַראָפּגעקוקט, און ער האָט חרטה געהאַט אױף דעם בײז, און ער האָט געזאָגט צו דעם מלאך דעם אומברענגער: גענוג! אַצונד לאָז אָפּ דײַן האַנט. און דער מלאך פֿון גאָט איז געשטאַנען בײַ דעם שײַער פֿון אָרנָן דעם יבֿוסי. </s><s xml:id="ChroniclesAC21V16"> האָט דוד אױפֿגעהױבן זײַנע אױגן, און האָט דערזען דעם מלאך פֿון גאָט װי ער שטײט צװישן ערד און הימל מיט זײַן שװערד אַרױסגעצױגן אין זײַן האַנט, אױסגעשטרעקט אַקעגן ירושָלַיִם; און דוד און די עלטסטע, צוגעדעקט מיט זאַק, זײַנען געפֿאַלן אױף זײער פּנים. </s><s xml:id="ChroniclesAC21V17"> און דוד האָט געזאָגט צו גאָט: פֿאַר װאָר, איך האָב געהײסן צײלן דאָס פֿאָלק, און איך בין דער װאָס האָב געזינדיקט, און האָב זײער שלעכטס געטאָן, אָבער די דאָזיקע שאָף, װאָס האָבן זײ געטאָן? יהוה מײַן גאָט, זאָל, איך בעט דיך, דײַן האַנט זײַן אױף מיר און אױף מײַן פֿאָטערס הױז, אָבער ניט אױף דײַן פֿאָלק מיט אַ מגפֿה.
</s><s xml:id="ChroniclesAC21V18"> האָט דער מלאך פֿון גאָט געהײסן גָדן זאָגן דודן, אַז דוד זאָל אַרױפֿגײן אױפֿשטעלן אַ מזבח צו גאָט אין דעם שײַער פֿון אָרנָן דעם יבֿוסי.
</s><s xml:id="ChroniclesAC21V19"> איז דוד אַרױפֿגעגאַנגען לױט דעם װאָרט פֿון גָדן װאָס ער האָט גערעדט אין נאָמען פֿון גאָט. </s><s xml:id="ChroniclesAC21V20"> און אַרנָן האָט זיך אומגעקערט און האָט דערזען דעם מלאך; און זײַנע פֿיר זין װאָס מיט אים האָבן זיך באַהאַלטן. און אַרנָן האָט געדראָשן װײץ. </s><s xml:id="ChroniclesAC21V21"> און װי דוד איז געקומען צו אָרנָנען, האָט אַרנָן אַ קוק געטאָן, און האָט דערזען דודן, און ער איז אַרױסגעגאַנגען פֿון שײַער, און האָט זיך געבוקט צו דודן מיטן פּנים צו דער ערד. </s><s xml:id="ChroniclesAC21V22"> האָט דוד געזאָגט צו אָרנָנען: גיב מיר דעם אָרט פֿון דעם שײַער, און איך װעל בױען דערױף אַ מזבח צו גאָט; אין פֿולן געלט גיב עס מיר; כּדי די מגפֿה זאָל פֿאַרהאַלטן װערן פֿון פֿאָלק. </s><s xml:id="ChroniclesAC21V23"> האָט אַרנָן געזאָגט צו דודן: נעם דיר, און זאָל מײַן האַר דער מלך טאָן װאָס איז גוט אין זײַנע אױגן. זע, איך גיב די רינדער פֿאַר בראַנדאָפּפֿער, און די דרעששליטנס פֿאַר האָלץ, און די װײץ פֿאַר אַ שפּײַזאָפּפֿער; אַלץ גיב איך אַװעק. </s><s xml:id="ChroniclesAC21V24"> האָט דער מלך דוד געזאָגט צו אָרנָנען: נײן, נײַערט קױפֿן װעל איך קױפֿן, פֿאַר פֿולן געלט, װאָרום איך װעל ניט נעמען װאָס איז דײַנס פֿאַר גאָט, און אױפֿברענגנען אַ בראַנדאָפּפֿער פֿאַר אומזיסט.
</s><s xml:id="ChroniclesAC21V25"> און דוד האָט געגעבן אָרנָענן פֿאַר דעם אָרט זעקס הונדערט שֶקל גאָלד אױפֿן װאָג. </s><s xml:id="ChroniclesAC21V26"> און דוד האָט דאָרטן געבױט אַ מזבח צו גאָט, און האָט דאָרטן אױפֿגעבראַכט בראַנדאָפּפֿער און פֿרידאָפּפֿער, און ער האָט גערופֿן צו גאָט, און ער האָט אים געענטפֿערט מיט פֿײַער פֿון הימל אױף דעם מזבח פֿאַר בראַנדאָפּפֿער.
</s><s xml:id="ChroniclesAC21V27"> און גאָט האָט געהײסן דעם מלאך, און ער האָט אומגעקערט די שװערד אין איר שײד.
</s><s xml:id="ChroniclesAC21V28"> אין יענער צײַט, װי דוד האָט געזען אַז גאָט האָט אים געענטפֿערט אין דעם שײַער פֿון אָרנָן דעם יבֿוסי, אַזױ האָט ער דאָרטן געשלאַכט קרבנות. </s><s xml:id="ChroniclesAC21V29"> און דער מִשכּן פֿון גאָט װאָס משה האָט געמאַכט אין דער מדבר, און דער מזבח פֿאַר בראַנדאָפּפֿער, איז אין יענער צײַט געװען אױף דער בָמה אין גִבֿעוֹן. </s><s xml:id="ChroniclesAC21V30"> אָבער דוד האָט ניט געקענט גײן צו אים צו פֿרעגן בײַ גאָט, װאָרום ער איז געװען דערשראָקן פֿאַר דער שװערד פֿון גאָטס מלאך.

</s><s xml:id="ChroniclesAC22V1"> און דוד האָט געזאָגט: דאָס איז דאָס הױז פֿון גאָט דעם האַר, און דאָס איז דער מזבח פֿאַר בראַנדאָפּפֿער פֿאַר ישׂראל.
</s><s xml:id="ChroniclesAC22V2"> און דוד האָט געהײסן אײַנזאַמלען אַלע פֿרעמדע װאָס אין לאַנד ישׂראל, און ער האָט געשטעלט שטײנהעקער אױסצוהאַקן געשניטענע שטײנער אױף צו בױען דאָס הױז פֿון גאָט. </s><s xml:id="ChroniclesAC22V3"> און אײַזן לרָובֿ אױף נעגל פֿאַר די טירן פֿון די טױערן, און אױף קלאַמערן, האָט דוד אָנגעברײט; און קופּער לרָובֿ גאָר אָן אַ װאָג; </s><s xml:id="ChroniclesAC22V4"> און צעדערהאָלץ אָן אַ צאָל; װאָרום די צידוֹנים און די צוֹרים האָבן געבראַכט דודן צעדערהאָלץ לרָובֿ. </s><s xml:id="ChroniclesAC22V5"> און דוד האָט געזאָגט: מײַן זון שלמה איז יונג און שװאַך, און דאָס הױז װאָס מע דאַרף בױען צו גאָט, דאַרף מען מאַכן גרױס ביז גאָר, פֿאַר אַ שם, און פֿאַר אַ צירונג, אַנטקעגן אַלע לענדער; לאָמיך אַקאָרשט צוגרײטן פֿאַר אים. און דוד האָט צוגעגרײט אַ סך פֿאַר זײַן טױט.
</s><s xml:id="ChroniclesAC22V6"> און ער האָט גערופֿן זײַן זון שלמהן, און ער האָט אים באַפֿױלן צו בױען אַ הױז צו יהוה דעם גאָט פֿון ישׂראל. </s><s xml:id="ChroniclesAC22V7"> און דוד האָט געזאָגט צו שלמהן: מײַן זון, בײַ מיר אַלײן איז געװען אין האַרצן צו בױען אַ הױז צו דעם נאָמען פֿון גאָט מײַן האַר. </s><s xml:id="ChroniclesAC22V8"> אָבער דאָס װאָרט פֿון גאָט איז געװען צו מיר, אַזױ צו זאָגן: אַ סך בלוט האָסטו פֿאַרגאָסן, און גרױסע מלחמות האָסטו געמאַכט; קענסט ניט בױען אַ הױז צו מײַן נאָמען, װײַל דו האָסט פֿיל בלוט פֿאַרגאָסן צו דער ערד פֿאַר מײַן געזיכט. </s><s xml:id="ChroniclesAC22V9"> אָט װערט דיר געבאָרן אַ זון; ער װעט זײַן אַ מענטש פֿון רו, און איך װעל אים באַרוען פֿון אַלע זײַנע פֿײַנט פֿון אַרום; װאָרום שלמה װעט זײַן זײַן נאָמען, און שלום און שטילקײט װעל איך געבן ישׂראל אין זײַנע טעג. </s><s xml:id="ChroniclesAC22V10"> ער װעט בױען אַ הױז צו מײַן נאָמען, און ער װעט מיר זײַן פֿאַר אַ זון, און איך אים פֿאַר אַ פֿאָטער; און איך װעל באַפֿעסטיקן דעם טראָן פֿון זײַן מלוכה איבער ישׂראל אױף אײביק. </s><s xml:id="ChroniclesAC22V11"> אַצונד, מײַן זון, זאָל גאָט זײַן מיט דיר, און זאָלסט מצליח זײַן, און בױען דאָס הױז פֿון יהוה דײַן גאָט, אַזױ װי ער האָט גערעדט װעגן דיר. </s><s xml:id="ChroniclesAC22V12"> זאָל נאָר גאָט דיר געבן שׂכל און פֿאַרשטאַנדיקײט, און דיך באַפֿעלן איבער ישׂראל; און אַז דו זאָלסט היטן די תּוֹרה פֿון יהוה דײַן גאָט. </s><s xml:id="ChroniclesAC22V13"> דענצמאָל װעסטו מצליח זײַן, אַז דו װעסט היטן צו טאָן די חוקים און די געזעצן װאָס גאָט האָט באַפֿױלן משהן פֿאַר ישׂראל. זײַ שטאַרק און פֿעסט, זאָלסט ניט מוֹרא האָבן און ניט אַנגסטן. </s><s xml:id="ChroniclesAC22V14"> און אָט אין מײַן אָרימקײט האָב איך צוגעגרײט פֿאַר דעם הױז פֿון גאָט הונדערט טױזנט צענטנער גאָלד, און טױזנט מאָל טױזנט צענטנער זילבער, און קופּער און אײַזן אָן אַ װאָג, װאָרום עס איז דאָ לרָובֿ; אױך האָלץ און שטײנער האָב איך צוגעגרײט, און דו קענסט נאָך צולײגן דערצו. </s><s xml:id="ChroniclesAC22V15"> און בײַ דיר זײַנען דאָ אַ סך בעל-מלאָכהס, שטײנהעקער, און מײַנסטערס אין שטײן און אין האָלץ, און אַלערלײ קינצלער אין יעטװעדער מלאָכה. </s><s xml:id="ChroniclesAC22V16"> צום גאָלד, צום זילבער, און צום קופּער, און צום אײַזן, איז קײן צאָל ניטאָ; שטײ אױף און טו, און זאָל גאָט זײַן מיט דיר.
</s><s xml:id="ChroniclesAC22V17"> און דוד האָט באַפֿױלן אַלע האַרן פֿון ישׂראל צו העלפֿן זײַן זון שלמהן: </s><s xml:id="ChroniclesAC22V18"> פֿאַר װאָר, יהוה אײַער גאָט איז מיט אײַך, און ער האָט אײַך באַרוט פֿון רונד אַרום, װאָרום ער האָט געגעבן אין מײַן האַנט די באַװױנער פֿון לאַנד, און דאָס לאַנד ליגט באַצװוּנגען פֿאַר גאָט און פֿאַר זײַן פֿאָלק. </s><s xml:id="ChroniclesAC22V19"> אַצונד, גיט אײַער האַרץ און אײַער זעל צו זוכן יהוה אײַער גאָט, און שטײט אױף, און בױט דאָס הײליקטום פֿון גאָט דעם האַר, כּדי צו ברענגען דעם אָרון פֿון גאָטס בונד, און די הײליקע כּלים פֿון גאָט, אין דעם הױז װאָס װערט געבױט צו דעם נאָמען פֿון גאָט.

</s><s xml:id="ChroniclesAC23V1"> און דוד איז געװאָרן אַלט און זאַט מיט טעג, און ער האָט געמאַכט זײַן זון שלמהן פֿאַר מלך איבער ישׂראל. </s><s xml:id="ChroniclesAC23V2"> און ער האָט אײַנגעזאַמלט אַלע האַרן פֿון ישׂראל, און די כּהנים און די לוִיִים. </s><s xml:id="ChroniclesAC23V3"> און די לוִיִים זײַנען געצײלט געװאָרן פֿון דרײַסיק יאָר אַלט און העכער, און זײער צאָל לױט זײערע קעפּ, פֿון די מענער, איז געװען אַכט און דרײַסיק טױזנט. </s><s xml:id="ChroniclesAC23V4"> פֿון די דאָזיקע, אױף אױפֿצופּאַסן אױף דער אַרבעט פֿון גאָטס הױז פֿיר און צװאַנציק טױזנט, און אױפֿזעער און ריכטער, זעקס טױזנט. </s><s xml:id="ChroniclesAC23V5"> און פֿיר טױזנט טױערלײַט; און פֿיר טױזנט װאָס זאָלן לױבן גאָט ”מיט די כּלֵי-זֶמֶר װאָס איך האָב געמאַכט אױף צו לױבן“.
</s><s xml:id="ChroniclesAC23V6"> און דוד האָט זײ אײַנגעטײלט אין אײַנטײלונגען לױט די זין פֿון לֵוִין: גֵרשוֹן, קהָת, און מרָרי.
</s><s xml:id="ChroniclesAC23V7"> פֿון די גֵרשונים: לַעְדָן, און שִמעִי. </s><s xml:id="ChroniclesAC23V8"> די זין פֿון לַעְדָנען: דער הױפּט יחיאֵל, און זֵתָם, און יוֹאֵל – דרײַ. </s><s xml:id="ChroniclesAC23V9"> די זין פֿון שִמעִין: שלוֹמית, און חזיאֵל, און הָרָן – דרײַ. די דאָזיקע זײַנען געװען הױפּטן פֿון די פֿאָטערהײַזער פֿון לַעְדָן. </s><s xml:id="ChroniclesAC23V10"> און די זין פֿון שִמעִין זײַנען געװען: יַחת, זינאָ, און יְעוש און בריעָה. דאָס זײַנען געװען די פֿיר זין פֿון שִמעִין. </s><s xml:id="ChroniclesAC23V11"> און יַחת איז געװען דער הױפּט, און זיזָה דער צװײטער; און יְעוש און בריעָה האָבן ניט געהאַט פֿיל זין, דרום זײַנען זײ אין דער צײלונג געװען אײן פֿאָטערהױז.
</s><s xml:id="ChroniclesAC23V12"> די זין פֿון קהָת; עַמרָם, יצהָר, חבֿרון, און עוזיאֵל – פֿיר. </s><s xml:id="ChroniclesAC23V13"> די זין פֿון עַמרָמען: אַהרן, און משה. און אַהרן איז אָפּגעשײדט געװאָרן, כּדי אים צו הײליקן פֿאַר גאָר הײליק, אים און זײַנע זין ביז אײביק, צו דעמפֿן פֿאַר גאָט, אים צו באַדינען, און צו בענטשן אין זײַן נאָמען אײביק. </s><s xml:id="ChroniclesAC23V14"> און משה דער געטלעכער מאַן, זײַנע קינדער װערן גערופֿן אױף שבֿט לֵוִי. </s><s xml:id="ChroniclesAC23V15"> די זין פֿון משהן זײַנען געװען: גֵרשוֹם, און אֶליעֶזֶר. </s><s xml:id="ChroniclesAC23V16"> די זין פֿון גֵרשוֹמען: שבֿואֵל דער הױפּט. </s><s xml:id="ChroniclesAC23V17"> און די זין פֿון אֶליעֶזֶרן זײַנען געװען: רחבֿיָה דער הױפּט. און אֶליעֶזֶר האָט ניט געהאַט קײן אַנדערע זין; אָבער די זין פֿון רחבֿיָהן זײַנען געװען פֿיל ביז גאָר. </s><s xml:id="ChroniclesAC23V18"> די זין פֿון יצהָרן זײַנען געװען: שלוֹמית דער הױפּט. </s><s xml:id="ChroniclesAC23V19"> די זין פֿון חבֿרוֹנען: אירִיָהו, דער הױפּט, אַמַריָה דער צװײטער, יַחזיאֵל דער דריטער, און איקַמעָם דער פֿירטער. </s><s xml:id="ChroniclesAC23V20"> די זין פֿון עוזיאֵלן: מיכָה דער הױפּט, און יִשִיָה דער צװײטער.
</s><s xml:id="ChroniclesAC23V21"> די זין פֿון מרָרין: מַחלי, און מושי. די זין פֿון מַחלין: אֶלעָזָר, און קיש. </s><s xml:id="ChroniclesAC23V22"> און אֶלעָזָר איז געשטאָרבן, און האָט ניט געהאַט קײן זין, נאָר טעכטער; און זײערע אײגענע, די זין פֿון קישן, האָבן זײ גענומען. </s><s xml:id="ChroniclesAC23V23"> די זין פֿון מושין זײַנען געװען: מַחלי, און עֵדֶר, און אירֵמוֹת – דרײַ.
</s><s xml:id="ChroniclesAC23V24"> די דאָזיקע זײַנען געװען די זין פֿון לֵוִין לױט זײערע פֿאָטערהײַזער, הױפּטן פֿון די פֿאָטערהײַזער לױט זײערע געצײלטע, נאָך דער צאָל פֿון נעמען לױט זײערע קעפּ, די װאָס האָבן געטאָן די אַרבעט פֿאַר דעם דינסט פֿון גאָטס הױז, פֿון צװאַנציק יאָר אַלט און העכער. </s><s xml:id="ChroniclesAC23V25"> װאָרום דוד האָט געזאָגט: יהוה דער גאָט פֿון ישׂראל האָט באַרוט זײַן פֿאָלק, און ער רוט אין ירושָלַיִם אױף אײביק; </s><s xml:id="ChroniclesAC23V26"> און אױך די לוִיִים דאַרפֿן מער ניט טראָגן דעם מִשכּן, און אַלע זײַנע כּלים פֿאַר זײַן דינסט. </s><s xml:id="ChroniclesAC23V27"> יאָ, לױט די לעצטע װערטער פֿון דודן איז די צײלונג פֿון די קינדער פֿון לֵוִי געװען פֿון צװאַנציק יאָר אַלט און העכער. </s><s xml:id="ChroniclesAC23V28"> װאָרום זײ האָבן געדאַרפֿט שטײן בײַ דער האַנט פֿון די קינדער פֿון אַהרן פֿאַר דעם דינסט פֿון גאָטס הױז, אױף די הױפֿן, און אױף די קאַמערן, און אױף דער רײניקונג פֿון אַלע הײליקע זאַכן, און דער אַרבעט פֿון דעם דינסט פֿון גאָטס הױז; </s><s xml:id="ChroniclesAC23V29"> און פֿאַר דעם אױסגעלײגטן ברױט, און פֿאַר דעם זעמלמעל פֿאַר שפּײַזאָפּפֿער, סײַ פֿון אומגעזײַערטע קוכנס, סײַ אין אַ באַקפֿאַן, סײַ אין אַ שמאָרפֿאַן; און פֿאַר יעטװעדער פֿײַכטער און טרוקענער מאָס; </s><s xml:id="ChroniclesAC23V30"> און אױף צו שטײן מאָרגן פֿאַר מאָרגן צו דאַנקען און צו לױבן גאָט, און דעסט גלײַכן אין אָװנט; </s><s xml:id="ChroniclesAC23V31"> און פֿאַר יעטװעדער אױפֿברענגען פֿון בראַנדאָפּפֿער צו גאָט אין די שבתים, אום רֹאש-חוֹדש, און אין די יָום-טוֹבֿים, לױט דער צאָל, אַזױ װי דער דין װעגן זײ, תּמיד, פֿאַר גאָט; </s><s xml:id="ChroniclesAC23V32"> און אַז זײ זאָלן היטן די היטונג פֿון דעם אוֹהל-מוֹעד, און די היטונג פֿון דעם הײליקטום, און די היטונג פֿון די קינדער פֿון אַהרן, זײערע ברידער, פֿאַר דעם דינסט פֿון גאָטס הױז.

</s><s xml:id="ChroniclesAC24V1"> און די אײַנטײלונגען פֿון די קינדער פֿון אַהרן זײַנען געװען: די זין פֿון אַהרנען: נָדָבֿ, און אַבֿיהוא, אֶלעָזָר, און יתָמָר. </s><s xml:id="ChroniclesAC24V2"> און נָדָבֿ און אַבֿיהוא זײַנען געשטאָרבן בײַ זײער פֿאָטערס לעבן, און קײן קינדער האָבן זײ ניט געהאַט, זײַנען אֶלעָזָר און יתָמָר געװען כּהנים. </s><s xml:id="ChroniclesAC24V3"> און דוד, און צָדוֹק פֿון די קינדער פֿון אֶלעָזָר, און אַחימֶלֶך פֿון די קינדער פֿון יתָמָר, האָבן זײ אײַנגעטײלט לױט זײער רײ אין זײער דינסט. </s><s xml:id="ChroniclesAC24V4"> און פֿון די קינדער פֿון אֶלעָזָר האָבן זיך געפֿונען מער הױפּטמענער װי פֿון די קינדער פֿון איתָמֶר; און מע האָט זײ אַזױ אײַנגעטײלט: פֿון די קינדער פֿון אֶלעָזָר זעכצן הױפּטן פֿון פֿאָטערהײַזער, און פֿון די קינדער פֿון יתָמָר, לױט זײערע פֿאָטערהײַזער, אַכט. </s><s xml:id="ChroniclesAC24V5"> און מע האָט זײ אײַנגעטײלט לױט גוֹרל, די אַזױ װי יענע, װאָרום עס זײַנען געװען פֿירשטן פֿון הײליקטום, און פֿירשטן פֿון גאָט, אי פֿון די קינדער פֿון אֶלעָזָר, אי פֿון די קינדער פֿון יתָמָר. </s><s xml:id="ChroniclesAC24V6"> און שמַעיָה דער זון פֿון נתַנאֵלן, דער שרײַבער, פֿון לֵוִי, האָט זײ פֿאַרשריבן פֿאַר דעם מלך, און די האַרן, און צָדוֹק דעם כּהן, און אַחימֶלֶך דעם זון פֿון אֶבֿיָתָרן, און די הױפּטן פֿון די פֿאָטערהײַזער פֿון די כּהנים און פֿון די לוִיִים: אײן פֿאָטערהױז גענומען פֿון אֶלעָזָר, און אײנס גענומען פֿון יתָמָר.
</s><s xml:id="ChroniclesAC24V7"> און דער ערשטער גוֹרל איז אַרױסגעגאַנגען אױף יהוֹיָריבֿן, דער צװײטער אױף ידַעְיָהן; </s><s xml:id="ChroniclesAC24V8"> דער דריטער אױף חרימען, דער פֿירטער אױף שׂעוֹרימען; </s><s xml:id="ChroniclesAC24V9"> דער פֿינפֿטער אױף מַלכִּיָהן, דער זעקסטער אױף מִיָמִנען; </s><s xml:id="ChroniclesAC24V10"> דער זיבעטער אױף הַקוֹצן, דער אַכטער אױף אַבֿיָהן; </s><s xml:id="ChroniclesAC24V11"> דער נײַנטער אױף יֵשועַן, דער צענטער אױף שכַניָהון; </s><s xml:id="ChroniclesAC24V12"> דער עלפֿטער אױף אֶליָשיבֿן, דער צװעלפֿטער אױף יָקימען; </s><s xml:id="ChroniclesAC24V13"> דער דרײַצנטער אױף חופּהן, דער פֿערצנטער אױף יֶשֶבֿאָבֿן; </s><s xml:id="ChroniclesAC24V14"> דער פֿוצנטער אױף בלגָהן, דער זעכצנטער אױף אִמֵרן; </s><s xml:id="ChroniclesAC24V15"> דער זיבעצנטער אױף חזירן, דער אַכצנטער אױף הַפּצֵצן; </s><s xml:id="ChroniclesAC24V16"> דער נײַנצנטער אױף פּתַחיָהן, דער צװאַנציקסטער אױף יחזקאלן; </s><s xml:id="ChroniclesAC24V17"> דער אײן און צװאַנציקסטער אױף יָכינען, דער צװײ און צװאַנציקסטער אױף גַמולן; </s><s xml:id="ChroniclesAC24V18"> דער דרײַ און צװאַנציקסטער אױף דלָיָהון, דער פֿיר און צװאַנציקסטער אױף מַעַזיָהון. </s><s xml:id="ChroniclesAC24V19"> דאָס איז געװען זײער רײ אין זײער דינסט, צו קומען אין הױז פֿון גאָט לױט דעם געזעץ צו זײ דורך דער האַנט פֿון זײער פֿאָטער אַהרנען, אַזױ װי יהוה דער גאָט פֿון ישׂראל האָט אים באַפֿױלן.
</s><s xml:id="ChroniclesAC24V20"> און פֿון די איבעריקע קינדער פֿון לֵוִי: פֿון די זין פֿון עַמרָמען, שובֿאֵל; פֿון די זין פֿון שובֿאֵלן, יֶחדְיָהו. </s><s xml:id="ChroniclesAC24V21"> פֿון רחבֿיָהון: פֿון די זין פֿון רחבֿיָהון, דער הױפּט יִשִיָה. </s><s xml:id="ChroniclesAC24V22"> פֿון די יצהָרים, שלוֹמוֹת; פֿון די זין פֿון שלוֹמוֹת, יַחת. </s><s xml:id="ChroniclesAC24V23"> און די זין [פֿון חבֿרוֹנען], אירִיָהו, אַמַריָהו דער צװײטער, יַחזיאֵל דער דריטער, איקַמעָם דער פֿירטער. </s><s xml:id="ChroniclesAC24V24"> די זין פֿון עוזיאֵלן, מיכָה; פֿון די זין פֿון מיכָהן, שָמיר. </s><s xml:id="ChroniclesAC24V25"> דער ברודער פֿון מיכָה, יִשִיָה; פֿון די זין פֿון יִשִיָהן, זכַריָהו. </s><s xml:id="ChroniclesAC24V26"> די זין פֿון מרָרין, מַחלי, און מושי; די זין פֿון זײַן זון יַעֲזִיָהון – </s><s xml:id="ChroniclesAC24V27"> די קינדער פֿון מרָרין פֿון זײַן זון יַעֲזִיָהון, שוֹהַם, און זַכּור, און עִבֿרי. </s><s xml:id="ChroniclesAC24V28"> פֿון מַחלין, אֶלעָזָר; און ער האָט ניט געהאַט קײן זין. </s><s xml:id="ChroniclesAC24V29"> פֿון קישן, די זין פֿון קישן, ירַחמְאֵל. </s><s xml:id="ChroniclesAC24V30"> און די זין פֿון מושין, מַחלי, און עֵדֶר, און אירימוֹת.
דאָס זײַנען געװען די קינדער פֿון די לוִיִים לױט זײערע פֿאָטערהײַזער. </s><s xml:id="ChroniclesAC24V31"> און זײ אױך האָבן געװאָרפֿן גוֹרל אַזױ װי זײערע ברידער, די קינדער פֿון אַהרן, פֿאַר דעם מלך דוד, און צָדוֹקן, און אַחימֶלֶכן, און די הױפּטן פֿון די פֿאָטערהײַזער פֿון די כּהנים און פֿון די לוִיִים; די פֿאָטערהײַזער פֿון דעם הױפּט אַזױ װי זײַן ייִנגסטער ברודער.

</s><s xml:id="ChroniclesAC25V1"> און דוד און די האַרן פֿון חיל האָבן אָפּגעשײדט פֿאַר דעם דינסט פֿון די זין פֿון אָסָפֿן און הֵימָנען און ידותונען, די װאָס האָבן נבֿיאיש געשפּילט אױף האַרפֿן, אױף גיטאַרן, און אױף צימבלען; און זײער צאָל, פֿון די מענטשן װאָס האָבן געטאָן די אַרבעט לױט זײער דינסט, איז געװען: </s><s xml:id="ChroniclesAC25V2"> פֿון די זין פֿון אָסָפֿן, זַכּור, און יוֹסף, און נתַניָה, און אַשַׂראֵלָה, די זין פֿון אָסָפֿן; אונטער דער האַנט פֿון אָסָפֿן, װאָס האָט נבֿיאיש געשפּיטל לױט דעם אײַנשטעל פֿון דעם מלך. </s><s xml:id="ChroniclesAC25V3"> פֿון ידותונען, די זין פֿון ידותונען: גדַליָהו, און צרי, און ישַעיָהו, חשַבֿיָהו, און מַתִּתיָהו – זעקס, אונטער דער האַנט פֿון זײער פֿאָטער ידותונען, װאָס האָט נבֿיאיש געשפּילט אױף אַ האַרף בײַם דאַנקען און לױבן גאָט. </s><s xml:id="ChroniclesAC25V4"> פֿון הֵימָנען, די זין פֿון הֵימָנען: בוקִיָהו, מַתַּניָהו, עוזיאֵל, שבֿואֵל, און אירימוֹת, חנַניָה, חנָני, אֶליאָתָה, גִדַלתּי, און רוֹמַמתּי-עֶזֶר, יָשבקָשָה, מַלוֹתי, הוֹתיר, מַחזיאוֹת. </s><s xml:id="ChroniclesAC25V5"> די אַלע זײַנען געװען זין פֿון הֵימָן דעם מלכס זעער אין זאַכן פֿון גאָט – צו דערהײבן [זײַן] האָרן, װאָרום גאָט האָט געשאָנקען הֵימָנען פֿערצן זין און דרײַ טעכטער. </s><s xml:id="ChroniclesAC25V6"> די אַלע זײַנען געװען אונטער דער האַנט פֿון זײער פֿאָטער, בײַם געזאַנג אין הױז פֿון גאָט, מיט צימבלען, גיטאַרן, און האַרפֿן, פֿאַר דעם דינסט פֿון גאָטס הױז, לױט דעם אײַנשטעל פֿון מלך – אָסָף, ידותון, און הֵימָן. </s><s xml:id="ChroniclesAC25V7"> און זײער צאָל מיט זײערע ברידער, געלערנטע אין געזאַנג צו גאָט, אַלע קענער, איז געװען צװײ הונדערט און אַכט און אַכציק. </s><s xml:id="ChroniclesAC25V8"> און זײ האָבן געװאָרפֿן גוֹרל, אַ װאַך קעגן [אַ װאַך], אַזױ דער קלענסטער אַזױ דער גרעסטער, דער קענער אַזױ װי דער תּלמיד.
</s><s xml:id="ChroniclesAC25V9"> און דער ערשטער גוֹרל איז אַרױסגעגאַנגען אױף אָסָפֿן – אױף יוֹספֿן.
דער צװײטער גדַליָהו; ער און זײַנע ברידער און זײַנע זין – צװעלף.
</s><s xml:id="ChroniclesAC25V10"> דער דריטער זַכּור, זײַנע זין, און זײַנע ברידער – צװעלף.
</s><s xml:id="ChroniclesAC25V11"> דער פֿירטער אױף יִצרין, זײַנע זין, און זײַנע ברידער – צװעלף.
</s><s xml:id="ChroniclesAC25V12"> דער פֿינפֿטער נתַניָהו, זײַנע זין, און זײַנע ברידער – צװעלף.
</s><s xml:id="ChroniclesAC25V13"> דער זעקסטער בוקִיָהו, זײַנע זין, און זײַנע ברידער – צװעלף.
</s><s xml:id="ChroniclesAC25V14"> דער זיבעטער ישַׂראֵלָה, זײַנע זין, און זײַנע ברידער – צװעלף.
</s><s xml:id="ChroniclesAC25V15"> דער אַכטער ישַעיָהו, זײַנע זין, און זײַנע ברידער – צװעלף.
</s><s xml:id="ChroniclesAC25V16"> דער נײַנטער מַתַּניָהו, זײַנע זין, און זײַנע ברידער – צװעלף.
</s><s xml:id="ChroniclesAC25V17"> דער צענטער שִמעִי, זײַנע זין, און זײַנע ברידער – צװעלף.
</s><s xml:id="ChroniclesAC25V18"> דער עלפֿטער עַזַראֵל, זײַנע זין, און זײַנע ברידער – צװעלף.
</s><s xml:id="ChroniclesAC25V19"> דער צװעלפֿטער חשַבֿיָה, זײַנע זין, און זײַנע ברידער – צװעלף.
</s><s xml:id="ChroniclesAC25V20"> צום דרײַצנטן שובֿאֵל, זײַנע זין, און זײַנע ברידער – צװעלף.
</s><s xml:id="ChroniclesAC25V21"> צום פֿערצנטן מַתִּתיָהו, זײַנע זין, און זײַנע ברידער – צװעלף.
</s><s xml:id="ChroniclesAC25V22"> צום פֿופֿצנטן אױף אירֵמוֹתן, זײַנע זין, און זײַנע ברידער – צװעלף.
</s><s xml:id="ChroniclesAC25V23"> צום זעכצנטן אױף חנַניָהון, זײַנע זין, און זײַנע ברידער – צװעלף.
</s><s xml:id="ChroniclesAC25V24"> צום זיבעצנטן אױף יָשבקָשָהן, זײַנע זין, און זײַנע ברידער – צװעלף.
</s><s xml:id="ChroniclesAC25V25"> צום אַכצנטן אױף חנָנין, זײַנע זין, און זײַנע ברידער – צװעלף.
</s><s xml:id="ChroniclesAC25V26"> צום נײַנצנטן אױף מַלוֹתן, זײַנע זין, און זײַנע ברידער – צװעלף.
</s><s xml:id="ChroniclesAC25V27"> צום צװאַנציקסטן אױף אֶלִיָתָהן, זײַנע זין, און זײַנע ברידער – צװעלף.
</s><s xml:id="ChroniclesAC25V28"> צום אײן און צװאַנציקסטן אױף הוֹתירן, זײַנע זין, און זײַנע ברידער – צװעלף.
</s><s xml:id="ChroniclesAC25V29"> צום צװײ און צװאַנציקסטן אױף גִדַלתּין, זײַנע זין, און זײַנע ברידער – צװעלף.
</s><s xml:id="ChroniclesAC25V30"> צום דרײַ און צװאַנציקסטן אױף מַחזיאוֹתן, זײַנע זין, און זײַנע ברידער – צװעלף.
</s><s xml:id="ChroniclesAC25V31"> צום פֿיר און צװאַנציקסטן אױף רוֹמַמתּי-עֶזֶרן, זײַנע זין, און זײַנע ברידער – צװעלף.

</s><s xml:id="ChroniclesAC26V1"> פֿאַר די אָפּטײלונגען פֿון די טױערלײַט: פֿון די קָרחים: משֶלֶמיָהו דער זון פֿון קוֹרֵאן, פֿון די זין פֿון אָסָפֿן. </s><s xml:id="ChroniclesAC26V2"> און משֶלֶמיָהו האָט געהאַט זין: זכַריָהו דער בכָור, ידיעֲאֵל דער צװײטער, זבֿדיָהו דער דריטער, יַתניאֵל דער פֿירטער; </s><s xml:id="ChroniclesAC26V3"> עֵילָם דער פֿינפֿטער, יהוֹחנָן דער זעקסטער, אֶליְהוֹעֵינַי דער זיבעטער. </s><s xml:id="ChroniclesAC26V4"> און עוֹבֿד-אֶדוֹם האָט געהאַט זין: שמַעיָה דער בכָור, יהוֹזָבֿד דער צװײטער, יוֹאָך דער דריטער, און שָׂכָר דער פֿירטער, און נתַנאֵל דער פֿינפֿטער; </s><s xml:id="ChroniclesAC26V5"> עַמיאֵל דער זעקסטער, יִשׂשָׂכָר דער זיבעטער, פּעולתַי דער אַכטער; װאָרום גאָט האָט אים געבענטשט. </s><s xml:id="ChroniclesAC26V6"> און בײַ זײַן זון שמַעיָהן זײַנען געבאָרן געװאָרן זין װאָס האָבן געװעלטיקט איבער דעם הױז פֿון זײער פֿאָטער, װאָרום זײ זײַנען געװען העלדישע גיבוֹרים. </s><s xml:id="ChroniclesAC26V7"> די זין פֿון שמַעיָהן זײַנען געװען: עָתני, און רפֿאֵל, און עוֹבֿד, אֶלזָבֿד, זײַנע ברידער, העלדישע יונגען, און אֶליהו, און סמַכיָהו. </s><s xml:id="ChroniclesAC26V8"> די אַלע פֿון די קינדער פֿון עוֹבֿד-אֶדוֹמען, זײ און זײערע זין און זײערע ברידער, העלדישע לײַט מיט כּוֹח צום דינסט; צװײ און זעכציק פֿון עוֹבֿד-אֶדוֹמען. </s><s xml:id="ChroniclesAC26V9"> און משֶלֶמיָהו האָט געהאַט זין און ברידער, העלדישע יונגען, אַכצן. </s><s xml:id="ChroniclesAC26V10"> און חוֹסָה פֿון די זין פֿון מרָרין האָט געהאַט זין: שִמרי איז געװען דער הױפּט; הגם ער איז ניט געװען דער בכָור, אָבער זײַן פֿאָטער האָט אים געמאַכט פֿאַרן הויפּט; </s><s xml:id="ChroniclesAC26V11"> חלקִיָהו דער צװײטער, טבֿליָהו דער דריטער, זכַריָהו דער פֿירטער; אַלע זין און ברידער פֿון חוֹסָהן – דרײַצן.
</s><s xml:id="ChroniclesAC26V12"> די דאָזיקע אָפּטײלונגען פֿון די טױערלײַט, די הױפּטמענער, האָבן געהאַט װאַכן אַזױ װי זײערע ברידער, צו באַדינען אין הױז פֿון גאָט. </s><s xml:id="ChroniclesAC26V13"> און זײ האָבן געװאָרפֿן גוֹרל, אַזױ דער קלענסטער אַזױ דער גרעסטער, לױט זײערע פֿאָטערהײַזער, טױער פֿאַר טױער. </s><s xml:id="ChroniclesAC26V14"> און דער גוֹרל אױף מזרח איז געפֿאַלן שֶלֶמיָהון. און פֿאַר זײַן זון זכַריָהון, אַ קלוגן בעל-יוֹעץ, האָבן זײ געװאָרפֿן גוֹרל, און זײַן גוֹרל איז געפֿאַלן אױף צפֿון. </s><s xml:id="ChroniclesAC26V15"> עוֹבֿד-אֶדוֹמען צו דָרום, און זײַנע זין דאָס זאַמלהױז. </s><s xml:id="ChroniclesAC26V16"> און שופּימען און חוֹסָהן, צו מערבֿ, בײַם טױער שַלֶכֶת, לעבן דעם װעג װאָס גײט אַרױף צו, אַ װאַך קעגן אַ װאַך. </s><s xml:id="ChroniclesAC26V17"> צו מזרח זעקס לוִיִים, צו צפֿון פֿיר אַ טאָג, צו דָרום פֿיר אַ טאָג, און בײַ דעם זאַמלהױז צו צװײ. </s><s xml:id="ChroniclesAC26V18"> פֿאַר דעם פֿאָרהױף צו מערבֿ, פֿיר בײַם װעג, צװײ בײַם פֿאָרהױף. </s><s xml:id="ChroniclesAC26V19"> דאָס זײַנען געװען די אָפּטײלונגען פֿון די טױערלײַט פֿון די קינדער פֿון די קָרחים און פֿון די קינדער פֿון מרָרי.
</s><s xml:id="ChroniclesAC26V20"> און פֿון די לוִיִים, איז אַכִיָה געװען איבער די שאַצן פֿון גאָטס הױז, און איבער די שאַצן פֿון די געהײליקטע זאַכן. </s><s xml:id="ChroniclesAC26V21"> די קינדער פֿון לַעְדָן, די קינדער פֿון די גֵרשונים פֿון לַעְדָן, די הױפּטן פֿון די פֿאָטערהײַזער פֿון לַעְדָן דעם גֵרשוני, זײַנען געװען די יחיאֵלים. </s><s xml:id="ChroniclesAC26V22"> די קינדער פֿון די יחיאֵלים, זֵתָם, און זײַן ברודער יוֹאֵל, זײַנען געװען איבער די שאַצן פֿון גאָטס הױז. </s><s xml:id="ChroniclesAC26V23"> פֿון די עַמרָמים, פֿון די יצהָרים, פֿון די חבֿרוֹנים, פֿון די עוזיאֵלים, </s><s xml:id="ChroniclesAC26V24"> איז שבֿואֵל דער זון פֿון גֵרשוֹם דעם זון פֿון משהן, געװען דער פֿירשט איבער די שאַצן. </s><s xml:id="ChroniclesAC26V25"> און זײַנע ברידער, פֿון אֶליעֶזֶרן, זײַנען געװען: זײַן זון רחבֿיָהו, און זײַן זון ישַעיָהו, און זײַן זון יוֹרָם, און זײַן זון זִכרי, און זײַן זון שלוֹמית. </s><s xml:id="ChroniclesAC26V26"> דערדאָזיקער שלוֹמוֹת און זײַנע ברידער זײַנען געװען איבער אַלע שאַצן פֿון די געהײליקטע זאַכן װאָס דוד המלך, און די הױפּטן פֿון די פֿאָטערהײַזער, די הױפּטלײַט פֿון די טױזנטן און די הונדערטן, און די חיל-פֿירער, האָבן געהײליקט. </s><s xml:id="ChroniclesAC26V27"> פֿון די מלחמות און פֿון דעם רױב האָבן זײ עס געהײליקט אױף צו פֿאַרריכטן דאָס הױז פֿון גאָט. </s><s xml:id="ChroniclesAC26V28"> און אַלץ װאָס שמואל דער זעער, און שָאול דער זון פֿון קישן, און אַבֿנֵר דער זון פֿון נֵרן, און יוֹאָבֿ דער זון פֿון צרױָהן, האָבן געהײליקט, װער נאָר עס האָט געהײליקט, איז דאָס געװען אונטער דער האַנט פֿון שלוֹמיתן און זײַנע ברידער.
</s><s xml:id="ChroniclesAC26V29"> פֿון די יִצהָרים, זײַנען כּנַניָהו און זײַנע זין געװען פֿאַרן אױסנװײניקסטן דינסט איבער ישׂראל, פֿאַר אױפֿזעער און פֿאַר ריכטער. </s><s xml:id="ChroniclesAC26V30"> פֿון די חבֿרוֹנים זײַנען חשַבֿיָהו און זײַנע ברידער, העלדישע יונגען, טױזנט און זיבן הונדערט, געװען פֿאַר דער אױפֿזעאונג איבער ישׂראל פֿון יענער זײַט יַרדן צו מערבֿ, פֿאַר יעטװעדער אַרבעט פֿון גאָט, און פֿאַר דעם דינסט פֿון מלך. </s><s xml:id="ChroniclesAC26V31"> פֿון די חבֿרוֹנים, איז אירִיָה געװען דער הױפּט – פֿון די חבֿרוֹנים לױט זײערע געבורטן נאָך די פֿאָטערהײַזער. אין פֿערציקסטן יאָר פֿון דודס מלוכה זײַנען זײ נאָכגעזוכט געװאָרן, און עס זײַנען געפֿונען געװאָרן צװישן זײ העלדישע גיבוֹרים אין יַעְזֵיר-גִלעָד. </s><s xml:id="ChroniclesAC26V32"> און זײַנע ברידער, העלדישע יונגען, זײַנען געװען צװײ טױזנט און זיבן הונדערט, הױפּטן פֿון פֿאָטערהײַזער; און דוד המלך האָט זײ אױפֿגעזעצט איבער די ראובֿנים, און די גָדים, און דעם האַלבן שבֿט מנשה, פֿאַר אַלע זאַכן פֿון גאָט און זאַכן פֿון מלך.

</s><s xml:id="ChroniclesAC27V1"> און די קינדער פֿון ישׂראל לױט זײער צאָל, די הױפּטן פֿון די פֿאָטערהײַזער און די הױפּטלײַט פֿון די טױזנטן און הונדערטן, און זײערע אױפֿזעער, װאָס האָבן באַדינט דעם מלך אין אַלע זאַכן פֿון די אָפּטײלונגען װאָס זײַנען אַרײַנגעקומען און אַרױסגעגאַנגען חוֹדש פֿאַר חוֹדש דורך אַלע חדשים פֿון יאָר, זײַנען געװען צו פֿיר און צװאַנציק טױזנט אין איטלעכער אָפּטײלונג.
</s><s xml:id="ChroniclesAC27V2"> איבער דער ערשטער אָפּטײלונג פֿאַרן ערשטן חוֹדש איז געװען יָשָבֿעָם דער זון פֿון זַבֿדיאֵלן; און אין זײַן אָפּטײלונג זײַנען געװען פֿיר און צװאַנציק טױזנט. </s><s xml:id="ChroniclesAC27V3"> פֿון די קינדער פֿון פּרֶץ איז ער געװען; דער הױפּט פֿון אַלע חיל-פֿירער פֿאַרן ערשטן חוֹדש.
</s><s xml:id="ChroniclesAC27V4"> און איבער דער אָפּטײלונג פֿון צװײטן חוֹדש איז געװען דוֹדַי פֿון אַחוֹח, און מיט זײַן אָפּטײלונג איז געװען מִקלוֹת דער פֿירשט; און אין זײַן אָפּטײלונג זײַנען געװען פֿיר און צװאַנציק טױזנט.
</s><s xml:id="ChroniclesAC27V5"> דער דריטער חיל-פֿירער פֿאַרן דירטן חוֹדש איז געװען בנָיָהו דער זון פֿון דעם כּהן יהוֹיָדָע, דער הױפּט; </s><s xml:id="ChroniclesAC27V6"> און אין זײַן אָפּטײלונג זײַנען געװען פֿיר און צװאַנציק טױזנט. דאָס איז בנָיָהו דער גיבור פֿון די דרײַסיק און איבער די דרײַסיק; מיט זײַן אָפּטײלונג איז געװען זײַן זון עַמיזָבֿד.
</s><s xml:id="ChroniclesAC27V7"> דער פֿירטער פֿאַרן פֿירטן חוֹדש איז געװען עַשָׂהאֵל, דער ברודער פֿון יוֹאָבֿן, און זבֿדיָה זײַן זון נאָך אים; און אין זײַן אָפּטײלונג זײַנען געװען פֿיר און צװאַנציק טױזנט.
</s><s xml:id="ChroniclesAC27V8"> דער פֿינפֿטער פֿאַרן פֿינפֿטן חוֹדש איז געװען דער הױפּטמאַן שַמהות דער יִזרָכי; און אין זײַן אָפּטײלונג זײַנען געװען פֿיר און צװאַנציק טױזנט.
</s><s xml:id="ChroniclesAC27V9"> דער זעקסטער פֿאַרן זעקסטן חוֹדש איז געװען עִיראָ דער זון פֿון עִקֵשן פֿון תּקוֹעַ; און אין זײַן אָפּטײלונג זײַנען געװען פֿיר און צװאַנציק טױזנט.
</s><s xml:id="ChroniclesAC27V10"> דער זיבעטער פֿאַרן זיבעטן חוֹדש איז געװען חלֶץ פֿון פּלוֹן, פֿון די קינדער פֿון אפֿרים; און אין זײַן אָפּטײלונג זײַנען געװען פֿיר און צװאַנציק טױזנט.
</s><s xml:id="ChroniclesAC27V11"> דער אַכטער פֿאַרן אַכטן חוֹדש איז געװען סִבכַי פֿון חושָה, פֿון די זַרחים; און אין זײַן אָפּטײלונג זײַנען געװען פֿיר און צװאַנציק טױזנט.
</s><s xml:id="ChroniclesAC27V12"> דער נײַנטער פֿאַרן נײַנטן חוֹדש איז געװען אַבֿיעֶזֶר פֿון עַנָתוֹת, פֿון די בנימינער; און אין זײַן אָפּטײלונג זײַנען געװען פֿיר און צװאַנציק טױזנט.
</s><s xml:id="ChroniclesAC27V13"> דער צענטער פֿאַרן צענטן חוֹדש איז געװען מַהרַי פֿון נטוֹפֿה, פֿון די זַרחים; און אין זײַן אָפּטײלונג זײַנען געװען פֿיר און צװאַנציק טױזנט.
</s><s xml:id="ChroniclesAC27V14"> דער עלפֿטער פֿאַרן עלפֿטן חוֹדש איז געװען בנָיָה פֿון פּרעָתוֹן, פֿון די קינדער פֿון אפֿרים; און אין זײַן אָפּטײלונג זײַנען געװען פֿיר און צװאַנציק טױזנט.
</s><s xml:id="ChroniclesAC27V15"> דער צװעלפֿטער פֿאַרן צװעלפֿטן חוֹדש איז געװען חלדַי פֿון נטוֹפֿה, פֿון עָתניאֵל; און אין זײַן אָפּטײלונג זײַנען געװען פֿיר און צװאַנציק טױזנט.
</s><s xml:id="ChroniclesAC27V16"> און איבער די שבֿטים פֿון ישׂראל; פֿון די ראובֿנים איז געװען דער פֿירשט, אֶליעֶזֶר דער זון פֿון זִכרין; פֿון די שמעוֹנים, שפֿטיָהו דער זון פֿון מַעֲכָהן; </s><s xml:id="ChroniclesAC27V17"> פֿון לֵוִי, חַשַבֿיָה דער זון פֿון קמואֵלן; פֿון אַהרן צָדוֹק; </s><s xml:id="ChroniclesAC27V18"> פֿון יהודה, אֶליהו פֿון דודס ברידער; פֿון יִשׂשָׂכָר, עָמרי דער זונף און מיכָאֵלן; </s><s xml:id="ChroniclesAC27V19"> פֿון זבֿולון, יִשמַעיָהו דער זון פֿון עוֹבֿדיָהון; פֿון נפֿתּלי, ירימוֹת דער זון פֿון עַזריאֵלן; </s><s xml:id="ChroniclesAC27V20"> פֿון די קינדער פֿון אפֿרים, הוֹשֵעַ דער זון פֿון עַזַזיָהון; פֿון דעם האַלבן שבֿט מנשה, יוֹאֵל דער זון פֿון פּדָיָהון; </s><s xml:id="ChroniclesAC27V21"> פֿון דעם האַלבן שבֿט מנשה אין גִלעָד, יִדוֹ דער זון פֿון זכַריָהון; פֿון בנימין, יַעֲשׂיאֵל דער זון פֿון אַבֿנֵרן; </s><s xml:id="ChroniclesAC27V22"> פֿון דָן, עַזַראֵל דער זון פֿון ירוחמען. דאָס זײַנען געװען די האַרן פֿון די שבֿטים פֿון ישׂראל. </s><s xml:id="ChroniclesAC27V23"> און דוד האָט ניט אױפֿגענומען זײער צאָל פֿון צװאַנציק יאָר אַלט און אַרונטער; װאָרום גאָט האָט צוגעזאָגט צו מערן ישׂראל אַזױ װי די שטערן פֿון הימל. </s><s xml:id="ChroniclesAC27V24"> יוֹאָבֿ דער זון פֿון צרױָהן האָט אָנגעהױבן צײלן און צו מאָל ניט געענדיקט, פֿון דעסט װעגן איז געװען איבער דעם אַ צאָרן אױף ישׂראל; און די צאָל איז ניט אַרײַן אין דער דערצײלונג פֿון די צײַטגעשעענישן פֿון מלך דוד.
</s><s xml:id="ChroniclesAC27V25"> און איבער די שאַצן פֿון דעם מלך איז געװען עַזמָוֶת דער זון פֿון עַדיאֵלן, און איבער די שפּײַכלערס אין די פֿעלדער, אין די שטעט, און אין די דערפֿער, און אין די טורעמס, יהוֹנָתָן דער זון פֿון עוזִיָהון. </s><s xml:id="ChroniclesAC27V26"> און איבער די װאָס טוען פֿעלדאַרבעט בײַ דער באַאַרבעטונג פֿון דער ערד, עֶזרי דער זון פֿון כּלובֿן. </s><s xml:id="ChroniclesAC27V27"> און איבער די װײַנגערטנער, שִמעִי פֿון רָמָה; און איבער װאָס אין די װײַנגערטנער פֿאַר די װײַנקעלערס, זַבֿדי פֿון שפֿם. </s><s xml:id="ChroniclesAC27V28"> און איבער די אײלבערטבײמער און די װילדע פֿײַגנבײמער װאָס אין דער נידערונג, בעַל-חנָן פֿון גֶדֶר; און איבער די אײלקעלערס, יוֹעָש. </s><s xml:id="ChroniclesAC27V29"> און איבער די רינדער װאָס האָבן זיך געפֿיטערט אין שָרוֹן, שִרטַי פֿון שָרוֹן; און איבער די רינדער אין די טאָלן, שָפֿט דער זון פֿון עַדלָין. </s><s xml:id="ChroniclesAC27V30"> און איבער די קעמלען, אוֹבֿיל דער יִשמעאֵלי; און איבער די אײזעלינס, יֶחדְיָהו פֿון מֵרוֹנוֹת. </s><s xml:id="ChroniclesAC27V31"> און איבער די שאָף, יָזיז דער הַגרי. די אַלע זײַנען געװען די אױבערלײַט איבער דעם פֿאַרמעג װאָס דער מלך דוד האָט געהאַט.
</s><s xml:id="ChroniclesAC27V32"> און יהוֹנָתָן, דודס פֿעטער איז געװען אַ בעל-יוֹעץ, אַ פֿאַרשטאַנדיקער מאַן און אַ שרײַבער. און יחיאֵל דער זון פֿון חכמוֹנין איז געװען מיט דעם מלכס זין. </s><s xml:id="ChroniclesAC27V33"> און אַחיתּוֹפֿל איז געװען דעם מלכס בעל-יוֹעץ, און חושַי דער אַרכּי איז געװען דעם מלכס גוטער פֿרײַנט. </s><s xml:id="ChroniclesAC27V34"> און נאָך אַחיתּוֹפֿלן איז געװען יהוֹיָדָע דער זון פֿון בנָיָהון, און אֶבֿיָתָר; און דער חיל-פֿירער פֿון דעם מלך איז געװען יוֹאָבֿ.

</s><s xml:id="ChroniclesAC28V1"> און דוד האָט אײַנגעזאַמלט אַלע האַרן פֿון ישׂראל, די האַרן פֿון די שבֿטים, און די הױפּטלײַט פֿון די אָפּטײלונגען װאָס האָבן באַדינט דעם מלך, און די הױפּטלײַט פֿון די טױזנטן און די הױפּטלײַט פֿון די הונדערטן, און די אױבערלײַט איבער דעם גאַנצן פֿאַרמעג און פֿי פֿון מלך און פֿון זײַנע זין, מיט די הױפֿדינער און די גיבוֹרים – איטלעכן העלדישן גיבור – קײן ירושָלַיִם. </s><s xml:id="ChroniclesAC28V2"> און דוד המלך האָט זיך געשטעלט אױף זײַנע פֿיס, און האָט געזאָגט: הערט מיך צו, מײַנע ברידער און מײַן פֿאָלק; בײַ מיר אין מײַן האַרצן איז געװען צו בױען אַ הױז פֿון רו פֿאַר דעם אָרון פֿון יהוהס בונד, און פֿאַר אַ פֿוסבענקל פֿאַר אונדזער גאָט, און איך האָב זיך אָנגעברײט צו בױען. </s><s xml:id="ChroniclesAC28V3"> אָבער גאָט האָט צו מיר געזאָגט: קענסט ניט בױען אַ הױז צו מײַן נאָמען, װאָרום אַ מענטש פֿון מלחמות ביסטו, און בלוט האָסטו פֿאַרגאָסן. </s><s xml:id="ChroniclesAC28V4"> אָבער יהוה דער גאָט פֿון ישׂראל האָט מיך אױסדערװײלט פֿון דעם גאַנצן הױז פֿון מײַן פֿאָטער צו זײַן אַ מלך איבער ישׂראל אױף אײביק; װאָרום יהודהן האָט גאָט אױסדערװײלט פֿאַר אַ פֿירשט, און אין דעם הױז פֿון יהודה, דעם הױז פֿון מײַן פֿאָטער, און צװישן די זין פֿון מײַן פֿאָטער, האָט ער מיך באַגערט, אױף צו מאַכן פֿאַר אַ מלך איבער גאַנץ ישׂראל. </s><s xml:id="ChroniclesAC28V5"> און פֿון אַלע מײַנע זין – װאָרום פֿיל זין האָט מיר גאָט געשאָנקען – האָט ער אױסדערװײלט מײַן זון שלמהן צו זיצן אױף דעם טראָן פֿון גאָטס מלוכה איבער ישׂראל. </s><s xml:id="ChroniclesAC28V6"> און ער האָט צו מיר געזאָגט: דײַן זון שלמה, ער װעט בױען מײַן הױז און מײַנע הױפֿן, װאָרום איך האָב אים אױסדערװײלט פֿאַר אַ זון צו מיר, און איך װעל אים זײַן פֿאַר אַ פֿאָטער. </s><s xml:id="ChroniclesAC28V7"> און איך װעל באַפֿעסטיקן זײַן מלוכה אױף אײביק, אױב ער װעט זײַן שטאַרק, צו טאָן מײַנע געבאָט און מײַנע געזעצן אַזױ װי הײַנטיקן טאָג. </s><s xml:id="ChroniclesAC28V8"> און אַצונד, פֿאַר די אױגן פֿון גאַנץ ישׂראל, דער עדה פֿון יהוה, און אין די אױערן פֿון אונדזער גאָט; היט אָפּ און זוכט נאָך אַלע געבאָט פֿון יהוה אײַער גאָט, כּדי איר זאָלט אַרבן דאָס גוטע לאַנד, און לאָזן אין ירושה צו אײַערע קינדער נאָך אײַך ביז אײביק.
</s><s xml:id="ChroniclesAC28V9"> און דו שלמה מײַן זון, װײס דעם גאָט פֿון דײַן פֿאָטער, און דין אים מיט אַ גאַנצן האַרצן, און מיט אַ װיליקער זעל, װאָרום אַלע הערצער פֿאָרשט יהוה, און יעטװעדער טראַכטעניש פֿון די געדאַנקען קען ער; אַז דו װעסט אים זוכן, װעט ער זיך לאָזן געפֿינען פֿון דיר, אָבער אַז דו װעסט אים פֿאַרלאָזן, װעט ער דיך אַװעקװאַרפֿן אױף אײביק. </s><s xml:id="ChroniclesAC28V10"> קוק זיך אַרום אַצונד, װאָרום גאָט האָט דיך אױסדערװײלט צו בױען אַ הױז פֿאַר אַ הײליקטום; זײ שטאַרק, און טו.
</s><s xml:id="ChroniclesAC28V11"> און דוד האָט געגעבן זײַן זון שלמהן דאָס געמעל פֿון דעם פֿאָדערהױז, און זײַנע בניָנים, און זײַנע שאַצקאַמערן, און זײַנע אױבערשטובן, און זײַנע אינעװײניקסטע חדרים, און דאָס הױז פֿון דעם דעק [פֿון אָרון]; </s><s xml:id="ChroniclesAC28V12"> און דאָס געמעל פֿון אַלץ װאָס איז געװען בײַ אים אין געדאַנקען, פֿאַר די הױפֿן פֿון גאָטס הױז, און פֿאַר אַלע קאַמערן רונד אַרום, פֿאַר די שאַצן פֿון גאָטס הױז, און פֿאַר די שאַצן פֿון די געהײליקטע זאַכן, </s><s xml:id="ChroniclesAC28V13"> און פֿאַר די אָפּטײלונגען פֿון די כּהנים און די לוִיִים, און פֿאַר אַלערלײ אַרבעט פֿון דעם דינסט אין גאָטס הױז, און פֿאַר די כּלים פֿון דעם דינסט אין גאָטס הױז.
</s><s xml:id="ChroniclesAC28V14"> ”גאָלד אױפֿן װאָג, פֿאַר דעם גאָלד פֿון אַלערלײ כּלים פֿאַר יעטװעדער דינסט; פֿאַר אַלע זילבערנע כּלים, אױפֿן װאָג, פֿאַר אַלערלײ כּלים פֿון יעטװעדער דינסט. </s><s xml:id="ChroniclesAC28V15"> און אױפֿן װאָג פֿאַר די גילדערנע מנוֹרות מיט זײערע גילדערנע רערלעך, לױט דער װאָג פֿון איטלעכער מנוֹרה מיט אירע רערלעך; און פֿאַר די זילבערנע מנוֹרות לױט דער װאָג פֿון אַ מנוֹרה מיט אירע רערלעך, װי נאָך דער אַרבעט פֿון איטלעכער מנוֹרה. </s><s xml:id="ChroniclesAC28V16"> און גאָלד אױפֿן װאָג פֿאַר די טישן פֿון דער אױסלײגונג [פֿון ברױט], פֿאַר איטלעכן טיש; און זילבער פֿאַר די זילבערנע טישן. </s><s xml:id="ChroniclesAC28V17"> און פֿאַר די גאָפּלען, און די שפּרענגבעקנס, און די קאַנען, רײנע גאָלד; און פֿאַר די גילדערנע בעכערס, אױפֿן װאָג פֿאַר איטלעכן בעכער; און פֿאַר די זילבערנע בעכערס, אױפֿן װאָג פֿאַר איטלעכן בעכער. </s><s xml:id="ChroniclesAC28V18"> און פֿאַר דעם מזבח פֿון װײַרױך געלײַטערטע גאָלד אױפֿן װאָג; און גאָלד פֿאַר דער געשטאַלט פֿון דעם רײַטװאָגן, די כּרובֿים װאָס שפּרײטן אױס [די פֿליגלען] און שירעמען איבער דעם אָרון פֿון גאָטס בונד. </s><s xml:id="ChroniclesAC28V19"> דאָס אַלץ גיב איך דיר אין געשריפֿטס, פֿון דער האַנט פֿון גאָט װאָס האָט מיך געקליגט; אַלע אַרבעטן פֿון דעם געמעל. “
</s><s xml:id="ChroniclesAC28V20"> און דוד האָט געזאָגט צו זײַן זון שלמהן: זײַ שטאַרק און פֿעסט, און טו; זאָלסט ניט מוֹרא האָבן און ניט אַנגסטן, װאָרום גאָט יהוה, מײַן גאָט, איז מיט דיר; ער װעט דיך ניט אָפּלאָזן און ניט פֿאַרלאָזן, ביז די גאַנצע אַרבעט פֿאַר דעם דינסט פֿון יהוהס הױז װעט זײַן געענדיקט. </s><s xml:id="ChroniclesAC28V21"> און אָט זײַנען די אָפּטײלונגען פֿון די כּהנים און די לוִיִים פֿאַר יעטװעדער דינסט פֿון גאָטס הױז; און דו האָסט מיט זיך פֿאַר יעטװעדער אַרבעט איטלעכן װאָס איז גערנװיליק, מיט קלוגשאַפֿט פֿאַר אַלערלײ אַרבעט; און די האַרן און דאָס גאַנצע פֿאָלק זײַנען צו אַלע דײַנע באַפֿעלן.

</s><s xml:id="ChroniclesAC29V1"> און דוד המלך האָט געזאָגט צו דער גאַנצער אײַנזאַמלונג: שלמה מײַן זון, װאָס אים אײנעם האָט גאָט אױסדערװײלט, איז יונג און שװאַך, און די אַרבעט איז גרױס, װאָרום ניט פֿאַר אַ מענטשן איז דער פּאַלאַץ, נאָר פֿאַר גאָט דעם האַר. </s><s xml:id="ChroniclesAC29V2"> און מיט אַלע מײַנע כּוֹחות האָב איך אָנגעגרײט פֿאַר דעם הױז פֿון מײַן גאָט, גאָלד פֿאַר די גילדערנע זאַכן, און זילבער פֿאַר די זילבערנע, און קופּער פֿאַר די קופּערנע, אײַזן פֿאַר די אײַזערנע, און האָלץ פֿאַר די הילצערנע; אָניקלשטײנער און שטײנער צום אײַנפֿאַסן, גלאַנציקע און פֿילפֿאַרביקע שטײנער, און אַלערלײ טײַער געשטײן, און מירמלשטײנער לרָובֿ. </s><s xml:id="ChroniclesAC29V3"> און מער נאָך: װײַל איך באַגער דאָס הױז פֿון מײַן גאָט, האָב איך אַן אוֹצר גאָלד און זילבער װאָס איך גיב אַװעק פֿאַר דעם הױז פֿון מײַן גאָט, אַחוץ אַלץ װאָס איך האָב אָנגעגרײט פֿאַר דעם הײליקן הױז: </s><s xml:id="ChroniclesAC29V4"> דרײַ טױזנט צענטנער גאָלד, פֿון גאָלד פֿון אוֹפֿיר, און זיבן טױזנט צענטנער געלײַטערטע זילבער, אױף צו באַלײגן די װענט פֿון די הײַזער; </s><s xml:id="ChroniclesAC29V5"> גאָלד װוּ מע דאַרף גאָלד, און זילבער װוּ זילבער; און פֿאַר יעטװעדער אַרבעט דורך דער האַנט פֿון מײַנסטערס. און װער װיל הײַנט מנדבֿ זײַן מיט זײַן פֿולער האַנט צו גאָט?
</s><s xml:id="ChroniclesAC29V6"> און די האַרן פֿון די פֿאָטערהײַזער, און די האַרן פֿון די שבֿטים פֿון ישׂראל, און די הױפּטלײַט פֿון די טױזנטן און די הונדערטן, און די אױבערלײַט איבער דעם מלכס װירטשאַפֿט, האָבן מנדבֿ געװען. </s><s xml:id="ChroniclesAC29V7"> און זײ האָבן געשאָנקען פֿאַר דער אַרבעט פֿון גאָטס הױז, גאָלד פֿינף טױזנט צענטנער, און אַדַרכּוֹנים צען טױזנט, און זילבער צען טױזנט צענטנער, און קופּער אַכצן טױזנט צענטנער, און אײַזן הונדערט טױזנט צענטנער. </s><s xml:id="ChroniclesAC29V8"> און די װאָס בײַ זײ האָבן זיך געפֿונען טײַערע שטײנער, האָבן עס אַװעקגעגעבן צו דעם שאַץ פֿון גאָטס הױז, אונטער דער האַנט פֿון יחיאֵל דעם גֵרשוני. </s><s xml:id="ChroniclesAC29V9"> און דאָס פֿאָלק האָט זיך געפֿרײט װאָס זײ האָבן מנדבֿ געװען, װאָרום מיטן גאַנצן האַרצן האָבן זײ מנדבֿ געװען צו גאָט, און אױך דוד המלך האָט זיך געפֿרײט אַ גרױס פֿרײד.
</s><s xml:id="ChroniclesAC29V10"> און דוד האָט געלױבט גאָט פֿאַר די אױגן פֿון דער גאַנצער אײַנזאַמלונג, און דוד האָט געזאָגט: געלױבט ביסטו יהוה דער גאָט פֿון ישׂראל, אונדזער פֿאָטער, פֿון אײביק און ביז אײביק. </s><s xml:id="ChroniclesAC29V11"> דײַן, גאָט, איז די גרױסקײט, און די שטאַרקײט, און די פּראַכטיקײט, און די אײביקײט, און דער גלאַנץ, װאָרום אַלץ װאָס אױפֿן הימל און אױף דער ערד [איז דײַן]; דײַן, גאָט, איז די מלוכה, און דו ביסט דערהױבן צום הױפּט איבער אַלעם. </s><s xml:id="ChroniclesAC29V12"> און עוֹשר און כּבֿוד זײַנען פֿון דיר, און דו געװעלטיקסט איבער אַלץ, און אין דײַן האַנט איז כּוֹח און גבֿורה, און אין דײַן האַנט איז צו גרײַסן און צו שטאַרקן אַלעמען. </s><s xml:id="ChroniclesAC29V13"> און אַצונד, אונדזער גאָט, דאַנקען מיר דיר, און לױבן דײַן פּראַכטיקן נאָמען. </s><s xml:id="ChroniclesAC29V14"> װאָרום װער בין איך, און װער איז מײַן פֿאָלק, אַז מיר זאָלן האָבן בכּוֹח מנדבֿ צו זײַן אַזױװאָס? נאָר פֿון דיר איז אַלץ, און פֿון דײַן האַנט האָבן מיר דיר געגעבן. </s><s xml:id="ChroniclesAC29V15"> װאָרום פֿרעמדע זײַנען מיר פֿאַר דיר, און אײַנגעװאַנדערטע, אַזױ װי אַלע אונדזערע עלטערן; אַזױ װי אַ שאָטן זײַנען אונדזערע טעג אױף דער ערד, און אָן אַ באַשטאַנד. </s><s xml:id="ChroniclesAC29V16"> יהוה אונדזער גאָט, דאָסדאָזיקע גאַנצע רײַכטום װאָס מיר האָבן אָנגעגרײט אױף דיר צו בױען אַ הױז פֿאַר דײַן הײליקן נאָמען, איז פֿון דײַן האַנט, און אַלץ איז דײַן. </s><s xml:id="ChroniclesAC29V17"> און איך װײס, מײַן גאָט, אַז דו פּרוּװסט דאָס האַרץ, און באַגערסט רעכטפֿאַרטיקײט. איך האָב מיט רעכטפֿאַרטיקײט פֿון מײַן האַרצן מנדבֿ געװען דאָס אַלץ; און אַצונד האָב איך געזען מיט שׂמכה װי דײַן פֿאָלק װאָס געפֿינט זיך דאָ האָט מנדבֿ געװען צו דיר. </s><s xml:id="ChroniclesAC29V18"> יהוה דער גאָט פֿון אַבֿרהם, יצחק, און ישׂראל, אונדזערע עלטערן, האַלט דאָס אָן אױף אײביק, די טראַכטונג פֿון די געדאַנקען פֿון דײַן פֿאָלקס האַרצן, און קער זײער האַרץ צו דיר. </s><s xml:id="ChroniclesAC29V19"> און שלמהן מײַן זון גיב אַ גאַנץ האַרץ צו היטן דײַנע געבאָט, דײַנע אָנזאָגן, און דײַנע געזעצן, און צו טאָן דאָס אַלץ, און צו בױען דעם פּאַלאַץ װאָס איך האָב צוגעגרײט.
</s><s xml:id="ChroniclesAC29V20"> און דוד האָט געזאָגט צו דער גאַנצער אײַנזאַמלונג: לױבט נון יהוה אײַער גאָט. און די גאַנצע אײַנזאַמלונג האָט געלױבט יהוה דעם גאָט פֿון זײערע עלטערן, און זײ האָבן זיך גענײַגט און זיך געבוקט צו גאָט און צום מלך. </s><s xml:id="ChroniclesAC29V21"> און זײ האָבן געשלאַכט שלאַכטאָפּפֿער צו גאָט, און אױפֿגעבראַכט בראַנדאָפּפֿער צו גאָט, אױף מאָרגן פֿון יענעם טאָג, טױזנט אָקסן, טױזנט װידערס, טױזנט שעפּסן, מיט זײערע גיסאָפּפֿער, און שלאַכטאָפּפֿער לרָובֿ פֿאַר גאַנץ ישׂראל. </s><s xml:id="ChroniclesAC29V22"> און זײ האָבן געגעסן און געטרונקען פֿאַר גאָט אין יענעם טאָג מיט גרױס שׂמחה, און זײ האָבן אַ צװײט מאָל געמאַכט שלמה דעם זון פֿון דודן פֿאַר אַ מלך, און געזאַלבט פֿאַר אַ פֿירשט פֿון גאָט, און צָדוֹקן פֿאַר אַ כּהן.
</s><s xml:id="ChroniclesAC29V23"> און שלמה האָט זיך געזעצט אױף דעם טראָן פֿון גאָט פֿאַר אַ מלך אױף דעם אָרט פֿון זײַן פֿאָטער דודן, און ער האָט באַגליקט. און גאַנץ ישׂראל האָבן זיך צוגעהערט צו אים. </s><s xml:id="ChroniclesAC29V24"> און אַלע האַרן, און די גיבוֹרים, און אױך אַלע זין פֿון דעם מלך דוד, האָבן זיך אונטערװאָרפֿן אונטער שלמה המלך. </s><s xml:id="ChroniclesAC29V25"> און גאָט האָט שלמהן הױך געגרײסט פֿאַר די אױגן פֿון גאַנץ ישׂראל, און ער האָט געגעבן אױף אים אַ קיניגלעכן גלאַנץ װאָס איז ניט געװען אױף קײן מלך איבער ישׂראל פֿאַר אים.
</s><s xml:id="ChroniclesAC29V26"> און דוד דער זון פֿון יִשַין האָט געקיניגט איבער גאַנץ ישׂראל. </s><s xml:id="ChroniclesAC29V27"> און די טעג װאָס ער האָט געקיניגט איבער ישׂראל, זײַנען געװען פֿערציק יאָר: אין חבֿרון האָט ער געקיניגט זיבן יאָר, און אין ירושָלַיִם האָט ער געקיניגט דרײַ און דרײַסיק. </s><s xml:id="ChroniclesAC29V28"> און ער איז געשטאָרבן אין אַ גוטער עלטער, זאַט מיט טעג, עוֹשר, און כּבֿוד; און זײַן זון שלמה איז געװאָרן מלך אױף זײַן אָרט. </s><s xml:id="ChroniclesAC29V29"> און די זאַכן װעגן דודן, די ערשטע אַזױ װי לעצטע, זײ זײַנען באַשריבן אין די װערטער פֿון שמואל דעם זעער, און אין די װערטער פֿון נָתָן דעם נבֿיא, און אין די װערטער פֿון גָד דעם זעער, </s><s xml:id="ChroniclesAC29V30"> מיט זײַן גאַנצער מלוכה, און זײַנע גבֿורות, און די צײַטן װאָס זײַנען אַריבער איבער אים און איבער ישׂראל, און איבער אַלע קיניגרײַכן פֿון די לענדער.

 </s></ab></div><div type="book">
    <head>דִבְֿרֵי היָמים ב</head><ab><s>

</s><s xml:id="ChroniclesBC1V1"> און שלמה דער זון פֿון דודן האָט זיך באַפֿעסטיקט אין זײַן מלוכה, און יהוה זײַן גאָט איז געװען מיט אים, און האָט אים הױך געגרײסט. </s><s xml:id="ChroniclesBC1V2"> און שלמה האָט גערעדט צו גאַנץ ישׂראל, צו די הױפּטלײַט פֿון די טױזנטן און די הונדערטן, און צו די ריכטער, און צו איטלעכן פֿירשט אין גאַנץ ישׂראל, די הױפּטן פֿון די פֿאָטערהײַזער. </s><s xml:id="ChroniclesBC1V3"> און שלמה און די גאַנצע אײַנזאַמלונג מיט אים זײַנען געגאַנגען צו דער בָמָה װאָס אין גִבְֿעוֹן, װאָרום דאָרטן איז געװען דער אוֹהל-מוֹעד פֿון גאָט, װאָס משה דער קנעכט פֿון גאָט האָט געמאַכט אין מדבר. </s><s xml:id="ChroniclesBC1V4"> נאָר דעם אָרון פֿון גאָט האָט דוד אַרױפֿֿגעבראַכט פֿון קִריַת-יעָרים אַהין װוּ דוד האָט צוגעגרײט פֿאַר אים, װאָרום ער האָט אױפֿֿגעשטעלט פֿאַר אים אַ געצעלט אין ירושָלַיִם. </s><s xml:id="ChroniclesBC1V5"> אָבער דער קופּערנער מזבח װאָס בצַלאֵל דער זון פֿון אורי דעם זון פֿון חורן האָט געמאַכט, האָט מען אַװעקגעשטעלט פֿאַר דעם מִשכּן פֿון גאָט; און שלמה און די אײַנזאַמלונג האָבן זיך צו אים געװענדט. </s><s xml:id="ChroniclesBC1V6"> און שלמה האָט אױפֿֿגעבראַכט דאָרטן אױפֿֿן קופּערנעם מזבח פֿאַר גאָט װאָס בײַם אוֹהל-מוֹעד; און ער האָט אױפֿֿגעבראַכט אױף אים טױזנט בראַנדאָפּֿפֿער.
</s><s xml:id="ChroniclesBC1V7"> אין יענער נאַכט האָט זיך גאָט באַװיזן צו שלמהן, און ער האָט צו אים געזאָגט: בעט װאָס איך זאָל דיר געבן. </s><s xml:id="ChroniclesBC1V8"> האָט שלמה געזאָגט צו גאָט: דו האָסט געטאָן גרױס חסד מיט מײַן פֿאָטער דודן, און האָסט מיך געמאַכט פֿאַר אַ מלך אױף זײַן אָרט. </s><s xml:id="ChroniclesBC1V9"> אַצונד, גאָט דו האַר, זאָל באַװאָרט װערן דײַן צוזאָג צו מײַן פֿאָטער דודן, װאָרום דו האָסט מיך געמאַכט פֿאַר אַ מלך איבער אַ פֿאָלק אַזױ פֿיל װי דער שטױב פֿון דער ערד. </s><s xml:id="ChroniclesBC1V10"> אַצונד גיב מיר חכמה און קענשאַפֿט, אַז איך זאָל אַרױסגײן און אַרײַנגײן פֿאַרױס פֿאַר דעם דאָזיקן פֿאָלק, װאָרום װער קען משפּטן דאָס דאָזיקע גרױסע פֿאָלק דײַנס?
</s><s xml:id="ChroniclesBC1V11"> האָט גאָט געזאָגט צו שלמהן: װײַל דאָס איז אין דײַן האַרצן, און ניט דו האָסט געבעטן עשירות, גיטער, און כּבֿוד, אָדער דאָס לעבן פֿון דײַנע פֿײַנט, און ניט צו מאָל פֿיל טעג האָסטו געבעטן, נײַערט דו האָסט דיט געבעטן חכמה און קענשאַפֿט, כּדי זאָלסט קענען משפּטן מײַן פֿאָלק װאָס איך האָב דיך געמאַכט פֿאַר אַ מלך איבער אים – </s><s xml:id="ChroniclesBC1V12"> װערט דיר אי געגעבן חכמה און קענשאַפֿט, אי איך װעל דיר געבן עשירות און גיטער און כּבֿוד, װאָס אַזױ-װאָס איז ניט געװען בײַ די מלכים װאָס פֿאַר דיר, און אַזױ-װאָס װעט ניט זײַן נאָך דיר.
</s><s xml:id="ChroniclesBC1V13"> און שלמה איז צוריקגעקומען פֿון גײן צו דער בָמָה װאָס אין גִבְֿעוֹן, פֿון פֿאַר דעם אוֹהל-מוֹעד, קײן ירושָלַיִם; און ער האָט געקיניגט איבער ישׂראל.
</s><s xml:id="ChroniclesBC1V14"> און שלמה האָט אָנגעזאַמלט רײַטװעגן און רײַטער, און ער האָט געהאַט טױזנט און פֿיר הונדערט רײַטװעגן און צװעלף טױזנט רײַטער. און ער האָט זײ אַװעקגעשטעלט אין די שטעט פֿאַר רײַטװעגן, און בײַם מלך אין ירושָלַיִם.
</s><s xml:id="ChroniclesBC1V15"> און דער מלך האָט געמאַכט זילבער און גאָלד אין ירושָלַיִם אַזױ װי שטײנער, און צעדערן האָט ער געמאַכט אַזױ װי די װילדע פֿײַגנבײמער װאָס אין דער נידערונג, אין פֿילקײט.
</s><s xml:id="ChroniclesBC1V16"> און דער אַרױסקום פֿון די פֿערד װאָס שלמה האָט געהאַט, איז געװען פֿון מִצרַיִם און פֿון קוֵא; די סָוחרים פֿון דעם מלך פֿלעגן זײ קריגן פֿון קוֵא פֿאַר געצאָלט. </s><s xml:id="ChroniclesBC1V17"> און זײ האָבן אַרױפֿֿגעבראַכט און אַרױסגעפֿירט פֿון מִצרַיִם אַ רײַטװאָגן פֿאַר זעקס הונדערט זילבערשטיק, און אַ פֿערד פֿאַר הונדערט און פֿופֿציק; און דאָס גלײַכן פֿאַר אַלע מלכים פֿון די חִתּים, און די מלכים פֿון אַרָם, פֿלעגט מען אַרױסברענגען דורך זײער האַנט.
</s><s xml:id="ChroniclesBC1V18"> און שלמה האָט געהײסן בױען אַ הױז צו דעם נאָמען פֿון גאָט,
און אַ הױז פֿאַר זײַן מלוכה.
</s><s xml:id="ChroniclesBC2V1"> און שלמה האָט געצײלט זיבעציק טױזנט מאַן לאַסטטרעגער, און אַכציק טױזנט מאַן שטײנהעקער אין די בערג, און אױפֿֿזעער איבער זײ, דרײַ טױזנט און זעקס הונדערט.
</s><s xml:id="ChroniclesBC2V2"> און שלמה האָט געשיקט צו חורם דעם מלך פֿון צוֹר, אַזױ צו זאָגן: אַזױ װי דו האָסט געטאָן מיט מײַן פֿאָטער דודן, װאָס דו האָסט אים געשיקט צעדערן צו בױען פֿאַר זיך אַ הױז אױף צו װױנען דערין, </s><s xml:id="ChroniclesBC2V3"> איז, אָט בױ איך אַ הױז צו דעם נאָמען פֿון יהוה מײַן גאָט, כּדי עס צו הײליקן צו אים, און צו רײכערן פֿאַר אים װײַרױך פֿון שמעקעדיקע געװירצן, און פֿאַר דער שטענדיקער אױסלײגונג פֿון דעם הײליקן ברױט, און פֿאַר די בראַנדאָפּפֿער אין דער פֿרי און אין אָװנט, אין די שבתים, און אום רֹאש-חוֹדש, און אין די יָום-טוֹבֿים פֿון יהוה אונדזער גאָט, װאָס דאָס איז אײביק אַ חובֿ אױף ישׂראל. </s><s xml:id="ChroniclesBC2V4"> און דאָס הױז װאָס איך בױ, דאַרף זײַן גרױס, װאָרום גרױס איז אונדזער גאָט איבער אַלע געטער. </s><s xml:id="ChroniclesBC2V5"> און װער האָט בכּוח אים צו בױען אַ הױז, אַז די הימלען און די הימלען פֿון די הימלען קענען אים ניט אַרײַננעמען? </s><s xml:id="ChroniclesBC2V6"> און װער בין איך, אַז איך זאָל אים בױען אַ הױז, סײַדן אױף צו רײכערן פֿאַר אים? און אַצונד, שיק מיר אַ קלוגן מאַן צו אַרבעטן אין גאָלד, און אין זילבער, און אין קופּער, און אין אײַזן, און אין פּורפּל און קאַרמין און בלאָער װאָל, און אַזאַ װאָס פֿאַרשטײט צו קריצן קריצונגען – אין אײנעם מיט די קלוגע לײַט װאָס בײַ מיר אין יהודה און אין ירושָלַיִם, װאָס מײַן פֿאָטער דוד האָט אָנגעגרײט. </s><s xml:id="ChroniclesBC2V7"> און שיק מיר צעדערהאָלץ, ציפּרעסן, און סאַנדאַלהאָלץ, פֿון לבָֿנוֹן, װאָרום איך װײס אַז דײַנע קנעכט פֿאַרשטײען צו האַקן געהילץ פֿון לבָֿנוֹן; און אָט װעלן מײַנע קנעכט זײַן מיט דײַנע קנעכט, </s><s xml:id="ChroniclesBC2V8"> אָנצוברײטן פֿאַר מיר אַ סך האָלץ, װאָרום דאָס הױז װאָס איך בױ, דאַרף זײַן גרױס און װוּנדערלעך. </s><s xml:id="ChroniclesBC2V9"> און אָט גיב איך די העקער, די װאָס שנײַדן דאָס געהילץ, געשטױסענע װײץ פֿאַר דײַנע קנעכט, צװאַנציק טױזנט כּוֹר, און גערשטן צװאַנציק טױזנט כּוֹר, און װײַן צװאַנציק טױזנט בַת, און אײל צװאַנציק טױזנט בַת.
</s><s xml:id="ChroniclesBC2V10"> און חורם דער מלך פֿון צוֹר האָט געענטפֿערט אין אַ געשריפֿטס, און געשיקט צו שלמהן: װײַל יהוה האָט ליב זײַן פֿאָלק, האָט ער דיך געמאַכט פֿאַר אַ מלך איבער זײ. </s><s xml:id="ChroniclesBC2V11"> און חורם האָט געזאָגט: געלױבט איז יהוה דער גאָט פֿון ישׂראל װאָס האָט געמאַכט דעם הימל און די ערד, פֿאַר װאָס ער האָט געגעבן דעם מלך דוד אַ קלוגן זון, געניט אין שׂכל און פֿאַרשטאַנדיקײט, װאָס װעט בױען אַ הױז פֿאַר יהוה, און אַ הױז פֿאַר זײַן מלוכה. </s><s xml:id="ChroniclesBC2V12"> און אַצונד, שיק איך דיר אַ קלוגן מאַן, געניט אין פֿאַרשטאַנדיקײט, מײַן הױפּטמײנסטער חורם, </s><s xml:id="ChroniclesBC2V13"> דעם זון פֿון אַ פֿרױ פֿון די טעכטער פֿון דָן, װאָס זײַן פֿאָטער איז אַ מאַן פֿון צוֹר; ער פֿאַרשטײט צו אַרבעטן אין גאָלד, און אין זילבער, אין קופּער, אין אײַזן, אין שטײנער, און אין האָלץ, אין פּורפּל, אין בלאָער װאָל, און אין פֿײַנלײַנען, און אין קאַרמין, און צו קריצן יעטװעדער קריצונג, און אױסקינצלען יעטװעדער קונציקע אַרבעט װאָס װעט אים געגעבן װערן – אין אײנעם מיט דײַנע קלוגע לײַט, און מיט די קלוגע לײַט פֿון מײַן האַר, דײַן פֿאָטער דודן. </s><s xml:id="ChroniclesBC2V14"> און אַצונד, די װײץ און די גערשטן, און דאָס אײל, און דעם װײַן, װאָס מײַן האַר האָט געזאָגט, זאָל ער שיקן צו זײַנע קנעכט; </s><s xml:id="ChroniclesBC2V15"> און מיר װעלן האַקן געהילץ פֿון לבָֿנוֹן לױט אַל דײַן באַדאַרף, און װעלן עס ברענגען צו דיר אױף טראַפּטן מיטן ים קײן יָפֿוֹ, און דו װעסט עס אַרױפֿֿברענגען קײן ירושָלַיִם.
</s><s xml:id="ChroniclesBC2V16"> און שלמה האָט איבערגעצײלט אַלע פֿרעמדע מענטשן װאָס אין לאַנד ישׂראל, נאָך דער צײלונג װאָס זײַן פֿאָטער דוד האָט זײ געצײלט. און עס האָבן זיך געפֿונען הונדערט און דרײַ און פֿופֿציק טױזנט און זעקס הונדערט. </s><s xml:id="ChroniclesBC2V17"> און ער האָט געמאַכט פֿון זײ זיבעציק טױזנט לאַסטטרעגער און אַכציק טױזנט שטײנהעקער אין די בערג; און דרײַ טױזנט און זעקס הונדערט אױפֿֿפּאַסערס צו מאַכן אַרבעטן דאָס פֿאָלק.

</s><s xml:id="ChroniclesBC3V1"> און שלמה האָט אָנגעהױבן בױען דאָס הױז פֿון גאָט אין ירושָלַיִם אױפֿֿן באַרג מוֹרִיָה װאָס איז אױסגעקליבן געװאָרן פֿון זײַן פֿאָטער דודן, אין דעם אָרט פֿון דודן װוּ ער האָט צוגעגרײט, אין דעם שײַער פֿון אָרנָן דעם יבֿוסי. </s><s xml:id="ChroniclesBC3V2"> און ער האָט אָנגעהױבן בױען אין צװײטן חוֹדש, אין צװײטן טאָג, אין פֿירטן יאָר פֿון זײַן מלוכה.
</s><s xml:id="ChroniclesBC3V3"> און דאָס זײַנען די גרונטפֿעסטן װאָס זײַנען געלײגט געװאָרן פֿון שלמהן בײַם בױען דאָס הױז פֿון גאָט: די לענג אין אײלן לױט דער פֿריערדיקער מאָס זעכציק אײלן, און די ברײט צװאַנציק אײלן. </s><s xml:id="ChroniclesBC3V4"> און דער פּאָליש װאָס פֿאָרנט – די לענג, פֿאַר ברײט פֿון דעם הױז, איז געװען צװאַנציק אײלן, און די הײך הונדערט און צװאַנציק; און ער האָט עס איבערגעצױגן פֿון אינעװײניק מיט רײנעם גאָלד. </s><s xml:id="ChroniclesBC3V5"> און דאָס גרױסע הױז האָט ער באַדעקט מיט ציפּרעסהאָלץ, און האָט עס באַלײגט מיט גוטן גאָלד, און אױסגעאַרבעט דערױף טײטלבײמער און קײטלעך. </s><s xml:id="ChroniclesBC3V6"> און ער האָט באַזעצט דאָס הױז מיט טײַערע שטײנער פֿון שײנקײט װעגן, און דאָס גאָלד איז געװען גאָלד פֿון פַּרוָיִם. </s><s xml:id="ChroniclesBC3V7"> און ער האָט באַדעקט דאָס הױז, די באַלקנס, די שװעלן, און זײַנע װענט, און זײַנע טירן, מיט גאָלד, און אױסגעקריצט כּרובֿים אױף די װענט.
</s><s xml:id="ChroniclesBC3V8"> און ער האָט געמאַכט דאָס הױז פֿון דעם קָדשֵי-קָדשים; זײַן לענג, פֿאַר ברײט פֿון דעם הױז, צװאַנציק אײלן; און זײַן ברײט צװאַנציק אײלן; און ער האָט עס באַדעקט מיט גוטן גאָלד, זעקס הונדערט צענטנער. </s><s xml:id="ChroniclesBC3V9"> און די װאָג פֿון די נעגל איז געװען פֿופֿציק שֶקל גאָלד. און די אױבערקאַמערן האָט ער באַדעקט מיט גאָלד.
</s><s xml:id="ChroniclesBC3V10"> און ער האָט געמאַכט אין דעם הױז פֿון קָדשֵי-קָדשים צװײ כּרובֿים פֿון בילדערװערק, און מע האָט זײ איבערגעצױגן מיט גאָלד. </s><s xml:id="ChroniclesBC3V11"> און די פֿליגלען פֿון די כּרובֿים, זײער לענג איז געװען צװאַנציק אײלן: אַ פֿליגל פֿון אײנעם, פֿון פֿינף אײלן, גרײכנדיק ביז דער װאַנט פֿון הױז, און דער אַנדער פֿליגל פֿון פֿינף אײלן גרײכנדיק ביזן פֿליגל פֿון דעם אַנדער כּרובֿ. </s><s xml:id="ChroniclesBC3V12"> און אַ פֿליגל פֿון דעם אַנדער כּרובֿ, פֿון פֿינף אײלן, האָט אָנגערירט די װאַנט פֿון הױז, און דער אַנדער פֿליגל פֿון פֿינף אײלן איז געװען באַהעפֿט צו דעם פֿליגל פֿון דעם אַנדער כּרובֿ. </s><s xml:id="ChroniclesBC3V13"> די פֿליגלען פֿון די דאָזיקע כּרובֿים פֿאַנאַנדערגעשפּרײטערהײט זײַנען געװען צװאַנציק אײלן; און זײ זײַנען געשטאַנען אױף זײערע פֿיס, מיט זײערע פּנימער אינעװײניק צו.
</s><s xml:id="ChroniclesBC3V14"> און ער האָט געמאַכט דעם פָּרוֹכֶת פֿון בלאָער װאָל, און פּורפּל, און קאַרמין, און פֿײַנלײַנען; און ער האָט אױסגעאַרבעט דערױף כּרובֿים.
</s><s xml:id="ChroniclesBC3V15"> און ער האָט געמאַכט פֿאַרן הױז צװײ זײַלן, פֿינף און דרײַסיק אײלן די הײך; און די קרױן װאָס אױף זײערע קעפּ, פֿינף אײלן.
</s><s xml:id="ChroniclesBC3V16"> און ער האָט געמאַכט קײטן אין דבֿיר, און אַרױפֿֿגעטאָן אױף די קעפּ פֿון די זײַלן; און ער האָט געמאַכט הונדערט מילגרױמען און אַרײַנגעטאָן אין די קײטן.
</s><s xml:id="ChroniclesBC3V17"> און ער האָט אױפֿֿגעשטעלט די זײַלן פֿאַר דעם הֵיכל, אײנעם פֿון דער רעכטער זײַט, און אײנעם פֿון דער לינקער זײַט; און ער האָט גערופֿן דעם נאָמען פֿון דעם רעכטן יָכין, און דעם נאָמען פֿון
דעם לינקן בוֹעַז.

</s><s xml:id="ChroniclesBC4V1"> און ער האָט געמאַכט אַ קופּערנעם מזבח; צװאַנציק אײלן זײַן לענג, און צװאַנציק אײלן זײַן ברײט, און צען אײלן זײַן הײך.
</s><s xml:id="ChroniclesBC4V2"> און ער האָט געמאַכט דעם ים אַ געגאָסענעם, צען אײלן פֿון ראַנד צו ראַנד, קײַלעכדיק רונד אַרום, און פֿינף אײלן די הײך; און אַ שנור פֿון דרײַסיק אײלן האָט אים אַרומגערינגלט רונד אַרום. </s><s xml:id="ChroniclesBC4V3"> און אונטער אים איז געװען די געשטאַלט פֿון רינדער װאָס האָבן אים אַרומגערינגלט רונד אַרום, צען אײלן, אַרומצירקלענדיק דעם ים רונד אַרום. אין צװײ צײלן זײַנען געװען די רינדער, אױסגעגאָסן אין אײן גוס מיט אים. </s><s xml:id="ChroniclesBC4V4"> ער איז געשטאַנען אױף צװעלף רינדער, דרײַ געקערט צו צפֿון, און דרײַ געקערט צו מערבֿ, און דרײַ געקערט צו דָרום, און דרײַ געקערט צו מזרח; און דער ים איז געװען איבער זײ פֿון אױבן; און אַלע זײערע הינטערלײַבער זײַנען געװען אינעװײניק צו. </s><s xml:id="ChroniclesBC4V5"> און זײַן גרעב איז געװען אַ האַנטברײט; און זײַן ראַנד איז געװען אַזױ װי די אַרבעט פֿון דעם ראַנד פֿון אַ בעכער, װי אַ בלום פֿון אַ ליליע; דרײַ טױזנט בַת האָט ער געהאַלטן.
</s><s xml:id="ChroniclesBC4V6"> און ער האָט געמאַכט צען האַנטפֿאַסן, און אַװעקגעשטעלט פֿינף פֿון דער רעכטער זײַט, און פֿינף פֿון דער לינקער זײַט, אױף צו װאַשן דרינען; די זאַכן פֿון בראַנדאָפּפֿער פֿלעגט מען אָפּשװענקען אין זײ; אָבער דער ים איז געװען פֿאַר די כּהנים זיך צו װאַשן דרינען.
</s><s xml:id="ChroniclesBC4V7"> און ער האָט געמאַכט צען גילדערנע מנוֹרות לױט זײער דין, און אַרײַנגעשטעלט אין הֵיכל, פֿינף פֿון דער רעכטער זײַט, און פֿינף פֿון דער לינקער זײַט.
</s><s xml:id="ChroniclesBC4V8"> און ער האָט געמאַכט צען טישן, און אַװעקגעשטעלט אין הֵיכל, פֿינף פֿון דער רעכטער זײַט, און פֿינף פֿון דער לינקער זײַט. און ער האָט געמאַכט הונדערט גילדערנע שפּרענגבעקנס.
</s><s xml:id="ChroniclesBC4V9"> און ער האָט געמאַכט דעם הױף פֿון די כּהנים, און דעם גרױסן פֿאָרהױף, און די טירן צו דעם פֿאָרהױף; און ער האָט איבערגעצױגן זײערע טירן מיט קופּער.
</s><s xml:id="ChroniclesBC4V10"> און דעם ים האָט ער אַװעקגעשטעלט פֿון דער רעכטער זײַט צו מזרח, אַקעגן דָרום.
</s><s xml:id="ChroniclesBC4V11"> און חורם האָט געמאַכט די טעפּ, און די שופֿלען, און די שפּרענגבעקנס.
אַזױ האָט חורם געענדיקט מאַכן די אַרבעט װאָס ער האָט געהאַט צו מאַכן פֿאַר דעם מלך שלמה אין גאָטס הױז: </s><s xml:id="ChroniclesBC4V12"> די צװײ זײַלן, און די בעקנס, די צװײ בעקנס פֿון די קרױנען װאָס אױף די קעפּ פֿון די זײַלן; און די צװײ נעצן צו באַדעקן די בעקנס פֿון די קרױנען װאָס אױף די קעפּ פֿון די זײַלן; </s><s xml:id="ChroniclesBC4V13"> און די פֿיר הונדערט מילגרױמען פֿאַר די צװײ נעצן, צװײ צײלן מילגרױמען פֿאַר איטלעכער נעץ, צו באַדעקן די צװײ בעקנס פֿון די קרױנען װאָס איבער די זײַלן. </s><s xml:id="ChroniclesBC4V14"> און ער האָט געמאַכט די געשטעלן, און געמאַכט די האַנטפֿאַסן אױף די געשטעלן; </s><s xml:id="ChroniclesBC4V15"> דעם אײן ים, און די צװעלף רינדער אונטער אים; </s><s xml:id="ChroniclesBC4V16"> און די טעפּ, און די שופֿלען, און די גאָפּלען, און אַלע זײערע כּלים, האָט חורם זײַן הױפּטמײנסטער געמאַכט פֿאַר דעם מלך שלמה פֿאַר גאָטס הױז, פֿון בלאַנקן קופּער. </s><s xml:id="ChroniclesBC4V17"> אין דער געגנט פֿון יַרדן האָט זײ דער מלך אױסגעגאָסן, אין געדיכטער ערד, צװישן סוכּוֹת און צװישן צרֵדָה. </s><s xml:id="ChroniclesBC4V18"> און שלמה האָט געמאַכט פֿון אַלע די דאָזיקע כּלים זײער פֿיל, װײַל די װאָג פֿון דעם קופּער איז ניט געװען צו באַרעכענען.
</s><s xml:id="ChroniclesBC4V19"> און שלמה האָט געמאַכט אַלע כּלים װאָס אין גאָטס הױז, און דעם גילדערנעם מזבח, און די טישן װאָס אױף זײ איז דאָס ברױט פֿון אָנגעזיכט; </s><s xml:id="ChroniclesBC4V20"> און די מנוֹרות מיט זײערע רערלעך, כּדי זײ זאָלן ברענען אַזױ װי דער דין פֿאַרן דבֿיר – פֿון עכטן גאָלד; </s><s xml:id="ChroniclesBC4V21"> און די בלומען, און די רערלעך, און די צװענגלעך, פֿון גאָלד, און דאָס פֿון בעסטן גאָלד; </s><s xml:id="ChroniclesBC4V22"> און די שנײַצמעסערס, און די שפּרענגבעקנס, און די שאָלן, און די פֿײַערפֿאַנען, פֿון עכטן גאָלד; און דער אײַנגאַנג פֿון הױז, זײַנע אינעװײניקסטע טירן צום קָדשֵי-קָדשים, און די טירן פֿון הױז צום הֵיכל, פֿון גאָלד.

</s><s xml:id="ChroniclesBC5V1"> און די גאַנצע אַרבעט װאָס שלמה האָט געמאַכט פֿאַר גאָטס הױז איז געענדיקט געװאָרן. און שלמה האָט געבראַכט די געהײליקטע זאַכן פֿון זײַן פֿאָטער דודן, און האָט דאָס זילבער, און דאָס גאָלד, און אַלע כּלים אַרײַנגעגעבן אין די שאַצקאַמערן פֿון גאָטס הױז.
</s><s xml:id="ChroniclesBC5V2"> דענצמאָל האָט שלמה אײַנגעזאַמלט די עלטסטע פֿון ישׂראל, און אַלע הױפּטן פֿון די שבֿטים, די פֿירשטן פֿון די פֿאָטערהײַזער פֿון די קינדער פֿון ישׂראל, קײן ירושָלַיִם, כּדי אַרױפֿֿצוברענגען דעם אָרון פֿון גאָטס בונד פֿון דודס-שטאָט, דאָס איז צִיוֹן. </s><s xml:id="ChroniclesBC5V3"> און אַלע מענער פֿון ישׂראל האָבן זיך אײַנגעזאַמלט צום מלך אין דעם יָום-טובֿ, דאָס איז אין זיבעטן חוֹדש. </s><s xml:id="ChroniclesBC5V4"> און אַלע עלטסטע פֿון ישׂראל זײַנען געקומען, און די לוִיִים האָבן געטראָגן דעם אָרון. </s><s xml:id="ChroniclesBC5V5"> און זײ האָבן אַרױפֿֿגעבראַכט דעם אָרון, און דעם אוֹהל-מוֹעד, און אַלע הײליקע כּלים װאָס אין געצעלט – די כּהנים און די לוִיִים האָבן זײ אַרױפֿֿגעבראַכט. </s><s xml:id="ChroniclesBC5V6"> און דער מלך שלמה און די גאַנצע עדה פֿון ישׂראל װאָס זײַנען געװען אײַנגעזאַמלט אַרום אים פֿאַר דעם אָרון, האָבן געשלאַכט שאָף און רינדער, װאָס האָבן ניט געקענט געצײלט װערן און ניט באַרעכנט װערן פֿון פֿילקײט. </s><s xml:id="ChroniclesBC5V7"> און די כּהנים האָבן אַרײַנגעבראַכט דעם אָרון פֿון גאָטס בונד אױף זײַן אָרט, אין דעם דבֿיר פֿון הױז, אין קָדשֵי-קָדשים, אונטער די פֿליגלען פֿון די כּרובֿים. </s><s xml:id="ChroniclesBC5V8"> װאָרום די כּרובֿים האָבן אױסגעשפּרײט זײערע פֿליגלען איבער דעם אָרט פֿון אָרון, און די כּרובֿים האָבן איבערגעדעקט דעם אָרון און זײַנע שטאַנגען פֿון אױבן. </s><s xml:id="ChroniclesBC5V9"> און די שטאַנגען זײַנען געװען אַזױ לאַנג, אַז די שפּיצן פֿון די שטאַנגען אַרױס פֿון אָרון זײַנען געזען געװאָרן פֿאַרן דבֿיר, אָבער זײ זײַנען ניט געזען געװאָרן װײַטער אַרױס. און ער איז דאָרטן געבליבן ביז אױף הײַנטיקן טאָג. </s><s xml:id="ChroniclesBC5V10"> גאָרנישט איז אין אָרון געװען, נאָר די צװײ לוחות װאָס משה האָט אַרײַנגעטאָן אין חוֹרֵבֿ, בעת גאָט האָט געשלאָסן אַ בונד מיט די קינדער פֿון ישׂראל, װען זײ זײַנען אַרױסגעגאַנגען פֿון מִצרַיִם.
</s><s xml:id="ChroniclesBC5V11"> און עס איז געװען, װי די כּהנים זײַנען אַרױסגעגאַנגען פֿון הײליקטום – װאָרום אַלע כּהנים װאָס האָבן זיך דאָרטן געפֿונען, האָבן זיך געהאַט געהײליקט, ניט אַכטנדיק אױף די אָפּטײלונגען; </s><s xml:id="ChroniclesBC5V12"> און די לוִיִים די זינגערס, זײ אַלע, אָסָף, הֵימָן, און ידותון, און זײערע זין און זײערע ברידער, אָנגעטאָן אין פֿײַנלײַנען, מיט צימבלען, און מיט גיטאַרן, און האַרפֿן, זײַנען געשטאַנען אין מזרח פֿון מזבח, און מיט זײ הונדערט און צװאַנציק כּהנים טרומײטערנדיק אױף טרומײטן – </s><s xml:id="ChroniclesBC5V13"> איז, װי די טרומײטערערס און די זינגערס האָבן אין אײנעם אַרױסגעלאָזט אײן קָול צו לױבן און צו דאַנקען גאָט, און װי זײ האָבן אױפֿֿגעהױבן דעם קָול מיט טרומײטן, און מיט צימבלען, און מיט כּלֵי-זֶמֶר, און געלױבט גאָט: ”װאָרום ער איז גוט, װאָרום אױף אײביק איז זײַן חסד“, אַזױ איז פֿול געװאָרן דאָס הױז מיט אַ װאָלקן – דאָס הױז פֿון גאָט. </s><s xml:id="ChroniclesBC5V14"> און די כּהנים האָבן ניט געקענט זיך שטעלן טאָן דעם דינסט פֿון װעגן דעם װאָלקן, װאָרום די פּראַכט פֿון גאָט האָט אָנגעפֿילט דאָס הױז פֿון גאָט.

</s><s xml:id="ChroniclesBC6V1"> דענצמאָל האָט שלמה געזאָגט׃
גאָט האָט געזאָגט, אין װאָלקן צו רוען;</s><s xml:id="ChroniclesBC6V2"> אָבער איך האָב דיר געבױט אַ הױז פֿאַר אַ װױנונג, און אַן אָרט דיר צום זיצן אױף אײביק.
</s><s xml:id="ChroniclesBC6V3"> און דער מלך האָט אומגעדרײט זײַן פּנים, און האָט געבענטשט די גאַנצע אײַנזאַמלונג פֿון ישׂראל, און די גאַנצע אײַנזאַמלונג פֿון ישׂראל איז געשטאַנען. </s><s xml:id="ChroniclesBC6V4"> און ער האָט געזאָגט: געלױבט איז יהוה דער גאָט פֿון ישׂראל, װאָס האָט מיט זײַן מױל גערעדט צו מײַן פֿאָטער דודן, און מיט זײַן האַנט דערפֿילט, אַזױ צו זאָגן: </s><s xml:id="ChroniclesBC6V5"> פֿון דעם טאָג װאָס איך האָב אַרױסגעצױגן מײַן פֿאָלק פֿון לאַנד מִצרַיִם, האָב איך ניט אױסדערװײלט קײן שטאָט פֿון אַלע שבֿטים פֿון ישׂראל אױף צו בױען אַ הױז, אַז מײַן נאָמען זאָל דאָרטן זײַן, און איך האָב ניט אױסדערװײלט קײן מענטשן צו זײַן אַ פֿירשט איבער מײַן פֿאָלק ישׂראל, </s><s xml:id="ChroniclesBC6V6"> נאָר איך האָב אױסדערװײלט ירושָלַיִם, אַז מײַן נאָמען זאָל דאָרטן זײַן, און איך האָב אױסדערװײלט דודן צו זײַן איבער מײַן פֿאָלק ישׂראל. </s><s xml:id="ChroniclesBC6V7"> און עס איז געװען אין האַרצן פֿון מײַן פֿאָטער דודן צו בױען אַ הױז צו דעם נאָמען פֿון יהוה דעם גאָט פֿון ישׂראל. </s><s xml:id="ChroniclesBC6V8"> אָבער גאָט האָט געזאָגט צו מײַן פֿאָטער דודן: װאָס דו האָסט געהאַט אין האַרצן צו בױען אַ הױז צו מײַן נאָמען, האָסטו גוט געטאָן װאָס דו האָסט דאָס געהאַט אין האַרצן. </s><s xml:id="ChroniclesBC6V9"> אָבער ניט דו װעסט בױען דאָס הױז, נײַערט דײַן זון װאָס גײט אַרױס פֿון דײַנע לענדן, ער װעט בױען דאָס הױז צו מײַן נאָמען. </s><s xml:id="ChroniclesBC6V10"> און גאָט האָט מקיים געװען זײַן צוזאָג װאָס ער האָט צוגעזאָגט, און איך בין אױפֿגעשטאַנען אױף דעם אָרט פֿון מײַן פֿאָטער דודן, און איך האָב זיך געזעצט אױף דעם טראָן פֿון ישׂראל, אַזױ װי גאָט האָט צוגעזאָגט, און איך האָב געבױט דאָס הױז צו דעם נאָמען פֿון יהוה דעם גאָט פֿון ישׂראל. </s><s xml:id="ChroniclesBC6V11"> און איך האָב אַהין אַרײַנגעטאָן דעם אָרון, װאָס דאָרטן איז דער בונד פֿון גאָט, װאָס ער האָט געשלאָסן מיט די קינדער פֿון ישׂראל.
</s><s xml:id="ChroniclesBC6V12"> און ער האָט זיך געשטעלט פֿאַר דעם מזבח פֿון גאָט, אַקעגן דער גאַנצער אײַנזאַמלונג פֿון ישׂראל, און ער האָט אױסגעשפּרײט זײַנע הענט. </s><s xml:id="ChroniclesBC6V13"> װאָרום שלמה האָט געהאַט געמאַכט אַ קופּערן געשטעל, און אים אַרײַנגעשטעלט אין מיטן פאָרהױף; פֿינף אײלן זײַן לענג, און פֿינף אײלן זײַן ברײט, און דרײַ אײלן זײַן הײך; האָט ער זיך דערױף געשטעלט, און ער האָט געקניט אױף זײַנע קני אַקעגן דער גאַנצער אײַנזאַמלונג פֿון ישׂראל, און ער האָט אױסגעשפּרײט זײַנע הענט צום הימל. </s><s xml:id="ChroniclesBC6V14"> און ער האָט געזאָגט: יהוה דו גאָט פֿון ישׂראל, ניטאָ אין הימל אָדער אױף דער ערד אַ גאָט װי דו, װאָס האַלטסט דעם בונד און די גענאָד צו דײַנע קנעכט װאָס גײען פֿאַר דיר מיט זײער גאַנצן האַרצן; </s><s xml:id="ChroniclesBC6V15"> װאָס האָסט געהאַלטן דײַן קנעכט, מײַן פֿאָטער דודן, דאָס װאָס דו האָסט אים צוגעזאָגט; און מיט דײַן מױל האָסטו גערעדט, און מיט דײַן האַנט דערפֿילט, אַזױ װי הײַנטיקן טאָג. </s><s xml:id="ChroniclesBC6V16"> און אַצונד, יהוה דו גאָט פֿון ישׂראל, האַלט דײַן קנעכט, מײַן פֿאָטער דודן, דאָס װאָס דו האָסט צו אים גערעדט, אַזױ צו זאָגן: עס װעט דיר ניט פֿאַרשניטן װערן פֿון פֿאַר מיר אַ מאַן צו זיצן אױף דעם טראָן פֿון ישׂראל, אױב נאָר דײַנע קינדער װעלן היטן זײער װעג, צו גײן אין מײַן תּוֹרה אַזױ װי דו ביסט געגאַנגען פֿאַר מיר. </s><s xml:id="ChroniclesBC6V17"> און אַצונד, יהוה דו גאָט פֿון ישׂראל, זאָל באַװאָרט װערן דײַן צוזאָג װאָס דו האָסט צוגעזאָגט דײַן קנעכט, דודן.
</s><s xml:id="ChroniclesBC6V18"> װאָרום קען אין דער אמתן גאָט װױנען מיט מענטשן אױף דער ערד? אַז די הימלען און די הימלען פֿון די הימלען קענען דיך ניט אַרײַננעמען, הײַנט װי שױן דאָס דאָזיקע הױז װאָס איך האָב געבױט. </s><s xml:id="ChroniclesBC6V19"> אָבער קער זיך, יהוה מײַן גאָט, צו דער תּפֿילה פֿון דײַן קנעכט, און צו זײַן בקשה, צוצוהערן צו דעם געשרײ און צו דער תּפֿילה װאָס דײַן קנעכט איז מתפּלל פֿאר דיר, </s><s xml:id="ChroniclesBC6V20"> אַז דײַנע אױגן זאָלן זײַן אָפֿן טאָג און נאַכט אױף דעם דאָזיקן הױז, אױף דעם אָרט װאָס דו האָסט צוגעזאָגט צו טאָן דײַן נאָמען דאָרטן; צוצוהערן צו דער תּפֿילה װאָס דײַן קנעכט װעט מתפּלל זײַן אַקעגן דעם דאָזיקן אָרט. </s><s xml:id="ChroniclesBC6V21"> און זאָלסט צוהערן צו די בקשות פֿון דײַן קנעכט, און פֿון דײַן פֿאָלק ישׂראל, װאָס זײ װעלן מתפּלל זײַן אַקעגן דעם דאָזיקן אָרט; און דו זאָלסט הערן פֿון דעם אָרט פֿון דײַן װױנונג, פֿון הימל, און אַז דו װעסט הערן, זאָלסטו פֿאַרגעבן.
</s><s xml:id="ChroniclesBC6V22"> אַז אַ מאַן װעט זינדיקן קעגן זײַן חבֿר, און מע װעט אַרױפֿלײגן אױף אים אַ שבֿועה אים צו באַשװערן, און ער װעט קומען און שװערן פֿאר דײַן מזבח אין דעם דאָזיקן הױז, </s><s xml:id="ChroniclesBC6V23"> זאָלסט דו צוהערן פֿון הימל, און טאָן, און משפּטן דײַנע קנעכט, צו פֿאַרגעלטן דעם שולדיקן, צו ברענגען זײַן װעג אױף זײַן קאָפּ; און צו מאַכן גערעכט דעם גערעכטן, אים צו געבן לױט זײַן גערעכטיקײט.
</s><s xml:id="ChroniclesBC6V24"> און אַז דײַן פֿאָלק ישׂראל װעט געשלאָגן װערן פֿאַרן פײַנט, װײַל זײ האָבן געזינדיקט צו דיר, און זײ װעלן תּשובֿה טאָן, און װעלן באַקענען דײַן נאָמען, און װעלן מתפּלל זײַן און בעטן פֿאַר דיר אין דעם דאָזיקן הױז, </s><s xml:id="ChroniclesBC6V25"> זאָלסט דו צוהערן פֿון הימל, און פֿאַרגעבן די זינד פֿון דײַן פֿאָלק ישׂראל, און זײ אומקערן אױף דער ערד װאָס דו האָסט געגעבן זײ און זײערע עלטערן.
</s><s xml:id="ChroniclesBC6V26"> אַז דער הימל װעט זײַן פֿאַרשלאָסן, און עס װעט ניט זײַן קײן רעגן, װײַל זײ האָבן געזינדיקט צו דיר, און זײ װעלן מתפּלל זײַן אַקעגן דעם דאָזיקן אָרט, און װעלן באַקענען דײַן נאָמען, זיך אומקערן פֿון זײערע זינד, װען דו האָסט זײ געפּײַניקט, </s><s xml:id="ChroniclesBC6V27"> זאָלסט דו צוהערן אין הימל, און פֿאַרגעבן די זינד פֿון דײַנע קנעכט און דײַן פֿאָלק ישׂראל, װען דו װעסט זײ האָבן אָנגעװיזן אױף דעם גוטן װעג װאָס זײ זאָלן אױף אים גײן; און זאָלסט געבן רעגן אין דײַן לאַנד, װאָס דו האָסט געגעבן דײַן פֿאָלק פֿאַר אַ נחלה.
</s><s xml:id="ChroniclesBC6V28"> אַז עס װעט זײַן אַ הונגער אין לאַנד, אַז עס װעט זײַן מגפֿה, אַז עס װעט זײַן אַ קאָרנבראַנד אָדער אַ װעלקעניש, אַ הײשעריק אָדער אַ גראָזפֿרעסער; אַז זײַנע פֿײַנט װעלן אים באַלעגערן אין דעם לאַנד פֿון זײַנע שטעט; װאָס נאָר פֿאַר אַ פּלאָג און װאָס נאָר פֿאַר אַ קראַנקשאַפֿט; </s><s xml:id="ChroniclesBC6V29"> װאָס נאָר פֿאַר אַ תּפֿילה, װאָס נאָר פֿאַר אַ בקשה, עס װעט זײַן בײַ עמיצן אײנעם, אָדער בײַ דײַן גאַנצן פֿאָלק ישׂראל, װען איטלעכער פֿון זײ שפּירט זײַן פּלאָג און זײַן װײטאָק, און ער שפּרײט אױס זײַנע הענט צו דעם דאָזיקן הױז, </s><s xml:id="ChroniclesBC6V30"> זאָלסט דו צוהערן פֿון הימל, דעם אָרט פֿון דײַן װױנונג, און זאָלסט פֿאַרגעבן, און געבן איטלעכן לױט זײַנע װעגן, אַזױ װי דו װײסט זײַן האַרץ – װאָרום דו אַלײן װײסט דאָס האַרץ פֿון די מענטשנקינדער – </s><s xml:id="ChroniclesBC6V31"> כּדי זײ זאָלן מוֹרא האָבן פֿאַר דיר, צו גײן אין דײַנע װעגן אַלע טעג װאָס זײ לעבן אױף דער ערד, װאָס דו האָסט געגעבן אונדזערע עלטערן.
</s><s xml:id="ChroniclesBC6V32"> און אױך צו דעם פֿרעמדן װאָס איז ניט פֿון דײַן פֿאָלק ישׂראל, אַז ער װעט קומען פֿון אַ װײַטן לאַנד פֿון װעגן דײַן גרױסן נאָמען, און דײַן שטאַרקער האַנט, און דײַן אױסגעשטרעקטן אָרעם, אַז זײ װעלן קומען און װעלן מתפּלל זײַן אַקעגן דעם דאָזיקן הױז, </s><s xml:id="ChroniclesBC6V33"> זאָלסט דו צוהערן פֿון הימל, פֿון דעם אָרט פֿון דײַן װױנונג, און זאָלסט טאָן אַלץ אום װאָס דער פֿרעמדער װעט רופֿן צו דיר; כּדי אַלע פֿעלקער פֿון דער ערד זאָלן דערקענען דײַן נאָמען, און מוֹרא האָבן פֿאַר דיר, אַזױ װי דײַן פֿאָלק ישׂראל, און װיסן אַז דײַן נאָמען װערט גערופֿן אױף דעם דאָזיקן הױז װאָס איך האָב געבױט.
</s><s xml:id="ChroniclesBC6V34"> אַז דײַן פֿאָלק װעט אַרױסגײן אױף מלחמה אַקעגן זײַנע פֿײַנט, אױף דעם װעג װאָס דו װעסט זײ שיקן, און זײ װעלן מתפּלל זײַן צו דיר אַקעגן דער דאָזיקער שטאָט װאָס דו האָסט זי אױסדערװײלט, און דעם הױז װאָס איך האָב געבױט צו דײַן נאָמען, </s><s xml:id="ChroniclesBC6V35"> זאָלסטו צוהערן פֿון הימל זײער תּפֿילה און זײער בקשה, און טאָן זײער רעכט.
</s><s xml:id="ChroniclesBC6V36"> אַז זײ װעלן זינדיקן צו דיר – װאָרום עס איז ניטאָ אַ מענטש װאָס זאָל ניט זינדיקן – און דו װעסט צערענען אױף זײ, און זײ איבערגעבן פֿאַרן פֿײַנט, און זײערע פֿאַנגערס װעלן זײ נעמען געפֿאַנגען אין אַ װײַטן אָדער נאָנטן לאַנד, </s><s xml:id="ChroniclesBC6V37"> און זײ װעלן זיך נעמען צום האַרצן אין דעם לאַנד װאָס זײ זײַנען גענומען געװאָרן געפֿאַנגען אַהין, און זײ װעלן תּשובֿה טאָן, און װעלן בעטן צו דיר אין לאַנד פֿון זײער געפֿאַנגענשאַפֿט, אַזױ צו זאָגן; מיר האָבן געזינדיקט, מיר האָבן פֿאַרבראָכן, מיר האָבן געטאָן שלעכטס; </s><s xml:id="ChroniclesBC6V38"> און זײ װעלן זיך אומקערן צו דיר מיט זײער גאַנצן האַרצן, און מיט זײער גאַנצער זעל, אין דעם לאַנד פֿון זײער געפֿאַנגענשאַפֿט װוּהין מע האָט זײ גענומען געפֿאַנגען, און זײ װעלן מתפּלל זײַן אַקעגן זײער לאַנד, װאָס דו האָסט געגעבן זײערע עלטערן, און דער שטאָט װאָס דו האָסט אױסדערװײלט, און אַקעגן דעם הױז װאָס איך האָב געבױט צו דײַן נאָמען, </s><s xml:id="ChroniclesBC6V39"> זאָלסט דו צוהערן פֿון הימל, פֿון דעם אָרט פֿון דײַן װױנונג, זײער תּפֿילה און זײערע בקשות, און טאָן זײער רעכט; און זאָלסט פֿאַרגעבן דײַן פֿאָלק װאָס זײ האָבן צו דיר געזינדיקט.
</s><s xml:id="ChroniclesBC6V40"> אַצונד, מײַן גאָט, זאָלן, איך בעט דיך, דײַנע אױגן זײַן אָפֿן, און דײַנע אױערן פֿאַרנעמיק צו דער תּפֿילה פֿון דעם דאָזיקן אָרט.
</s><s xml:id="ChroniclesBC6V41"> און אַצונד, שטײ אױף, גאָט דו האַר, צו דײַן רוּונג,
דו און דער אָרון פֿון דײַן שטאַרקײט;
דײַנע כּהנים, גאָט דו האַר, זאָלן זיך אָנקלײדן מיט הילף,
און דײַנע פֿרומע זאָלן זיך פֿרײען מיט גוטס.
גאָט דו האַר, שטױס ניט אָפּ דעם פּנים פֿון דײַן געזאַלבטן,
געדענק די חסדים פֿון דײַן קנעכט דודן.

</s><s xml:id="ChroniclesBC7V1"> און װי שלמה האָט געענדיקט מתפּלל זײַן, אַזױ האָט אַראָפּגענידערט אַ פֿײַער פֿון הימל, און האָט פֿאַרצערט דאָס בראַנדאָפּפֿער און די שלאַכטאָפּפֿער, און די פּראַכט פֿון גאָט האָט אָנגעפֿילט דאָס הױז. </s><s xml:id="ChroniclesBC7V2"> און די כּהנים האָבן ניט געקענט אַרײַנגײן אין הױז פֿון גאָט, װײַל די פּראַכט פֿון גאָט האָט אָנגעפֿילט דאָס הױז פֿון גאָט. </s><s xml:id="ChroniclesBC7V3"> און אַלע קינדער פֿון ישׂראל האָבן געזען װי דאָס פֿײַער האָט אַראָפּגענידערט, און די פּראַכט פֿון גאָט איז געװען איבערן הױז, און זײ האָבן געקניט מיטן פּנים צו דער ערד אױף דער פֿלאַסטערונג, און זײ האָבן זיך געבוקט, און האָבן געלױבט גאָט: ”װאָרום ער איז גוט, װאָרום אױף אײביק איז זײַן חסד“.
</s><s xml:id="ChroniclesBC7V4"> און דער מלך און דאָס גאַנצע פֿאָלק האָבן געשלאַכט שלאַכטאָפּפֿער פֿאַר גאָט. </s><s xml:id="ChroniclesBC7V5"> און דער מלך שלמה האָט געשלאַכט אַ שלאַכטאָפּפֿערונג פֿון צװײ און צװאַנציק טױזנט רינדער, און הונדערט און צװאַנציק טױזנט שאָף. אַזױ האָט דער מלך און דאָס גאַנצע פֿאָלק באַנײַט דאָס הױז פֿון גאָט.
</s><s xml:id="ChroniclesBC7V6"> און די כּהנים זײַנען געשטאַנען אױף זײערע װאַכן, און די לוִיִים מיט כּלֵי-זֶמֶר פֿאַר דעם געזאַנג פֿון גאָט, װאָס דוד המלך האָט געמאַכט אױף צו געבן אַ דאַנק צו גאָט, װײַל אױף אײביק איז זײַן חסד, מיט אַ לױבונג פֿון דודן, דורך זײער האַנט; און די כּהנים האָבן געטרומײטערט אַקעגן זײ; און גאַנץ ישׂראל זײַנען געשטאַנען.
</s><s xml:id="ChroniclesBC7V7"> און שלמה האָט געהײליקט דעם מיטן פֿון הױף װאָס פֿאַר גאָטס הױז; װײַל ער האָט דאָרטן געמאַכט די בראַנדאָפּפֿער און דאָס פֿעטס פֿון די פֿרידאָפּפֿער; װאָרום דער קופּערנער מזבח װאָס שלמה האָט געמאַכט, האָט ניט געקענט אַרױפֿנעמען די בראַנדאָפּפֿער און די שפּײַזאָפּפֿער, און דאָס פֿעטס.
</s><s xml:id="ChroniclesBC7V8"> און שלמה האָט געמאַכט דעם יָום-טובֿ אין יענער צײַט זיבן טעג, און גאַנץ ישׂראל מיט אים, אַ זײער גרױסע אײַנזאַמלונג, פֿון װוּ מע קומט קײן חמת ביז דעם טײַך פֿון מִצרַיִם. </s><s xml:id="ChroniclesBC7V9"> און אױפֿן אַכטן טאָג האָבן זײ געמאַכט אַ הײליקע אײַנזאַמלונג; װאָרום זיבן טעג האָבן זײ געמאַכט די באַנײַונג פֿון מזבח, און דער יָום-טובֿ איז געװען זיבן טעג. </s><s xml:id="ChroniclesBC7V10"> און אױפֿן דרײַ און צװאַנציקסטן טאָג אין זיבעטן חוֹדש האָט ער אַװעקגעשיקט דאָס פֿאָלק צו זײערע געצעלטן פרײלעך און מיט אַן אױפֿגעראַמטן האַרצן איבער דעם גוטס װאָס גאָט האָט געטאָן צו דודן, און צו שלמהן, און צו זײַן פֿאָלק ישׂראל.
</s><s xml:id="ChroniclesBC7V11"> אַזױ האָט שלמה פֿאַרענדיקט דאָס הױז פֿון גאָט, און דאָס הױז פֿון מלך; און אַלץ װאָס איז געקומען שלמהן אױפֿן האַרצן צו מאַכן אין הױז פֿון גאָט, אָדער אין זײַן הױז, האָט ער דורכגעפֿירט.
</s><s xml:id="ChroniclesBC7V12"> און גאָט האָט זיך באַװיזן צו שלמהן בײַ נאַכט, און האָט צו אים געזאָגט: איך האָב צוגעהערט דײַן תּפֿילה, און איך האָב אױסדערװײלט דעם דאָזיקן אָרט פֿאַר מיר, פֿאַר אַ הױז פֿון אָפּפֿערונג. </s><s xml:id="ChroniclesBC7V13"> אַז איך װעל פֿאַרשליסן דעם הימל, און עס װעט ניט זײַן קײן רעגן, אָדער אַז איך װעל באַפֿעלן דעם הײשעריק צו פֿאַרצערן דאָס לאַנד, אָדער אױב איך װעל שיקן אַ מגפֿה צװישן מײַן פֿאָלק, </s><s xml:id="ChroniclesBC7V14"> און מײַן פֿאָלק װאָס מײַן נאָמען װערט גערופֿן אױף אים, װעט װערן אונטערטעניק, און זײ װעלן מתפּלל זײַן און בעטן פֿאַר מיר, און װעלן זיך אומקערן פֿון זײערע שלעכטע װעגן, װעל איך צוהערן פֿון הימל, און װעל פֿאַרגעבן זײער זינד, און װעל אױפֿריכטן זײער לאַנד. </s><s xml:id="ChroniclesBC7V15"> אַצונד װעלן מײַנע אױגן זײַן אָפֿן, און מײַנע אױערן פֿאַרנעמיק, צו דער תּפֿילה פֿון דעם דאָזיקן הױז. </s><s xml:id="ChroniclesBC7V16"> און אַצונד האָב איך אױסדערװײלט און האָב געהײליקט דאָס דאָזיקע הױז, אַז מײַן נאָמען זאָל דאָרטן זײַן אױף אײביק, און מײַנע אױגן און מײַן האַרץ װעלן דאָרטן זײַן אַלע טעג. </s><s xml:id="ChroniclesBC7V17"> און דו, אױב דו װעסט גײן פֿאַר מיר, אַזױ װי דײַן פֿאָטער דוד איז געגאַנגען, צו טאָן אַזױ װי אַלץ װאָס איך האָב דיר באַפֿױלן, און מײַנע חוקים און מײַנע געזעצן װעסטו היטן, </s><s xml:id="ChroniclesBC7V18"> װעל איך אױפֿֿשטעלן דעם טראָן פֿון דײַן מלוכה, אַזױ װי איך האָב געשלאָסן אַ בונד מיט דײַן פֿאָטער דודן, אַזױ צו זאָגן: עס װעט דיר ניט פֿאַרשניטן װערן אַ מאַן װאָס געװעלטיקט אין ישׂראל. </s><s xml:id="ChroniclesBC7V19"> אױב אָבער איר װעט זיך אָפּקערן, און איר װעט פֿאַרלאָזן מײַנע חוקים און מײַנע געזעצן װאָס איך האָב געלײגט פֿאַר אײַך, און איר װעט גײן און װעט דינען פֿרעמדע געטער, און װעט זיך בוקן צו זײ, </s><s xml:id="ChroniclesBC7V20"> װעל איך זײ אױסרײַסן פֿון מײַן ערד װאָס איך האָב זײ געגעבן, און דאָס דאָזיקע הױז װאָס איך האָב געהײליקט צו מײַן נאָמען, װעל איך אַװעקװאַרפֿן פֿון מײַן פּנים, און איך װעל עס מאַכן פֿאַר אַ שפּריכװאָרט און פֿאַר אַ געשפּעט צװישן אַלע פֿעלקער. </s><s xml:id="ChroniclesBC7V21"> און דאָס דאָזיקע הױז װאָס איז געװען דערהױבן, װעט איטלעכער װאָס גײט אים פֿאַרבײַ זיך דערשרעקן; און אַז ער װעט זאָגן: פֿאַר װאָס האָט גאָט אַזױ געטאָן צו דעם דאָזיקן לאַנד, און צו דעם דאָזיקן הױז? </s><s xml:id="ChroniclesBC7V22"> װעט מען זאָגן: דערפֿאַר װאָס זײ האָבן פֿאַרלאָזן יהוה דעם גאָט פֿון זײערע עלטערן, װאָס האָט זײ אַרױסגעצױגן פֿון לאַנד מִצרַיִם, און זײ האָבן זיך געהאַלטן אָן פֿרעמדע געטער, און זיך געבוקט צו זײ און זײ געדינט; דרום האָט ער געבראַכט אױף זײ אַל דאָס דאָזיקע בײז.

</s><s xml:id="ChroniclesBC8V1"> און עס איז געװען צום סָוף פֿון צװאַנציק יאָר װאָס שלמה האָט געבױט דאָס הױז פֿון גאָט, און זײַן הױז, </s><s xml:id="ChroniclesBC8V2"> און די שטעט װאָס חורם האָט געגעבן שלמהן, זײ האָט שלמה געהאַט פֿאַרבױט, און דאָרטן באַזעצט די קינדער פֿון ישׂראל, </s><s xml:id="ChroniclesBC8V3"> איז שלמה געגאַנגען קײן חַמַת-צוֹבָֿה, און איז זי בײַגעקומען. </s><s xml:id="ChroniclesBC8V4"> און ער האָט געבױט תַּדמוֹר אין דער מדבר, און אַלע שפּײַכלערשטעט װאָס ער האָט געבױט אין חמת. </s><s xml:id="ChroniclesBC8V5"> און ער האָט אָפּגעבױט די אױבערשטע בית-חוֹרוֹן און די אונטערשטע בית-חוֹרוֹן, פֿעסטונגשטעט מיט מױערן, טירן, און ריגלען; </s><s xml:id="ChroniclesBC8V6"> און בעֲלָת, און אַלע שפּײַכלערשטעט װאָס שלמה האָט געהאַט, און אַלע שטעט פֿאַר רײַטװעגן, און שטעט פֿאַר רײַטער, און יעטװעדער געלוסט װאָס שלמה האָט געגלוסט צו בױען אין ירושָלַיִם, און אױפֿֿן לבָֿנוֹן, און אין גאַנצן לאַנד פֿון זײַן ממשלה.
</s><s xml:id="ChroniclesBC8V7"> דאָס גאַנצע פֿאָלק װאָס איז געבליבן פֿון דעם חִתּי, און דעם אֶמוֹרי, און דעם פּרִזי, און דעם חוִי, און דעם יבֿוסי, װאָס זײ זײַנען ניט פֿון ישׂראל – </s><s xml:id="ChroniclesBC8V8"> פֿון זײערע קינדער װאָס זײַנען געבליבן נאָך זײ אין לאַנד, װאָס די קינדער פֿון ישׂראל האָבן זײ ניט פֿאַרלענדט – זײ האָט שלמה גענומען פֿאַר צינדזקנעכט ביז אױף הײַנטיקן טאָג. </s><s xml:id="ChroniclesBC8V9"> אָבער פֿון די קינדער פֿון ישׂראל האָט שלמה ניט געמאַכט פֿאַר קנעכט פֿאַר זײַן אַרבעט; נאָר זײ זײַנען געװען די מלחמה-לײַט, און זײַנע אױבערעלטסטע, און די האַרן איבער זײַנע רײַטװעגן און זײַנע רײַטער.
</s><s xml:id="ChroniclesBC8V10"> און דאָס זײַנען געװען די הױפּטגעשטעלטע װאָס דער מלך שלמה האָט געהאַט: צװײ הונדערט און פֿופֿציק װאָס האָבן געװעלטיקט איבער דעם פֿאָלק.
</s><s xml:id="ChroniclesBC8V11"> און פַּרעהס טאָכטער האָט שלמה אַרױפֿֿגעבראַכט פֿון דודס-שטאָט אין דעם הױז װאָס ער האָט פֿאַר איר געבױט, װאָרום ער האָט געזאָגט: מײַנע אַ װײַב זאָל ניט װױנען אין דעם הױז פֿון דוד דעם מלך פֿון ישׂראל, װאָרום די ערטער זײַנען הײליק, װײַל צו זײ איז געקומען דער אָרון פֿון גאָט.
</s><s xml:id="ChroniclesBC8V12"> דענצמאָל האָט שלמה אױפֿֿגעבראַכט בראַנדאָפּפֿער צו גאָט אױף דעם מזבח פֿון גאָט װאָס ער האָט געבױט פֿאַר דעם פֿאָדערהױז, </s><s xml:id="ChroniclesBC8V13"> אַזױ װי מע דאַרף אױפֿֿברענגען טאָגטעגלעך לױט דעם געבאָט פֿון משהן, אין די שבתים, און אום רֹאש-חוֹדש, און אין די יָום-טוֹבֿים, דרײַ מאָל אין יאָר, אין דעם יָום-טובֿ פֿון מצות, און אין דעם יָום-טובֿ פֿון שבֿועות, און אין דעם יָום-טובֿ פֿון סוכּות. </s><s xml:id="ChroniclesBC8V14"> און ער האָט געשטעלט, לױט דעם געזעץ פֿון זײַן פֿאָטער דודן, די אָפּטײלונגען פֿון די כּהנים אױף זײער דינסט, און די לוִיִים אױף זײערע װאַכן, אױף צו לױבן און צו טאָן דעם דינסט לעבן די כּהנים, לױט דעם טאָגטעגלעכן באַדאַרף; און די טױערלײַט לױט זײערע אָפּטײלונגען בײַ איטלעכן טױער, װאָרום אַזױ איז געװען דער באַפֿעל פֿון דוד דעם געטלעכן מאַן. </s><s xml:id="ChroniclesBC8V15"> און מע האָט זיך ניט אָפּגעקערט פֿון דעם מלכס באַפֿעל צו די כּהנים און די לוִיִים װעגן יעטװעדער זאַך, און װעגן די שאַצן.
</s><s xml:id="ChroniclesBC8V16"> אַזױ איז צו שטאַנד געקומען שלמהס גאַנצע אַרבעט פֿון דעם טאָג װאָס דער גרונטפֿעסט איז געלײגט געװאָרן פֿאַר גאָטס הױז, און ביז ער האָט אין גאַנצן פֿאַרענדיקט דאָס הױז פֿון גאָט.
</s><s xml:id="ChroniclesBC8V17"> דענצמאָל איז שלמה געגאַנגען קײן עֶציוֹן-גֶבֶֿר און קײן אֵילוֹת אױפֿֿן ברעג ים אין לאַנד אֶדוֹם. </s><s xml:id="ChroniclesBC8V18"> און חורם האָט אים געשיקט דורך דער האַנט פֿון זײַנע קנעכט שיפֿן, און קנעכט װאָס קענען דעם ים, און זײ זײַנען געקומען מיט שלמהס קנעכט קײן אוֹפֿיר, און האָבן געקריגן פֿון דאָרטן פֿיר הונדערט און פֿופֿציק צענטנער גאָלד, און געבראַכט צום מלך שלמה.

</s><s xml:id="ChroniclesBC9V1"> און די מלכּה פֿון שבֿאָ האָט געהערט די הערונג פֿון שלמהן, און זי איז געקומען צו פּרוּװן שלמהן מיט רעטענישן, קײן ירושָלַיִם, מיט זײער אַ גרױסער מחנה, און קעמלען אָנגעלאָדן מיט בשׂמים און גאָלד לרָובֿ, און טײַער געשטײן. און זי איז געקומען צו שלמהן, און האָט גערעדט צו אים װעגן אַלץ װאָס איז געװען בײַ איר אין האַרצן. </s><s xml:id="ChroniclesBC9V2"> און שלמה האָט איר געזאָגט אַלע אירע זאַכן, און ניט געװען אַ זאַך פֿאַרהױלן פֿון שלמהן, װאָס ער זאָל איר ניט זאָגן. </s><s xml:id="ChroniclesBC9V3"> און די מלכּה פֿון שבֿאָ האָט געזען די חכמה פֿון שלמהן, און דאָס הױז װאָס ער האָט געבױט, </s><s xml:id="ChroniclesBC9V4"> און דאָס עסן פֿון זײַן טיש, און דאָס זיצן פֿון זײַנע הױפֿדינער, און דאָס שטײן פֿון זײַנע משָרתים מיט זײערע מלבושים, און זײַנע טראַנקמײנסטערס מיט זײערע מלבושים, און זײַן אַרױפֿֿגאַנג װאָס ער פֿלעגט אַרױפֿֿגײן צו גאָטס הױז, און אין איר איז מער ניט געבליבן קײן אָטעם. </s><s xml:id="ChroniclesBC9V5"> און זי האָט געזאָגט צום מלך: אמת איז דער קלאַנג װאָס איך האָב געהערט אין מײַן לאַנד װעגן דײַנע פֿירונגען און װעגן דײַן חכמה. </s><s xml:id="ChroniclesBC9V6"> און איך האָב ניט געגלױבט זײערע װערטער, ביז איך בין געקומען, און מײַנע אױגן האָבן געזען; ערשט מיר איז צו מאָל אַ העלפֿט ניט דערצײלט געװאָרן פֿון דײַן גרױס חכמה; דו שטײַגסט אַריבער די הערונג װאָס איך האָב געהערט. </s><s xml:id="ChroniclesBC9V7"> װױל צו דײַנע לײַט, און װױל צו די דאָזיקע קנעכט דײַנע װאָס שטײען פֿאַר דיר תּמיד, און הערן דײַן חכמה. </s><s xml:id="ChroniclesBC9V8"> געלױבט איז יהוה דײַן גאָט װאָס ער האָט דיך באַגערט דיך אַרױפֿֿצוזעצן אױף זײַן טראָן פֿאַר אַ מלך פֿון יהוה דײַן גאָט. װײַל דײַן גאָט האָט ליב ישׂראל, כּדי אים אױפֿֿצושטעלן אױף אײביק, דרום האָט ער דיך געמאַכט פֿאַר אַ מלך איבער זײ, צו טאָן רעכט און גערעכטיקײט.
</s><s xml:id="ChroniclesBC9V9"> און זי האָט געגעבן דעם מלך הונדערט און צװאַצניק צענטנער גאָלד, און בשׂמים זײער פֿיל, און טײַער געשטײן; און קײן מאָל איז ניט געװען אַזעלכע בשׂמים װי יענע װאָס די מלכּה פֿון שבֿאָ האָט געגעבן שלמה המלך.
</s><s xml:id="ChroniclesBC9V10"> און אױך די קנעכט פֿון חורָמען, און די קנעכט פֿון שלמהן, װאָס האָבן געבראַכט גאָלד פֿון אוֹפֿיר, האָבן געבראַכט סאַנדאַלהאָלץ און טײַערע שטײנער. </s><s xml:id="ChroniclesBC9V11"> און דער מלך האָט געמאַכט פֿון דעם סאַנדאַלהאָלץ שטעגן פֿאַר דעם הױז פֿון גאָט, און פֿאַר דעם הױז פֿון מלך, און האַרפֿן און גיטאַרן פֿאַר די זינגערס; און אַזױ-װאָס איז ניט געזען געװאָרן פֿריער אין לאַנד יהודה.
</s><s xml:id="ChroniclesBC9V12"> און שלמה המלך האָט געגעבן דער מלכּה פֿון שבֿֿאָ אַלע אירע באַגערן װאָס זי האָט פֿאַרלאַנגט, אַחוץ פֿאַר דעם װאָס זי האָט געבראַכט דעם מלך. און זי האָט זיך אומגעקערט, און איז אַװעקגעגאַנגען אין איר לאַנד, זי מיט אירע קנעכט.
</s><s xml:id="ChroniclesBC9V13"> און די װאָג פֿון דעם גאָלד װאָס איז אַרײַנגעקומען שלמהן אין אײן יאָר, איז געװען זעקס הונדערט און זעקס און זעכציק צענטנער גאָלד, </s><s xml:id="ChroniclesBC9V14"> אַחוץ װאָס די אַרומפֿאָרער און די סָוחרים האָבן געבראַכט; און אַלע מלכים פֿון אַראַביע, און די לאַנדפֿירשטן האָבן שלמהן געבראַכט גאָלד און זילבער.
</s><s xml:id="ChroniclesBC9V15"> און שלמה המלך האָט געמאַכט צװײ הונדערט פּאַנצערס פֿון געשלאָגענעם גאָלד; זעקס הונדערט שֶקל געשלאָגענע גאָלד איז אַװעק אױף אײן פּאַנצער. </s><s xml:id="ChroniclesBC9V16"> און דרײַ הונדערט שילדן פֿון געשלאָגענעם גאָלד; דרײַ הונדערט גאָלדשטיק איז אַװעק אױף אײן שילד. און דער מלך האָט זײ אַרײַנגעשטעלט אין דעם הױז פֿון לבָֿנוֹן-װאַלד.
</s><s xml:id="ChroniclesBC9V17"> און דער מלך האָט געמאַכט אַ גרױסן טראָן פֿון עלפֿנבײן, און האָט אים איבערגעצױגן מיט רײנעם גאָלד. </s><s xml:id="ChroniclesBC9V18"> און זעקס טרעפּ זײַנען געװען צום טראָן, און אַ גילדערן פֿוסבענקל, באַפֿעסטיקט צום טראָן; און הענטלעך זײַנען געװען אױף בײדע זײַטן פֿון דעם אָרט צום זיצן, און צװײ לײבן זײַנען געשטאַנען בײַ די הענטלעך. </s><s xml:id="ChroniclesBC9V19"> און צװעלף לײבן זײַנען דאָרטן געשטאַנען אױף די זעקס טרעפּ, פֿון דער זײַט און פֿון דער אַנדער זײַט. אַזױ-װאָס איז ניט געמאַכט געװאָרן אין קײן קיניגרײַך.
</s><s xml:id="ChroniclesBC9V20"> און אַלע טרינק-כּלים פֿון שלמה המלך זײַנען געװען פֿון גאָלד, און אַלע כּלים פֿון דעם הױז פֿון לבָֿנוֹן-װאַלד זײַנען געװען פֿון עכטן גאָלד; זילבער האָט זיך אין די טעג פֿון שלמהן גערעכנט פֿאַר גאָרנישט. </s><s xml:id="ChroniclesBC9V21"> װאָרום דער מלך האָט געהאַט שיפֿן װאָס זײַנען געגאַנגען קײן תַּרשיש מיט די קנעכט פֿון חורָמען. אײן מאָל אין דרײַ יאָר פֿלעגן די תַּרשיש-שיפֿן קומען אָנגעלאָדן מיט גאָלד און זילבער, עלפֿנבײן, און מאַלפּעס, און פּאַװעס.
</s><s xml:id="ChroniclesBC9V22"> און שלמה המלך איז געװען גרעסער פֿון אַלע מלכים פֿון דער ערד אין עוֹשר און חכמה. </s><s xml:id="ChroniclesBC9V23"> און אַלע מלכים פֿון דער ערד האָבן געזוכט שלמהס פּנים, כּדי צו הערן זײַן חכמה װאָס גאָט האָט אַרײַנגעגעבן אין זײַן האַרצן. </s><s xml:id="ChroniclesBC9V24"> און זײ האָבן געבראַכט איטלעכער זײַן מתּנה, זילבערנע כּלים, און גילדערנע כּלים, און קלײדער, װאַפֿן, און בשׂמים, פֿערד און מױלאײזלען, יאָר אין יאָר.
</s><s xml:id="ChroniclesBC9V25"> און שלמה האָט געהאַט פֿיר טױזנט שטאַלן פֿערד און רײַטװעגן, און צװעלף טױזנט רײַטער, און ער האָט זײ אַװעקגעשטעלט אין די שטעט פֿאַר רײַטװעגן, און בײַם מלך אין ירושָלַיִם.
</s><s xml:id="ChroniclesBC9V26"> און ער האָט געװעלטיקט איבער אַלע מלכים, פֿון דעם טײַך און ביזן לאַנד פּלִשתּים, און ביז דעם געמאַרק פֿון מִצרַיִם. </s><s xml:id="ChroniclesBC9V27"> און דער מלך האָט געמאַכט זילבער אין ירושָלַיִם אַזױ װי די שטײנער, און צעדערן האָט ער געמאַכט אַזױ װי די װילדע פֿײַגנבײמער װאָס אין דער נידערונג, אין פֿילקײט. </s><s xml:id="ChroniclesBC9V28"> און פֿערד האָט מען אַרױסגעבראַכט שלמהן פֿון מִצרַיִם און פֿון אַלע לענדער.
</s><s xml:id="ChroniclesBC9V29"> און די איבעריקע זאַכן װעגן שלמהן, די ערשטע אַזױ װי די לעצטע, זײ זײַנען שױן באַשריבן אין די װערטער פֿון נָתָן דעם נבֿיא, און אין דער נבֿואה פֿון אַחיָה פֿון שילוֹ, און אין דער זעונג פֿון יֶעדוֹ דעם זעער װעגן יָרָבֿעָם דעם זון פֿון נבָֿטן.
</s><s xml:id="ChroniclesBC9V30"> און שלמה האָט געקיניגט אין ירושָלַיִם איבער גאַנץ ישׂראל פֿערציק יאָר.
</s><s xml:id="ChroniclesBC9V31"> און שלמה האָט זיך געלײגט מיט זײַנע עלטערן, און מע האָט אים באַגראָבן אין דער שטאָט פֿון זײַן פֿאָטער דודן; און זײַן זון רחבֿעם איז געװאָרן מלך אױף זײַן אָרט.

</s><s xml:id="ChroniclesBC10V1"> און רחבֿעם איז געגאַנגען קײן שכֶם, װאָרום קײן שכֶם זײַנען געקומען גאַנץ ישׂראל אים צו מאַכן פֿאַר אַ מלך.
</s><s xml:id="ChroniclesBC10V2"> און עס איז געװען, אַז יָרָבֿעָם דער זון פֿון נבָֿטן האָט דאָס געהערט – װאָרום ער איז געװען אין מִצרַיִם, װוּהין ער איז אַנטלאָפֿן פֿון דעם מלך שלמה – האָט זיך יָרָבֿעָם אומגעקערט פֿון מִצרַיִם. </s><s xml:id="ChroniclesBC10V3"> און זײ האָבן געשיקט און אים גערופֿן; און יָרָבֿעָם און גאַנץ ישׂראל זײַנען געקומען, און האָבן גערעדט צו רחַבֿעָמען, אַזױ צו זאָגן: </s><s xml:id="ChroniclesBC10V4"> דײַן פֿאָטער האָט שװער געמאַכט אונדזער יאָך, און אַצונד פֿאַרגרינגער דעם האַרטן דינסט פֿון דײַן פֿאָטער, װאָס ער האָט אַרױפֿֿגעלײגט אױף אונדז, און מיר װעלן דיר דינען. </s><s xml:id="ChroniclesBC10V5"> האָט ער צו זײ געזאָגט: קומט װידער צו מיר אין דרײַ טעג אַרום. און דאָס פֿאָלק איז אַװעקגעגאַנגען.
</s><s xml:id="ChroniclesBC10V6"> האָט דער מלך רחבֿעָם זיך געעֵצהט מיט די זקנים װאָס זײַנען געשטאַנען פֿאַר זײַן פֿאָטער שלמהן, װען ער האָט געלעבט, אַזױ צו זאָגן: װי עצהט איר צו געבן אַן ענטפֿער דעם דאָזיקן פֿאָלק? </s><s xml:id="ChroniclesBC10V7"> האָבן זײ צו אים גערעדט, אַזױ צו זאָגן: אױב דו װעסט גײן מיט גוטן מיט דעם דאָזיקן פֿאָלק, און װעסט זײ באַװיליקן, און װעסט רעדן צו זײ גוטע רײד, װעלן זײ דיר זײַן קנעכט אױף אַלע טעג.
</s><s xml:id="ChroniclesBC10V8"> אָבער ער האָט פֿאַרלאָזן די עצה פֿון די זקנים װאָס זײ האָבן אים געעֵצהט, און ער האָט זיך געעֵצהט מיט די ייִנגלעך װאָס זײַנען אױפֿגעװאַקסן מיט אים, װאָס זײַנען געשטאַנען פֿאַר אים. </s><s xml:id="ChroniclesBC10V9"> און ער האָט צו זײ געזאָגט: װאָס עצהט איר, מיר זאָלן געבן אַן ענטפֿער דעם דאָזיקן פֿאָלק, װאָס האָט צו מיר גערעדט, אַזױ צו זאָגן: פֿאַרגרינגער דעם יאָך װאָס דײַן פֿאָטער האָט אַרױפֿגעלײגט אױף אונדז? </s><s xml:id="ChroniclesBC10V10"> האָבן צו אים גערעדט די ייִנגלעך װאָס זײַנען אױפֿגעװאַקסן מיט אים, אַזױ צו זאָגן: אַזױ זאָלסטו זאָגן צו דעם פֿאָלק װאָס האָט צו דיר גערעדט, אַזױ צו זאָגן: ”דײַן פֿאָטער האָט שװער געמאַכט אונדזער יאָך, דרום פֿאַרגרינגער דו אונדז“ – אַזױ זאָלסטו זאָגן צו זײ: מײַן מינדסטער פֿינגער איז דיקער פֿון מײַן פֿאָטערס לענדן. </s><s xml:id="ChroniclesBC10V11"> און אַצונד, מײַן פֿאָטער האָט אױף אײַך אַרױפֿגעלאָדן אַ שװערן יאָך, און איך װעל נאָך צולײגן צו אײַער יאָך; מײַן פֿאָטער האָט אײַך געשטראָפֿט מיט ריטער, און איך – מיט דערנער.
</s><s xml:id="ChroniclesBC10V12"> און יָרָבֿעָם און דאָס גאַנצע פֿאָלק זײַנען געקומען צו רחבֿעָמען אױפֿן דריטן טאָג, אַזױ װי דער מלך האָט געהײסן, אַזױ צו זאָגן: קומט װידער צו מיר אױפֿן דריטן טאָג. </s><s xml:id="ChroniclesBC10V13"> און דער מלך האָט זײ געענטפֿערט האַרט, און דער מלך רחבֿעם האָט פֿאַרלאָזן די עצה פֿון די זקנים. </s><s xml:id="ChroniclesBC10V14"> און ער האָט צו זײ גערעדט אַזױ װי די עצה פֿון די ייִנגלעך, אַזױ צו זאָגן: מײַן פֿאָטער האָט שװער געמאַכט אײַער יאָך, און איך װעל נאָך צולײגן צו אים; מײַן פֿאָטער האָט אײַך געשטראָפֿט מיט ריטער, און איך – מיט דערנער.
</s><s xml:id="ChroniclesBC10V15"> און דער מלך האָט זיך ניט צוגעהערט צום פֿאָלק, װאָרום דאָס איז געװען באַשערט פֿון גאָט, כּדי גאָט זאָל מקיים זײַן זײַן װאָרט, װאָס ער האָט גערעדט דורך אַחיָהן פֿון שילוֹ, צו יָרָבֿעָם דעם זון פֿון נבָֿטן.
</s><s xml:id="ChroniclesBC10V16"> און װי גאַנץ ישׂראל האָבן געזען, אַז דער מלך האָט זיך ניט צוגעהערט צו זײ, האָט דאָס גאַנצע פֿאָלק געענטפֿערט דעם מלך, אַזױ צו זאָגן:
מיר האָבן ניט קײן חלק אין דודן,
און קײן ירושה אין דעם זון פֿון יִשין.
איטלעכער צו דײַנע געצעלטן, ישׂראל!
אַצונד קוק זיך אום אױף דײַן הױז, דוד!
און גאַנץ ישׂראל איז אַװעקגעגאַנגען צו זײַנע געצעלטן. </s><s xml:id="ChroniclesBC10V17"> נאָר די קינדער פֿון ישׂראל װאָס זײַנען געזעסן אין די שטעט פֿון יהודה, איבער זײ איז געבליבן מלך רחבֿעם.
</s><s xml:id="ChroniclesBC10V18"> און דער מלך רחבֿעם האָט אַרױסגעשיקט הַדוֹרָמען װאָס איבער דעם צינז, און די קינדער פֿון ישׂראל האָבן אים פֿאַרװאָרפֿן מיט שטײנער, און ער איז געשטאָרבן. און דער מלך רחבֿעָם האָט זיך געאײַלט אַרױפֿצוגײן אױף זײַן רײַטװאָגן, צו אַנטלױפֿן קײן ירושָלַיִם.
</s><s xml:id="ChroniclesBC10V19"> און ישׂראל האָט װידערשפּעניקט אָן דעם הױז פֿון דוד ביז אױף
הײַנטיקן טאָג.

</s><s xml:id="ChroniclesBC11V1"> און רחבֿעם איז געקומען קײן ירושָלַיִם, און ער האָט אײַנגעזאַמלט דאָס הױז פֿון יהודה און בנימין, הונדערט און אַכציק טױזנט געקליבענע קריגסלײַט, מלחמה צו האַלטן מיט ישׂראל, כּדי אומצוקערן די מלוכה צו רחבֿעָמען.
</s><s xml:id="ChroniclesBC11V2"> איז דאָס װאָרט פֿון גאָט געװען צו שמַעיָה דעם געטלעכן מאַן, אַזױ צו זאָגן: </s><s xml:id="ChroniclesBC11V3"> זאָג צו רחבֿעם דעם זון פֿון שלמהן, דעם מלך פֿון יהודה, און צו גאַנץ ישׂראל אין יהודה און בנימין, אַזױ צו זאָגן: </s><s xml:id="ChroniclesBC11V4"> אַזױ האָט גאָט געזאָגט: איר זאָלט ניט אַרױפֿגײן, און איר זאָלט ניט מלחמה האַלטן מיט אײַערע ברידער; קערט אײַך אום איטלעכער צו זײַן הױז, װאָרום פֿון מיר איז געשען די דאָזיקע זאַך.
און זײ האָבן צוגעהערט די װערטער פֿון גאָט, און האָבן זיך אומגעקערט פֿון צו גײן אױף יָרָבֿעָמען.
</s><s xml:id="ChroniclesBC11V5"> און רחבֿעם איז געזעסן אין ירושָלַיִם; און ער האָט געבױט שטעט פֿאַר פֿעסטונגען אין יהודה. </s><s xml:id="ChroniclesBC11V6"> און ער האָט איבערגעבױט בית-לֶחֶם, און עֵיטָם, און תּקוֹעַ, </s><s xml:id="ChroniclesBC11V7"> און בית-צור, און שׂוֹכוֹ, און און עַדולָם, </s><s xml:id="ChroniclesBC11V8"> און גת, און מָרֵשָה, און זיף, </s><s xml:id="ChroniclesBC11V9"> און אַדוֹרַיִם, און לָכיש, עַזֵקָה, </s><s xml:id="ChroniclesBC11V10"> און צָרעָה, און אַיָלוֹן, און חבֿרון, װאָס אין יהודה און בנימין, אױף פֿעסטונגשטעט. </s><s xml:id="ChroniclesBC11V11"> און ער האָט פֿאַרשטאַרקט די פֿעסטונגען, און האָט אַרײַנגעזעצט אין זײ אָנפֿירער מיט שפּײַכלערס עסנװאַרג און אײל און װײַן. </s><s xml:id="ChroniclesBC11V12"> און אין יעטװעדער שטאָט זײַנען געװען פּאַנצערס און שפּיזן; און ער האָט זײ זײער שטאַרק באַפֿעסטיקט. און יהודה און בנימין זײַנען געבליבן בײַ אים.
</s><s xml:id="ChroniclesBC11V13"> און די כּהנים און די לוִיִים װאָס אין גאַנץ ישׂראל האָבן זיך געשטעלט פֿאַר אים פֿון זײער גאַנצן געמאַרק. </s><s xml:id="ChroniclesBC11V14"> װאָרום די לוִיִים האָבן פֿאַרלאָזן זײערע אָפֿענע ערטער און זײער אײגנטום, און זײַנען אַװעק קײן יהודה און קײן ירושָלַיִם, װײַל יָרָבֿעָם און זײַנע זין האָבן זײ פֿאַרשטױסן פֿון צו טאָן דעם דינסט צו גאָט; </s><s xml:id="ChroniclesBC11V15"> און ער האָט זיך געשטעלט כּהנים צו די במות, און צו די שדים, און צו די קעלבער װאָס ער האָט געמאַכט. </s><s xml:id="ChroniclesBC11V16"> און נאָך זײ, זײַנען פֿון אַלע שבֿטים פֿון ישׂראל װאָס האָבן אָפּגעגעבן זײער האַרץ צו זוכן יהוה דעם גאָט פֿון ישׂראל, געקומען קײן ירושָלַיִם, כּדי צו שלאַכטן צו יהוה דעם גאָט פֿון זײערע עלטערן. </s><s xml:id="ChroniclesBC11V17"> און זײ האָבן געשטאַרקט די מלוכה פֿון יהודה, און האָבן באַפֿעסטיקט רחבֿעם דעם זון פֿון שלמהן, דרײַ יאָר; װאָרום זײ זײַנען געגאַנגען אין דעם װעג פֿון דודן און שלמהן דרײַ יאָר.
</s><s xml:id="ChroniclesBC11V18"> און רחבֿעם האָט זיך גענומען פֿאַר אַ װײַב מַחלַת די טאָכטער פֿון ירימוֹת דעם זון פֿון דודן, פֿון אַבֿיהַיִל דער טאָכטער פֿון אֶליאָבֿ דעם זון פֿון יִשַין. </s><s xml:id="ChroniclesBC11V19"> און זי האָט אים געבאָרן זין: יְעושן, און שמַריָהן, און זַהַמען. </s><s xml:id="ChroniclesBC11V20"> און נאָך איר האָט ער גענומען מַעֲכָה די טאָכטער פֿון אַבֿשָלוֹמען, און זי האָט אים געבאָרן אַבִֿיָהן, און עַתַין, און זיזאָן, און שלוֹמיתן. </s><s xml:id="ChroniclesBC11V21"> און רחבֿעם האָט ליב געהאַט מַעֲכָה די טאָכטער פֿון אַבֿשָלוֹמען מער פֿון אַלע זײַנע װײַבער און זײַנע קעפּסװײַבער; װאָרום אַכצן װײַבער האָט ער גענומען, און זעכציק קעפּסװײַבער; און ער האָט געבאָרן אַכט און צװאַנציק זין, און זעכציק טעכטער. </s><s xml:id="ChroniclesBC11V22"> און רחבֿעם האָט אױפֿגשטעלט אַבִֿיָה דעם זון פֿון מַעֲכָהן פֿאַרן הױפּט, פֿאַר דעם פֿירשט צװישן זײַנע ברידער, װאָרום זײַן מײן איז געװען אים צו מאַכן פֿאַר אַ מלך. </s><s xml:id="ChroniclesBC11V23"> און ער האָט געטאָן מיט שׂכל, און האָט צעשפּרײט אַלע זײַנע זין איבער אַלע לענדער פֿון יהודה און בנימין, אין אַלע פֿעסטונגשטעט, און ער האָט זײ געגעבן שפּײַז לרָובֿ; און ער האָט פֿאַר זײ אױסגעזוכט אַ סך װײַבער.
</s><s xml:id="ChroniclesBC12V1"> און עס איז געװען, אַז רחבֿעָמס מלוכה האָט זיך באַפֿעסטיקט, און ער איז געװאָרן שטאַרק, האָט ער פֿאַרלאָזן די תּוֹרה פֿון גאָט, און גאַנץ ישׂראל מיט אים.
</s><s xml:id="ChroniclesBC12V2"> און עס איז געװען אין פֿינפֿטן יאָר פֿון דעם מלך רחבֿעם, איז שישַק דער מלך פֿון מִצרַיִם אַרױפֿגעגאַנגען אױף ירושָלַיִם, װײַל זײ האָבן געפֿעלשט אָן גאָט; </s><s xml:id="ChroniclesBC12V3"> מיט טױזנט און צװײ הונדערט רײַטװעגן, און מיט זעכציק טױזנט רײַטער; און אָן אַ צאָל איז געװען דאָס פֿאָלק װאָס איז מיט אים געקומען פֿון מִצרַיִם, לובֿים, סוכּיִים, און כּושים. </s><s xml:id="ChroniclesBC12V4"> און ער האָט באַצװוּנגען די פֿעסטונגשטעט פֿון יהודה, און איז געקומען ביז ירושָלַיִם.
</s><s xml:id="ChroniclesBC12V5"> איז שמַעיָה דער נבֿיא געקומען צו רחבֿעמען, און צו די האַרן פֿון יהודה, װאָס האָבן זיך אײַנגעזאַמלט קײן ירושָלַיִם פֿון װעגן שישַקן, און ער האָט צו זײ געזאָגט: אַזױ האָט גאָט געזאָגט: איר האָט מיך פֿאַרלאָזן, דרום האָב איך אױך אײַך איבערגעלאָזן אין דער האַנט פֿון שישַקן.
</s><s xml:id="ChroniclesBC12V6"> און די האַרן פֿון ישׂראל און דער מלך זײַנען געװאָרן אונטערטעניק, און זײ האָבן געזאָגט: גאָט איז גערעכט. </s><s xml:id="ChroniclesBC12V7"> און װי גאָט האָט געזען אַז זײ זײַנען געװאָרן אונטערטעניק, איז דאָס װאָרט פֿון גאָט געװען צו שמַעיָהן, אַזױ צו זאָגן: זײ זײַנען געװאָרן אונטערטעניק, װעל איך זײ ניט אומברענגען; און איך װעל זײ געבן אַ קלײנע אַנטרינונג, און מײַן גרימצאָרן װעט ניט אױסגעגאָסן װערן אױף ירושָלַיִם דורך דער האַנט פֿון שישַקן. </s><s xml:id="ChroniclesBC12V8"> נײַערט זײ װעלן זײַן קנעכט צו אים; כּדי זײ זאָלן װיסן צװישן מײַן דינסט און דעם דינסט פֿון די מלוכות פֿון די לענדער.
</s><s xml:id="ChroniclesBC12V9"> און שישַק דער מלך פֿון מִצרַיִם איז אַרױפֿגעקומען אױף ירושָלַיִם; און ער האָט צוגענומען די אוֹצרות פֿון גאָטס הױז, און די אוֹצרות פֿון מלכס הױז; אַלץ האָט ער צוגענומען. און ער האָט צוגענומען די גילדערנע שילדן װאָס שלמה האָט געמאַכט. </s><s xml:id="ChroniclesBC12V10"> און דער מלך רחבֿעם האָט געמאַכט אָנשטאָט זײ קופּערנע שילדן, און האָט זײ איבערגעגעבן אױף דער האַנט פֿון די הױפּטלײַט פֿון די לױפֿערס װאָס האָבן געהיט דעם אײַנגאַנג פֿון מלכס הױז. </s><s xml:id="ChroniclesBC12V11"> און עס איז געװען, װען נאָר דער מלך פֿלעגט קומען אין גאָטס הױז, זײַנען געקומען די לױפֿערס און פֿלעגן זײ אַרױסטראָגן, דערנאָך פֿלעגן זײ זײ אומקערן אין דער קאַמער פֿון די לױפֿערס.
</s><s xml:id="ChroniclesBC12V12"> און אַז ער איז געװאָרן אונטערטעניק, האָט זיך אָפּגעקערט פֿון אים דער צאָרן פֿון גאָט, ניט אומצוברענגען אין גאַנצן; און אױך זײַנען געװען אין יהודה גוטע זאַכן.
</s><s xml:id="ChroniclesBC12V13"> און דער מלך רחבֿעָם האָט זיך באַפֿעסטיקט אין ירושָלַיִם, און האָט געקיניגט; װאָרום אײן און פֿערציק יאָר איז רחבֿעָם אַלט געװען אַז ער איז געװאָרן מלך, און זיבעצן יאָר האָט ער געקיניגט אין ירושָלַיִם, אין דער שטאָט װאָס גאָט האָט אױסדערװײלט פֿון אַלע שבֿטים פֿון ישׂראל, צו טאָן זײַן נאָמען דאָרטן. און דער נאָמען פֿון זײַן מוטער איז געװען נַעֲמָה די עַמוֹנית. </s><s xml:id="ChroniclesBC12V14"> און ער האָט געטאָן װאָס איז שלעכט, װאָרום ער האָט ניט געקערט זײַן האַרץ צו זוכן גאָט.
</s><s xml:id="ChroniclesBC12V15"> און די זאַכן װעגן רחבֿעָמען, די ערשטע אַזױ װי די לעצטע, זײ זײַנען שױן באַשריבן אין די װערטער פֿון שמַעיָה דעם נבֿיא, און עִדוֹ דעם זעער, װעגן דעם יחוס. און מלחמות זײַנען געװען צװישן רחבֿעָמען און יָרָבֿעָמען אַלע טעג.
</s><s xml:id="ChroniclesBC12V16"> און רחבֿעם האָט זיך געלײגט מיט זײַנע עלטערן, און ער איז באַגראָבן געװאָרן אין דודס-שטאָט. און זײַן זון אַבִֿיָה איז געװאָרן
מלך אױף זײַן אָרט.

</s><s xml:id="ChroniclesBC13V1"> אין אַכצנטן יאָר פֿון דעם מלך יָרָבֿעָם איז אַבִֿיָה געװאָרן מלך איבער יהודה. </s><s xml:id="ChroniclesBC13V2"> דרײַ יאָר האָט ער געקיניגט אין ירושָלַיִם. און דער נאָמען פֿון זײַן מוטער איז געװען מיכָיָהו די טאָכטער פֿון אוריאֵלן פֿון גִבֿעָה.
און אַ מלחמה איז געװען צװישן אַבִֿיָהן און צװישן יָרָבֿעָמען. </s><s xml:id="ChroniclesBC13V3"> און אַבִֿיָה האָט אָנגעקניפּט די מלחמה מיט אַ חיל פֿון מלחמה-גיבוֹרים, פֿיר הונדערט טױזנט געקליבענע מענער; און יָרָבֿעָם האָט אָנגעריכט אױף אים די מלחמה מיט אַכט הונדערט טױזנט געקליבענע מענער, העלדישע גיבוֹרים.
</s><s xml:id="ChroniclesBC13V4"> און אַבִֿיָה האָט זיך געשטעלט אױף דעם באַרג צמָרַיִם װאָס אין די בערג פֿון אפֿרים, און ער האָט געזאָגט: הערט מיך צו, יָרָבֿעָם און גאַנץ ישׂראל. </s><s xml:id="ChroniclesBC13V5"> איר דאַרפֿט דאָך װיסן אַז יהוה דער גאָט פֿון ישׂראל האָט געגעבן די מלוכה איבער ישׂראל צו דודן אױף אײביק, צו אים און צו זײַנע קינדער, אין אַ בונד פֿון זאַלץ. </s><s xml:id="ChroniclesBC13V6"> און יָרָבֿעָם דער זון פֿון נבָֿטן, דער קנעכט פֿון שלמה דעם זון פֿון דודן, איז אױפֿגעשטאַנען און האָט װידערשפּעניקט אָן זײַן האַר. </s><s xml:id="ChroniclesBC13V7"> און עס האָבן זיך אױפֿגעקליבן אַרום אים נישטיקע לײַט, נידערטרעכטיקע יונגען, און זײ האָבן זיך געפֿעסטיקט אַקעגן רחבֿעם דעם זון פֿון שלמהן, און רחבֿעם איז געװען יונג און װײכהאַרציק, און האָט זיך ניט געקענט שטאַרקן אַקעגן זײ. </s><s xml:id="ChroniclesBC13V8"> און אַצונד װילט איר זיך שטאַרקן אַקעגן דער מלוכה פֿון יהוה אין דער האַנט פֿון די קינדער פֿון דוד; און איר זײַט אַ גרױסער המוֹן, און מיט אײַך זײַנען די גילדערנע קעלבער װאָס יָרָבֿעָם האָט אײַך געמאַכט פֿאַר געטער. </s><s xml:id="ChroniclesBC13V9"> פֿאַר װאָר, איר האָט פֿאַרשטױסן די כּהנים פֿון יהוה, די קינדער פֿון אַהרן, און די לוִיִים, און איר האָט אײַך געמאַכט כּהנים אַזױ װי די פֿעלקער פֿון אַנדערע לענדער; איטלעכער װאָס קומט דערפֿילן זײַן האַנט, מיט אַ יונגן אָקס, און מיט זיבן װידערס, ער װערט אַ כּהן צו די אומגעטער. </s><s xml:id="ChroniclesBC13V10"> אָבער מיר – אונדזער גאָט איז יהוה, און מיר האָבן אים ניט פֿאַרלאָזן, און כּהנים װאָס דינען פֿאַר יהוה, זײַנען קינדער פֿון אַהרן, און די לוִיִים זײַנען אױף דעם דינסט; </s><s xml:id="ChroniclesBC13V11"> און זײ דעמפֿן צו יהוה בראַנדאָפּפֿער פֿרימאָרגן אין פֿרימאָרגן, און אָװנט אין אָװנט, און װײַרױך פֿון שמעקעדיקע געװירצן, און די אױסלײגונג פֿון דעם ברױט אױף דעם רײנעם טיש, און די גילדערנע מנוֹרה מיט אירע רערלעך אױף צו ברענען אָװנט אין אָװנט. װאָרום מיר היטן די היטונג פֿון יהוה אונדזער גאָט, און איר האָט אים פֿאַרלאָזן. </s><s xml:id="ChroniclesBC13V12"> און אָט איז פֿאַרױס מיט אונדז גאָט, און זײַנע כּהנים מיט שאַלטרומײטן צו שאַלן אױף אײַך. קינדער פֿון ישׂראל, איר זאָלט ניט מלחמה האַלטן מיט יהוה דעם גאָט פֿון אונדזערע עלטערן, װאָרום איר װעט ניט באַגליקן.
</s><s xml:id="ChroniclesBC13V13"> אָבער יָרָבֿעָם האָט אױסגעדרײט די לױערער צו קומען אױף זײ פֿון הינטן, אַזױ אַז זײ זײַנען געװען פֿאַר יהודה, און די לױערער הינטער זײ. </s><s xml:id="ChroniclesBC13V14"> און יהודה האָט זיך אומגעקוקט, ערשט די מלחמה איז אױף זײ פֿון פֿאָרנט און פֿון הינטן; און זײ האָבן געשריען צו יהוה, און די כּהנים האָבן געטרומײטערט אין טרומײטן. </s><s xml:id="ChroniclesBC13V15"> און די מענער פֿון יהודה האָבן אַרױסגעלאָזט אַ שאַלונג, און עס איז געװען, װי די מענער פֿון יהודה האָבן אַרױסגעלאָזט אַ שאַלונג, האָט גאָט געשלאָגן יָרָבֿעָמען און גאַנץ ישׂראל פֿאַר אַבִֿיָהן און יהודה. </s><s xml:id="ChroniclesBC13V16"> און די קינדער פֿון ישׂראל זײַנען אַנטלאָפֿן פֿאַר יהודה, און גאָט האָט זײ געגעבן אין זײער האַנט. </s><s xml:id="ChroniclesBC13V17"> און אַבִֿיָה און זײַן פֿאָלק האָבן זײ געשלאָגן אַ גרױסן שלאַק, און עס זײַנען געפֿאַלן דערשלאָגענע פֿון ישׂראל פֿינף הונדערט טױזנט געקליבענע מענער. </s><s xml:id="ChroniclesBC13V18"> און די קינדער פֿון ישׂראל זײַנען אונטערטעניק געװאָרן אין יענער צײַט, און די קינדער פֿון יהודה זײַנען געװאָרן שטאַרק, װײַל זײ האָבן זיך אָנגעלענט אױף יהוה דעם גאָט פֿון זײערע עלטערן.
</s><s xml:id="ChroniclesBC13V19"> און אַבִֿיָה האָט נאָכגעיאָגט יָרָבֿעָמנע, און ער האָט באַצװוּנגען פֿון אים שטעט: בית-אֵל מיט אירע טעכטערשטעט, און ישָנָה מיט אירע טעכטערשטעט, און עֶפֿרַיִן מיט אירע טעכטערשטעט. </s><s xml:id="ChroniclesBC13V20"> און יָרָבֿעָם איז מער ניט געקומען צו די כּוֹחות אין די טעג פֿון אַבִֿיָהן; און גאָט האָט אים געפּלאָגט, און ער איז געשטאָרבן.
</s><s xml:id="ChroniclesBC13V21"> און אַבִֿיָה האָט זיך באַפֿעסטיקט. און ער האָט זיך גענומען פֿערצן װײַבער, און האָט געבאָרן צװײ און צװאַנציק זין, און זעכצן טעכטער.
</s><s xml:id="ChroniclesBC13V22"> און די איבעריקע זאַכן װעגן אַבִֿיָהן, און זײַנע פֿירונגען, און זײַנע רײד, זײַנען פֿאַרשריבן אין דעם מֶדרַש פֿון עִדוֹ דעם נבֿיא.
</s><s xml:id="ChroniclesBC13V23"> און אַבִֿיָה האָט זיך געלײגט מיט זײַנע עלטערן, און מע האָט אים באַגראָבן אין דודס-שטאָט. און זײַן זון אָסאָ איז געװאָרן מלך אױף זײַן אָרט. אין זײַנע טעג איז דאָס לאַנד געװען רויִק צען יאָר.

</s><s xml:id="ChroniclesBC14V1"> און אָסאָ האָט געטאָן װאָס איז גוט און רעכטפֿאַרטיק אין די אױגן פֿון גאָט זײַן האַר. </s><s xml:id="ChroniclesBC14V2"> און ער האָט אָפּגעטאָן די פֿרעמדע מזבחות און די במות, און ער האָט צעבראָכן די זײַלשטײנער, און האָט אָפּגעהאַקט די געצנבײמער. </s><s xml:id="ChroniclesBC14V3"> און ער האָט אָנגעזאָגט יהודה צו זוכן יהוה דעם גאָט פֿון זײערע עלטערן, און צו טאָן די תּוֹרה און דאָס געבאָט. </s><s xml:id="ChroniclesBC14V4"> און ער האָט אָפּגעטאָן פֿון אַלע שטעט פֿון יהודה די במות און די זונזײַלן. און דאָס קיניגרײַך איז געװען רויִק אונטער אים. </s><s xml:id="ChroniclesBC14V5"> און ער האָט געבױט פֿעסטונגשטעט אין יהודה, װאָרום דאָס לאַנד איז געװען רויִק, און בײַ אים איז ניט געװען קײן מלחמה אין יענע יאָרן, װײַל גאָט האָט אים באַרוט. </s><s xml:id="ChroniclesBC14V6"> און ער האָט געזאָגט צו יהודה׃ לאָמיר פֿאַרבױען די דאָזאקע שטאָט, און אַרומרינגלען מיט אַ מױער און טורעמס, טירן און ריגלען, אַזױ לאַנג דאָס לאַנד ליגט פֿאַר אונדז, װײַל מיר האָבן געזוכט יהוה אונדזער גאָט; מיר האָבן אים געזוכט, און ער האָט אונדז באַרוט פֿון רונד אַרום. און זײ האָבן געבױט, און האָבן באַגליקט.
</s><s xml:id="ChroniclesBC14V7"> און אָסאָ האָט געהאַט אַ חיל װאָס האָט געטראָגן פּאַנצערס און שפּיזן, פֿון יהודה דרײַ הונדערט טױזנט; און פֿון בנימין, די װאָס האָבן געטראָגן אַ שילד און געשפּאַנט אַ בױגן, צװײ הונדערט און אַכציק טױזנט. די אַלע זײַנען געװען העלדישע גיבוֹרים.
</s><s xml:id="ChroniclesBC14V8"> איז אַרױסגעגאַנגען אַקעגן זײ זֶרַח דער כּושי מיט אַ חיל פֿון טױזנט מאָל טױזנט, און רײַטװאָגן דרײַ הונדערט, און ער איז געקומען ביז מָרֵשָה. </s><s xml:id="ChroniclesBC14V9"> איז אָסאָ אַרױסגעגאַנגען זײ אַנטקעגן, און זײ האָבן אָנגעריכט אַ מלחמה אין טאָל פֿון צפֿת בײַ מָרֵשָה. </s><s xml:id="ChroniclesBC14V10"> און אָסאָ האָט גערופֿן צו יהוה זײַן גאָט, און ער האָט געזאָגט: יהוה, ניטאָ אַחוץ דיר צו העלפֿן צװישן דעם מאַכטיקן און דעם װאָס אָן כּוח; העלף אונדז, יהוה אונדזער גאָט, װאָרום אױף דיר לענען מיר זיך אָן, און אין דײַן נאָמען זײַנען מיר געקומען אױף דעם דאָזיקן גרױסן המוֹן. דו ביסט יהוה אונדזער גאָט; זאָל ניט אַ מענטש אױסהאַלטן אַקעגן דיר.
</s><s xml:id="ChroniclesBC14V11"> און גאָט האָט געשלאָגן די כּושים פֿאַר אָסאָן און פֿאַר יהודה, און די כּושים זײַנען אַנטלאָפֿן. </s><s xml:id="ChroniclesBC14V12"> און אָסאָ און דאָס פֿאָלק װאָס מיט אים האָבן זײ נאָכגעיאָגט ביז קײן גרָר, און עס זײַנען געפֿאַלן פֿון די כּושים, ביז פֿון זײ איז ניט געבליבן אַ לעבעדיקער; װאָרום זײ זײַנען צעבראָכן געװאָרן פֿאַר גאָט און פֿאַר זײַן מחנה. און זײ האָבן גענומען רױב זײער פֿיל. </s><s xml:id="ChroniclesBC14V13"> און זײ האָבן געשלאָגן אַלע שטעט רונד אַרום גרָר, װאָרום אַ פּחד פֿון גאָט איז געװען אױף זײ; און זײ האָבן אױסגערױבט אַלע שטעט, װאָרום פֿיל רױב איז אין זײ געװען. </s><s xml:id="ChroniclesBC14V14"> און אױך די פֿיגעצעלטן האָבן זײ געשלאָגן, און זײ האָבן געפֿאַנגען שאָף אַ סך, און קעמלען, און האָבן זיך אומגעקערט קײן ירושלים.

</s><s xml:id="ChroniclesBC15V1"> און עַזַריָהו דעם זון פֿון עוֹדֵדן, אױף אים איז געװען דער גײַסט פֿון גאָט. </s><s xml:id="ChroniclesBC15V2"> און ער איז אַרױסגעגאַנגען אַנטקעגן אָסאָן, און האָט צו אים געזאָגט: הערט מיך צו, אָסאָ, און גאַנץ יהודה, און בנימין: גאָט איז מיט אײַך, אַז איר זײַט מיט אים; און אַז איר װעט אים זוכן, װעט ער זיך לאָזן געפֿינען פֿון אײַך; אָבער אַז איר װעט אים פֿאַרלאָזן, װעט ער אײַך פֿאַרלאָזן. </s><s xml:id="ChroniclesBC15V3"> און פֿיל טעג איז ישׂראל געװען אָן דעם אמתן גאָט, און אָן אַ כּהן װאָס זאָל לערנען, און אָן אַ תּוֹרה. </s><s xml:id="ChroniclesBC15V4"> אָבער אַז זײ האָבן אין זײער נױט זיך אומגעקערט צו יהוה דעם גאָט פֿון ישׂראל, און האָבן אים געזוכט, האָט ער זיך געלאָזט געפֿינען פֿון זײ. </s><s xml:id="ChroniclesBC15V5"> און אין יענע צײַטן איז ניט געװען קײן פֿריד פֿאַר דעם אַרױסגײער און פֿאַר דעם אַרײַנגײער, װאָרום גרױסע מהומות זײַנען געװען אױף אַלע באַװױנער פֿון די לענדער. </s><s xml:id="ChroniclesBC15V6"> און זײ זײַנען צעשלאָגן געװאָרן אַ פֿאָלק אָן אַ פֿאָלק, און אַ שטאָט אָן אַ שטאָט, װאָרום גאָט האָט זײ פֿאַרטומלט מיט אַלערלײ צרות. </s><s xml:id="ChroniclesBC15V7"> אָבער איר זײַט שטאַרק, און זאָלן ניט אָפּגעשלאַפֿט װערן אײַערע הענט, װאָרום אַ שׂכר איז דאָ פֿאַר אײַער טוּונג.
</s><s xml:id="ChroniclesBC15V8"> און װי אָסאָ האָט געהערט די דאָזיקע װערטער און די נבֿואה פֿון עוֹדֵד דעם נבֿיא, האָט ער זיך געשטאַרקט, און האָט אָפּֿגעשאַפֿט די אומװערדיקײטן פֿון גאַנצן לאַנד יהודה און בנימין, און פֿון די שטעט װאָס ער האָט באַצװוּנגען פֿון באַרג אפֿרים; און ער האָט באַנײַט דעם מזבח פֿון גאָט װאָס פֿאַר דעם פֿאָדערהױז פֿון גאָט. </s><s xml:id="ChroniclesBC15V9"> און ער האָט אײַנגעזאַמלט גאַנץ יהודה און בנימין און די װאָס האָבן זיך אױפֿֿגעהאַלטן בײַ זײ פֿון אפֿרים און מנשה, און פֿון שמעון; װאָרום אַ סך זײַנען צוגעפֿאַלן צו אים פֿון ישׂראל, װען זײ האָבן געזען אַז יהוה זײַן גאָט איז מיט אים. </s><s xml:id="ChroniclesBC15V10"> און זײ האָבן זיך אײַנגעזאַמלט אין ירושָלַיִם אין דריטן חוֹדש, אין פֿופֿצנטן יאָר פֿון אָסאָס מלוכה. </s><s xml:id="ChroniclesBC15V11"> און זײ האָבן געשלאַכט צו גאָט אין יענעם טאָג, פֿון דעם רױב װאָס זײ האָבן געבראַכט, זיבן הונדערט רינדער, און זיבן טױזנט שאָף. </s><s xml:id="ChroniclesBC15V12"> און זײ זײַנען אַרײַן אין אַ בונד צו זוכן יהוה דעם גאָט פֿון זײערע עלטערן מיט זײער גאַנצן האַרצן און מיט זײער גאַנצער זעל; </s><s xml:id="ChroniclesBC15V13"> און אַז איטלעכער װאָס װעט ניט זוכן יהוה דעם גאָט פֿון ישׂראל, זאָל געטײט װערן, סײַ קלײן סײַ גרױס, סײַ אַ מאַן סײַ אַ פֿרױ. </s><s xml:id="ChroniclesBC15V14"> און זײ האָבן געשװאָרן צו גאָט אױף אַ הױכן קוָל, און מיט שאַלונג, און מיט טרומײטן, און מיט שוֹפֿרות. </s><s xml:id="ChroniclesBC15V15"> און גאַנץ יהודה האָבן זיך געפֿרײט מיט דער שבֿועה; װאָרום מיט זײער גאַנצן האַרצן האָבן זײ געשװאָרן, און מיט זײער גאַנצן רצון האָבן זײ אים געזוכט; און ער האָט זיך געלאָזט געפֿינען פֿון זײ, און גאָט האָט זײ באַרוט פֿון רונד אַרום.
</s><s xml:id="ChroniclesBC15V16"> און אױך מַעֲכָה די מוטער פֿון דעם מלך אָסאָן האָט ער אָפֿגעטאָן פֿון זײַן אַ האַרנטע, װײַל זי האָט געמאַכט אַ פֿאַרזעעניש צו דער אַשֵרָה. און אָסאָ האָט אָפּגעהאַקט איר פֿאַרזעעניש, און צעמאָלן, און פֿאַרברענט בײַם טײַך קִדרוֹן. </s><s xml:id="ChroniclesBC15V17"> אָבער די במות זײַנען ניט אָפּגעטאָן געװאָרן פֿון ישׂראל; נאָר אָסאָס האַרץ איז געװען גאַנץ אַלע זײַנע טעג.
</s><s xml:id="ChroniclesBC15V18"> און ער האָט געבראַכט די געהײליקטע זאַכן פֿון זײַן פֿאָטער, און זײַנע אײגענע געהײליקטע זאַכן, אין גאָטס הױז, זילבער און גאָלד, און כּלים.
</s><s xml:id="ChroniclesBC15V19"> און קײן מלחמה איז מער ניט געװען ביז דעם פֿינף און דרײַסיקסטן יאָר פֿון אָסאָס מלוכה.

</s><s xml:id="ChroniclesBC16V1"> אין זעקס און דרײַסיקסטן יאָר פֿון אָסאָס מלוכה, איז בעְשאָ דער מלך פֿון ישׂראל אַרױפֿֿגעגאַנגען אױף יהודה, און ער האָט אַרומגעבױט רָמָה, כּדי ניט צו דערלאָזן אַן אַרױסגײער און אַן אַרײַנגײער צו אָסאָ דעם מלך פֿון יהודה.
</s><s xml:id="ChroniclesBC16V2"> האָט אָסאָ אַרױסגענומען זילבער און גאָלד פֿון די אוֹצרות פֿון גאָטס הױז און דעם מלכס הױז, און אַװעקגעשיקט צו בן-הַדַד דעם מלך פֿון אַרָם, װאָס איז געזעסן אין דַרמֶשֶׂק, אַזױ צו זאָגן: </s><s xml:id="ChroniclesBC16V3"> אַ בונד איז צװישן מיר און צװישן דיר, און צװישן מײַן פֿאָטער און צװישן דײַן פֿאָטער; אָט שיק איך דיר זילבער און גאָלד; גײ פֿאַרשטער דײַן בונד מיט בעְשאָ דעם מלך פֿון ישׂראל, כּדי ער זאָל אָפּציען פֿון מיר.
</s><s xml:id="ChroniclesBC16V4"> האָט בן-הַדַד צוגעהערט צו דעם מלך אָסאָ, און ער האָט געשיקט זײַנע חיל-פֿירער אױף די שטעט פֿון ישׂראל, און זײ האָבן געשלאָגן עִיוֹן, און דָן, און אָבֵֿל-מַיִם, און אַלע שפּײַכלערשטעט פֿון נפֿתּלי.
</s><s xml:id="ChroniclesBC16V5"> און עס איז געװען, װי בעְשאָ האָט דערהערט, אַזױ האָט ער אױפֿֿגעהערט אַרומבױען רָמָה, און האָט אָפּגעשטעלט זײַן אַרבעט. </s><s xml:id="ChroniclesBC16V6"> און דער מלך אָסאָ האָט גענומען גאַנץ יהודה, און זײ האָבן אַװעקגעטראָגן די שטײנער פֿון רָמָה, און אירע האָלצן, מיט װאָס בעְשאָ האָט געבױט. און ער האָט מיט זײ אַרומגעבױט גֶבַֿע און מִצפָּה.
</s><s xml:id="ChroniclesBC16V7"> און אין יענער צײַט איז געקומען חנָני דער זעער צו אָסאָ דעם מלך פֿון יהודה, און האָט צו אים געזאָגט: װײַל דו האָסט זיך אָנגעלענט אױף דעם מלך פֿון אַרָם, און האָסט זיך ניט אָנגעלענט אױף יהוה דײַן גאָט, דרום איז דער חיל פֿון דעם מלך פֿון אַרָם אַנטרונען געװאָרן פֿון דײַן האַנט. </s><s xml:id="ChroniclesBC16V8"> זײַנען ניט די כּושים און די לובֿים געװען אַ גרױסער חיל מיט רײַטװעגן און מיט רײַטער זײער פֿיל? אָבער אַז דו האָסט זיך אָגנעלענט אױף גאָט, האָט ער זײ געגעבן אין דײַן האַנט. </s><s xml:id="ChroniclesBC16V9"> װאָרום די אױגן פֿון גאָט װאַנדערן אום איבער דער גאַנצער ערד, זיך צו שטאַרקן פֿאַר די װאָס זײער האַרץ איז אים גאַנץ. דו ביסט נאַריש געװען אין דעם, װאָרום פֿון אַצונד אָן װעלן בײַ דיר זײַן מלחמות.
</s><s xml:id="ChroniclesBC16V10"> האָט אָסאָ געצערנט אױף דעם זעער, און ער האָט אים אַרײַנגעזעצט אין תּפֿיסה; װײַל ער איז געװען אין כּעס אױף אים דערפֿאַר. און אָסאָ האָט געדריקט טײל פֿון דעם פֿאָלק אין יענער צײַט.
</s><s xml:id="ChroniclesBC16V11"> און אָט די זאַכן װעגן אָסאָן, די ערשטע אַזױ װי די לעצטע, זײ זײַנען באַשריבן אין בוך פֿון די מלכים פֿון יהודה און ישׂראל.
</s><s xml:id="ChroniclesBC16V12"> און אָסאָ איז קראַנק געװאָרן אױף זײַנע פֿיס אין נײַן און דרײַסיקסטן יאָר פֿון זײַן מלוכה; זײַן קראַנקשאַפֿט איז געװען זײער שטאַרק; אָבער אַפֿילו אין זײַן קראַנקשאַפֿט האָט ער ניט געפֿרעגט בײַ גאָט נײַערט בײַ די הײלערס.
</s><s xml:id="ChroniclesBC16V13"> און אָסאָ האָט זיך געלײגט מיט זײַנע עלטערן, און איז געשטאָרבן אין אײן און פֿערציקסטן יאָר פֿון זײַן מלוכה. </s><s xml:id="ChroniclesBC16V14"> און מע האָט אים באַגראָבן אין זײַן קבֿר װאָס ער האָט זיך געלאָזט גראָבן אין דודס-שטאָט, און מע האָט אים אַרײַנגעלײגט אין אַ געלעגער װאָס מע האָט אָנגעפֿילט מיט געװירצן און פֿארשידענע מינים, צובאַרײט דורך בשׂמים-מאַכערײַ, און מע האָט פֿאַרברענט נאָך אים אַ גרױסע פֿאַרברענונג ביז גאָר.

</s><s xml:id="ChroniclesBC17V1"> און יהוֹשָפֿט זײַן זון איז געװאָרן מלך אױף זײַן אָרט, און האָט זיך באַפֿעסטיקט אַקעגן ישׂראל. </s><s xml:id="ChroniclesBC17V2"> און ער האָט געשטעלט חיל אין אַלע באַפֿעסטיקטע שטעט פֿון יהודה, און געשטעלט װאַכן אין לאַנד יהודה, און אין די שטעט פֿון אפֿרים װאָס זײַן פֿאָטער אָסאָ האָט באַצװוּנגען. </s><s xml:id="ChroniclesBC17V3"> און יהוה איז געװען מיט יהוֹשָפֿטן, װאָרום ער איז געגאַנגען אין די פֿריערדיקע װעגן פֿון זײַן פֿאָטער דודן, און ער האָט ניט געזוכט די בעַל-געטער. </s><s xml:id="ChroniclesBC17V4"> נאָר דעם גאָט פֿון זײַן פֿאָטער האָט ער געזוכט, און אין זײַנע געבאָט איז ער געגאַנגען, און ניט אַזױ װי די מעשׂים פֿון ישׂראל. </s><s xml:id="ChroniclesBC17V5"> און יהוה האָט באַפֿעסטיקט די מלוכה אין זײַן האַנט, און גאַנץ יהודה האָט געגעבן מתּנות יהוֹשָפֿטן, און ער האָט געהאַט פֿיל עוֹשר און כּבֿוד. </s><s xml:id="ChroniclesBC17V6"> און זײַן האַרץ איז געװען געהױבן אין די װעגן פֿון יהוה; דערצו נאָך האָט ער אָפּגעטאָן די במות און די געצנבײמער פֿון יהודה.
</s><s xml:id="ChroniclesBC17V7"> און אין דריטן יאָר פֿון זײַן מלוכה האָט ער געשיקט זײַנע האַרן: בן-חיִלן, און עוֹבַֿדיָהן, און זכַריָהן, און נתַנאֵלן, און מיכָיָהון, צו לערנען די שטעט פֿון יהודה. </s><s xml:id="ChroniclesBC17V8"> און מיט זײ זײַנען געװען די לוִיִים שמַעיָהו, און נתַניָהו, און זבַֿדיָהו, און עַשָׂהאֵל, און שמירָמוֹת, און יהוֹנָתָן, און אַדוֹנִיָהו, און טוֹבִֿיָהו, און טוֹבֿ-אַדוֹנִיָה, די לוִיִים; און מיט זײ, אֶלישָמָע און יהוֹרָם, די כּהנים. </s><s xml:id="ChroniclesBC17V9"> און זײ האָבן געלערנט אין יהודה, און מיט זײ איז געװען דאָס בוך פֿון גאָטס תּוֹרה; און זײ זײַנען אַרומגעגאַנגען אין אַלע שטעט פֿון יהודה, און האָבן געלערנט צװישן דעם פֿאָלק.
</s><s xml:id="ChroniclesBC17V10"> און אַ פּחד פֿון גאָט איז געװען אױף אַלע מלוכות פֿון די לענדער װאָס אַרום יהודה, און זײ האָבן ניט מלחמה געהאַלטן מיט יהוֹשָפֿטן. </s><s xml:id="ChroniclesBC17V11"> און פֿון די פּלִשתּים האָט מען געבראַכט יהוֹשָפֿטן, מתּנות, און זילבער אַ לאָדונג; אױך די אַראַבער האָבן אים געבראַכט שאָף: זיבן טױזנט און זיבן הונדערט װידערס, און זיבן טױזנט און זיבן הונדערט בעק. </s><s xml:id="ChroniclesBC17V12"> און יהוֹשָפֿט איז געװאָרן אַלץ גרעסער, ביז גאָר הױך; און ער האָט געבױט אין יהודה פּאַלאַצן און שפּײַכלערשטעט. </s><s xml:id="ChroniclesBC17V13"> און אַ גרױסע װירטשאַפֿט האָט ער געהאַט אין די שטעט פֿון יהודה; און מלחמה-לײַט, העלדישע גיבוֹרים, אין ירושָלַיִם.
</s><s xml:id="ChroniclesBC17V14"> און דאָס איז געװען זײער צײלונג לױט זײערע פֿאָטערהײַזער: פֿון יהודה, הױפּטלײַט פֿון טױזנט: עַדנָה דער הױפּטמאַן, און מיט אים העלדישע גיבוֹרים דרײַ הונדערט טױזנט; </s><s xml:id="ChroniclesBC17V15"> און לעבן אים: יהוֹחנָן דער הױפּטמאַן, און מיט אים צװײ הונדערט און אַכציק טױזנט; </s><s xml:id="ChroniclesBC17V16"> און לעבן אים: עַמַסיָה דער זון פֿון זִכרין, װאָס האָט זיך פֿרײַװיליק אָנגעבאָטן פֿאַר גאָט, און מיט אים צװײ הונדערט טױזנט העלדישע גיבוֹרים. </s><s xml:id="ChroniclesBC17V17"> און פֿון בנימין: אַ העלדישער גיבור, אֶליָדָע און מיט אים באַװאָפֿנטע מיט בױגנס און שילדן, צװײ הונדערט טױזנט; </s><s xml:id="ChroniclesBC17V18"> און לעבן אים: יהוֹזָבָֿד, און מיט אים הונדערט און אַכציק טױזנט געװאָפֿנטע צום קריג. </s><s xml:id="ChroniclesBC17V19"> דאָס זײַנען די װאָס האָבן באַדינט  דעם מלך, אַחוץ װאָס דער מלך האָט געשטעלט אין די פֿעסטונגשטעט אין גאַנץ יהודה.

</s><s xml:id="ChroniclesBC18V1"> און יהוֹשָפֿט האָט געהאַט פֿיל עוֹשר און כּבֿוד; און ער האָט זיך מתחתּן געװען מיט אַחאָבֿן. </s><s xml:id="ChroniclesBC18V2"> און נאָך אַ פֿאַרלױף פֿון יאָרן האָט ער אַראָפּגענידערט צו אַחאָבֿן קײן שוֹמרוֹן, און אַחאָבֿ האָט געשלאַכט פֿאַר אים און פֿאַר דעם פֿאָלק װאָס מיט אים שאָף און רינדער אַ סך, און ער האָט אים אײַנגערעדט אַרױפֿֿצוגײן קײן רָמוֹת-גִלעָד. און אַחאָבֿ דער מלך פֿון ישׂראל האָט געזאָגט צו יהוֹשָפֿט דעם מלך פֿון יהודה: װילסטו גײן מיט מיר קײן רָמוֹת-גִלעָד? האָט ער געזאָגט: אַזױ װי דו אַזױ איך, און אַזױ װי דײַן פֿאָלק מײַן פֿאָלק, און אין אײנעם מיט דיר אױף מלחמה.
</s><s xml:id="ChroniclesBC18V4"> און יהוֹשָפֿט האָט געזאָגט צו דעם מלך פֿון ישׂראל: פֿרעג הײַנט, איך בעט דיך, דאָס װאָרט פֿון גאָט.
</s><s xml:id="ChroniclesBC18V5"> האָט דער מלך פֿון ישׂראל אײַנגעזאַמלט די נבֿיאים, פֿיר הונדערט מאַן, און ער האָט צו זײ געזאָגט: זאָלן מיר גײן קײן רָמוֹת-גִלעָד אױף מלחמה, אָדער זאָל איך אָפּשטײן? האָבן זײ געזאָגט: גײ אַרױף, און גאָט װעט זי געבן אין דער האַנט פֿון מלך.
</s><s xml:id="ChroniclesBC18V6"> האָט יהוֹשָפֿט געזאָגט: איז דאָ ניטאָ נאָך אַ נבֿיא פֿון גאָט, אַז מיר זאָלן פֿרעגן בײַ אים? </s><s xml:id="ChroniclesBC18V7"> האָט דער מלך פֿון ישׂראל געזאָגט צו יהוֹשָפֿטן: פֿאַראַן נאָך אײן מאַן אױף צו פֿרעגן בײַ גאָט דורך אים, אָבער איך האָב אים פֿײַנט, װײַל ער זאָגט ניט אױף מיר נבֿיאות צום גוטן, נײַערט אַלע זײַנע טעג צום שלעכטן; דאָס איז מיכָיהו דער זון פֿון יִמלאָן. האָט יהוֹשָפֿט געזאָגט: זאָל דער מלך אַזױ ניט רעדן.
</s><s xml:id="ChroniclesBC18V8"> האָט דער מלך פֿון ישׂראל צוגערופֿן אַ הױפֿדינער, און האָט געזאָגט: ברענג אױף גיך מיכָיהו דעם זון פֿון יִמלאָן.
</s><s xml:id="ChroniclesBC18V9"> און דער מלך פֿון ישׂראל און יהוֹשָפֿט דער מלך פֿון יהודה זײַנען געזעסן איטלעכער אױף זײַן טראָן אָנגעקלײדט אין בגדֵי- מַלכות; און זײ זײַנען געזעסן אין אַ שײַער בײַ דעם טױעראײַנגאַנג פֿון שוֹמרוֹן, און אַלע נבֿיאים האָבן נבֿיאות געזאָגט פֿאַר זײ. </s><s xml:id="ChroniclesBC18V10"> און צִדקִיָהו דער זון פֿון כּנַעֲנָהן האָט זיך געמאַכט אײַזערנע הערנער, און ער האָט געזאָגט: אַזױ האָט גאָט געזאָגט: מיט די דאָזיקע װעסטו שטױסן די אַרַמים ביז זײ צו פֿאַרלענדן. </s><s xml:id="ChroniclesBC18V11"> און אַלע נבֿיאים האָבן נבֿיאות געזאָגט דאָס גלײַכן, אַזױ צו זאָגן: גײ אױף רָמוֹת-גִלעָד, און באַגליק, און גאָט װעט זי געבן אין דער האַנט פֿון מלך.
</s><s xml:id="ChroniclesBC18V12"> און דער שליח װאָס איז געגאַנגען רופֿן מיכָיהון, האָט גערעדט צו אים, אַזױ צו זאָגן: זע, די װערטער פֿון די נבֿיאים זײַנען װי אײן מױל גוטס אױפֿֿן מלך; טאָ זאָל, איך בעט דיך, דײַן װאָרט זײַן אַזױ װי פֿון אײנעם פֿון זײ, און רעד גוטס. </s><s xml:id="ChroniclesBC18V13"> האָט מיכָיהו געזאָגט: אַזױ װי עס לעבט יהוה, אַז דאָס װאָס מײַן גאָט װעט זאָגן, דאָס װעל איך רעדן!
</s><s xml:id="ChroniclesBC18V14"> און װי ער איז געקומען צום מלך, האָט דער מלך צו אים געזאָגט: מיכָה, זאָלן מיר גײן קײן רָמוֹת-גִלעָד אױף מלחמה, אָדער זאָל איך אָפּשטײן? </s><s xml:id="ChroniclesBC18V15"> האָט ער געזאָגט: גײט אַױף און באַגליקט, און זײ װעלן געגעבן װערן אין אײַער האַנט. האָט דער מלך צו אים געזאָגט: ביז װיפֿיל מאָל זאָל איך דיך באַשװערן, אַז דו זאָלסט ניט רעדן צו מיר נאָר דעם אמת אין נאָמען פֿון גאָט? </s><s xml:id="ChroniclesBC18V16"> האָט ער געזאָגט: איך האָב געזען גאַנץ ישׂראל צעשפּרײט אױף די בערג, אַזױ װי שאָף װאָס האָבן ניט קײן פּאַסטוך, און גאָט האָט געזאָגט: אָן אַ האַר זײַנען די דאָזיקע; זאָלן זײ זיך אומקערן איטלעכער צו זײַן הױז בשלום. </s><s xml:id="ChroniclesBC18V17"> האָט דער מלך פֿון ישׂראל געזאָגט צו יהוֹשָפֿטן: האָב איך דיר ניט געזאָגט, ער װעט ניט נבֿיאות זאָגן אױף מיר גוטס, נײַערט צום שלעכטן?
</s><s xml:id="ChroniclesBC18V18"> האָט ער געזאָגט: דרום הערט דאָס װאָרט פֿון גאָט: איך האָב געזען װי גאָט זיצט אױף זײַן טראָן, און דער גאַנצער חיל פֿון הימל שטײט אױף זײַן רעכטער זײַט און אױף זײַן לינקער. </s><s xml:id="ChroniclesBC18V19"> און גאָט האָט געזאָגט: װער װעט אָנרעדן אַחאָבֿ דעם מלך פֿון ישׂראל, ער זאָל אַרױפֿֿגײן, און פֿאַלן אין רָמוֹת-גִלעָד? האָט מען גערעדט: דער זאָגט אַזױ, און דער זאָגט אַזױ. </s><s xml:id="ChroniclesBC18V20"> איז אַרױסגעגאַנגען דער גײַסט, און האָט זיך געשטעלט פֿאַר גאָט, און האָט געזאָגט: איך װעל אים אָנרעדן. האָט גאָט צו אים געזאָגט: מיט װאָס? </s><s xml:id="ChroniclesBC18V21"> האָט ער געזאָגט: איך װעל אַרױסגײן און װערן פֿאַר אַ גײַסט פֿון ליגן אין מױל פֿון אַלע זײַנע נביאים. האָט ער געזאָגט: װעסט אָנרעדן, און װעסט אױך אױספֿירן; גײ אַרױס און טו אַזױ. </s><s xml:id="ChroniclesBC18V22"> און אַצונד, זע, גאָט האָט אַרײַנגעגעבן אַ גײַסט פֿון ליגן אין דעם מױל פֿון די דאָזיקע נבֿיאים דײַנע, אָבער גאָט האָט אָנגעזאָגט אױף דיר שלעכטס.
</s><s xml:id="ChroniclesBC18V23"> האָט גענענט צִדקִיָהו דער זון פֿון כּנַעֲנָהן, און האָט געשלאָגן מיכָיהון אױפֿֿן באַק, און געזאָגט: אױף װאָסער װעג איז דער גײַסט פֿון גאָט אַװעקגעגאַנגען פֿון מיר כּדי צו רעדן מיט דיר? </s><s xml:id="ChroniclesBC18V24"> האָט מיכָיהו געזאָגט: אָט װעסטו זען אין יענעם טאָג, װען דו װעסט אַרײַנגײן אין אַ קאַמער הינטער אַ קאַמער זיך צו באַהאַלטן.
</s><s xml:id="ChroniclesBC18V25"> האָט דער מלך פֿון ישׂראל געזאָגט: נעמט מיכָיהון, און גיט אים אָפּ צו אָמוֹן דעם האַר פֿון דער שטאָט, און צו יוֹאָש דעם מלכס זון, </s><s xml:id="ChroniclesBC18V26"> און איר זאָלט זאָגן: אַזױ האָט געזאָגט דער מלך: טוט אַרײַן דעם דאָזיקן אין געפֿענקעניש, און שפּײַזט אים מיט קאַרג ברױט און קאַרג װאַסער, ביז איך קער זיך אום בשלום. </s><s xml:id="ChroniclesBC18V27"> האָט מיכָיהו געזאָגט: אױב אומקערן װעסטו זיך אומקערן בשלום, האָט גאָט ניט גערעדט דורך מיר. און ער האָט געזאָגט: הערט דאָס צו, איר פֿעלקער אַלע.
</s><s xml:id="ChroniclesBC18V28"> און דער מלך פֿון ישׂראל און יהוֹשָפֿט דער מלך פֿון יהודה זײַנען אַרױפֿֿגעגאַנגען קײן רָמוֹת-גִלעָד. </s><s xml:id="ChroniclesBC18V29"> און דער מלך פֿון ישׂראל האָט געזאָגט צו יהוֹשָפֿטן: איך װעל זיך פֿאַרשטעלן, און װעל אַרײַנגײן אין דער מלחמה, און דו טראָג דײַנע קלײדער.
און דער מלך פֿון ישׂראל האָט זיך פֿאַרשטעלט, און זײ זײַנען אַרײַנגעגאַנגען אין דער מלחמה.
</s><s xml:id="ChroniclesBC18V30"> און דער מלך פֿון אַרָם האָט באַפֿױלן די הױפּטלײַט פֿון זײַנע רײַטװעגן, אַזױ צו זאָגן: איר זאָלט ניט מלחמה האַלטן מיט קלײן אָדער גרױס, נאָר מיטן מלך פֿון ישׂראל אַלײן. </s><s xml:id="ChroniclesBC18V31"> און עס איז געװען, װי די הױפּטלײַט פֿון די רײַטװעגן האָבן געזען יהוֹשָפֿטן, אַזױ האָבן זײ געזאָגט: דאָס איז דער מלך פֿון ישׂראל. און זײ האָבן אים אַרומגערינגלט מלחמה צו האַלטן. האָט יהוֹשָפֿט אַ געשרײ געטאָן, און יהוה האָט אים געהאָלפֿן, און גאָט האָט זײ אָפּגעצױגן פֿון אים. </s><s xml:id="ChroniclesBC18V32"> װאָרום עס איז געװען, װי די הױפּטלײַט פֿון די רײַטװעגן האָבן געזען אַז דאָס איז ניט דער מלך פֿון ישׂראל, אַזױ זײַנען זײ אָפּגעטרעטן פֿון הינטער אים.
</s><s xml:id="ChroniclesBC18V33"> און אַ מאַן האָט אָנגעצױגן זײַן בױגן גלאַט אין דער װעלט, און האָט געטראָפֿן דעם מלך פֿון ישׂראל צװישן דעם אונטערפּאַנצער און צװישן דעם ברוסטשילד. האָט ער געזאָגט צו דעם טרײַבער: פֿאַרקער דײַן האַנט, און זאָלסט מיך אַרױספֿירן פֿון דער מחנה, װאָרום איך בין פֿאַרװוּנדט געװאָרן.
</s><s xml:id="ChroniclesBC18V34"> און די מלחמה איז געשטיגן אין יענעם טאָג; און דער מלך פֿון ישׂראל האָט זיך אױפֿֿגעהאַלטן שטײענדיק אין דעם רײַטװאָגן אַנטקעגן די אַרַמים ביזן אָװנט; און אַקעגן דער צײַט פֿון זונאונטערגאַנג איז ער געשטאָרבן.

</s><s xml:id="ChroniclesBC19V1"> און יהוֹשָפֿט דער מלך פֿון יהודה האָט זיך אומגעקערט אַהײם בשלום קײן ירושָלַיִם. </s><s xml:id="ChroniclesBC19V2"> איז אים אַרױסגעגאַנגען אַנטקעגן יֵהוא דער זון פֿון חנָנין, דער זעער, און ער האָט געזאָגט צום מלך יהוֹשָפֿט: האָסטו געטאָרט העלפֿן דעם רשע, און ליב האָבן די שָׂונאים פֿון גאָט? און פֿון װעגן דעם איז אױף דיר אַ צאָרן פֿון פֿאַר גאָט. </s><s xml:id="ChroniclesBC19V3"> אָבער גוטע זאַכן געפֿינען זיך אין דיר, װאָס דו האָסט אױסגעראַמט די געצנבײמער פֿון לאַנד, און געקערט דײַן האַרץ צו זוכן גאָט.
</s><s xml:id="ChroniclesBC19V4"> און יהוֹשָפֿט איז געזעסן אין ירושָלַיִם. אָבער ער איז װידער אַרױסגעגאַנגען צװישן פֿאָלק, פֿון באֵר-שֶבַֿע ביזן באַרג אפֿרים, און האָט זײ אומגעקערט צו יהוה דעם גאָט פֿון זײערע עלטערן. </s><s xml:id="ChroniclesBC19V5"> און ער האָט אױפֿֿגעשטעלט ריכטער אין לאַנד, אין אַלע באַפֿעסטיקע שטעט פֿון יהודה, שטאָט פֿאַר שטאָט. </s><s xml:id="ChroniclesBC19V6"> און ער האָט אָנגזאָגט די ריכטער: זעט װאָס איר טוט, װאָרום ניט פֿאַר אַ מענטשן משפּט איר, נאָר פֿאַר גאָט, און ער איז לעבן אײַך בײַם אַרױסזאָגן אַ משפּט. </s><s xml:id="ChroniclesBC19V7"> און אַצונד, זאָל די מוֹרא פֿאַר גאָט זײַן אױף אײַך; היט אײַך װאָס איר טוט, װאָרום בײַ יהוה אונדזער גאָט איז ניטאָ קײן אומרעכט, אָדער שױנען עמיצן, אָדער נעמען שוֹחד.
</s><s xml:id="ChroniclesBC19V8"> און אױך אין ירושָלַיִם האָט יהוֹשָפֿט אױפֿֿגעשטעלט פֿון די לוִיִים און די כּהנים, און פֿון די הױפּטן פֿון די פֿאָטערהײַזער פֿון ישׂראל, פֿאַר משפּטים פֿון גאָט, און פֿאַר שטרײַטזאַכן. און זײ האָבן זיך אומגעקערט קײן ירושָלַיִם. </s><s xml:id="ChroniclesBC19V9"> און ער האָט זײ באַפֿױלן, אַזױ צו זאָגן: אַזױ זאָלט איר זיך באַגײן: מיט מוֹרא פֿאַר גאָט, מיט געטרײַשאַפֿט, און מיט אַ גאַנצן האַרצן. </s><s xml:id="ChroniclesBC19V10"> און בײַ יעטװעדער שטרײַט װאָס װעט קומען פֿאַר אײַך פֿון אײַערע ברידער װאָס זיצן אין זײערע שטעט, צװישן בלוט און בלוט, צװישן לערנונגען און געבאָט, חוקים און געזעצן, זאָלט איר זײ װאָרענען, זײ זאָלן זיך ניט פֿאַרשולדיקן צו גאָט, אַז עס זאָל זײַן אַ צאָרן אױף אײַך און אױף אײַערע ברידער; אַזױ זאָלט איר טאָן, און איר װעט זיך ניט פֿאַרשולדיקן. </s><s xml:id="ChroniclesBC19V11"> און אָט איז אַמַריָהו דער כּהן-גָדול איבער אײַך פֿאַר אַלע זאַכן פֿון גאָט, און זבַדיָהו דער זון פֿון יִשמָעֵאלן, דער פֿירשט פֿון דעם הױז פֿון יהודה, פֿאַר אַלע זאַכן פֿון מלך; און אױפֿֿזעערס זײַנען די לוִיִים פֿאַר אײַך; זײַט שטאַרק און טוט, און גאָט װעט זײַן מיט דעם גוטן.

</s><s xml:id="ChroniclesBC20V1"> און עס איז געװען נאָך דעם, זײַנען געקומען די קינדער פֿון מוֹאָבֿ, און די קינדער פֿון עַמוֹן, און מיט זײ פֿון די עַמוֹנים, אַקעגן יהוֹשָפֿטן אױף מלחמה. </s><s xml:id="ChroniclesBC20V2"> איז מען געקומען און מע האָט אָנגעזאָגט יהוֹשָפֿטן, אַזױ צו זאָגן: אױף דיר קומט אַ גרױסער המוֹן פֿון יענער זײַט ים, פֿון אַרָם, און זע, זײ זײַנען אין חַצְצוֹן-תָּמָר, דאָס איז עֵין-גֶדי. </s><s xml:id="ChroniclesBC20V3"> האָט יהוֹשָפֿט מוֹרא געקריגן, און ער האָט געקערט זײַן פּנים צו זוכן גאָט, און ער האָט אױסגערופֿן אַ תָּענית איבער גאַנץ יהודה. </s><s xml:id="ChroniclesBC20V4"> און יהודה האָט זיך אײַנגעזאַמלט צו בעטן בײַ גאָט; יאָ, פֿון אַלע שטעט פֿון יהודה איז מען געקומען צו זוכן גאָט. </s><s xml:id="ChroniclesBC20V5"> און יהוֹשָפֿט האָט זיך געשטעלט אין דער אײַנזאַמלונג פֿון יהודה און ירושָלַיִם, אין הױז פֿון גאָט, פֿאַר דעם נײַען הױף, </s><s xml:id="ChroniclesBC20V6"> און ער האָט געזאָגט: יהוה דו גאָט פֿון אונדזערע עלטערן, דו ביסט דאָך גאָט אין הימל, און דו געװעלטיקסט איבער אַלע קיניגרײַכן פֿון די פֿעלקער, און אין דײַן האַנט איז כּוח און גבֿורה, און אַקעגן דיר איז זיך ניט צו שטעלן. </s><s xml:id="ChroniclesBC20V7"> דו אונדזער גאָט, האָסט דאָך פֿאַרטריבן די באַװױנער פֿון דעם דאָזיקן לאַנד פֿון פֿאַר דײַן פֿאָלק ישׂראל, און האָסט עס אַװעקגעגעבן צו דעם זאָמען פֿון אַבֿרהם דײַן ליבהאָבער, אױף אײביק. </s><s xml:id="ChroniclesBC20V8"> און זײ זײַנען געזעסן דרינען, און האָבן דיר געבױט דרינען אַ הײליקטום צו דײַן נאָמען, אַזױ צו זאָגן: </s><s xml:id="ChroniclesBC20V9"> אַז עס װעט קומען אױף אונדז אַן אומגליק, אַ שװערד, אַ משפּט, אָדער אַ מגפֿה, אָדער אַ הונגער, װעלן מיר זיך שטעלן פֿאַר דעם דאָזיקן הױז און פֿאַר דיר – װאָרום דײַן נאָמען איז אין דעם דאָזיקן הױז – און מיר װעלן שרײַען צו דיר אין אונדזער נױט, און דו װעסט צוהערן און װעסט העלפֿן. </s><s xml:id="ChroniclesBC20V10"> און אַצונד, אָט זײַנען די קינדער פֿון עַמוֹן און מוֹאָבֿ און דעם באַרג שֵׂעִיר, װאָס דו האָסט ניט געלאָזט ישׂראל אַרײַנגײן צו זײ, װען זײ זײַנען געקומען פֿון לאַנד מִצרַיִם, נײַערט זײ האָבן זיך אָפּגעקערט פֿון זײ, און האָבן זײ ניט פֿאַרטיליקט. </s><s xml:id="ChroniclesBC20V11"> און אָט פֿאַרגעלטן זײ אונדז, צו קומען אונדז פֿאַרטרײַבן פֿון דײַן אַרב װאָס דו האָסט אונדז געמאַכט אַרבן. </s><s xml:id="ChroniclesBC20V12"> גאָט אונדזערער, װילסטו ניט טאָן אַ משפּט אױף זײ? װאָרום אין אונדז איז ניטאָ קײן כּוח אַקעגן דעם דאָזיקן גרױסן המוֹן װאָס קומט אױף אונדז, און מיר װײסן ניט װאָס מיר זאָלן טאָן, נײַערט אױף דיר זײַנען אונדזערע אױגן.
</s><s xml:id="ChroniclesBC20V13"> און גאַנץ יהודה זײַנען געשטאַנען פֿאַר גאָט; אױך זײערע קלײנע קינדער און זײערע װײַבער און זײערע זין.
</s><s xml:id="ChroniclesBC20V14"> איז אױף יַחזיאֵל דעם זון פֿון זכַריָהו, דעם זון פֿון בנָיָה, דעם זון פֿון יעִיאֵל, דעם זון פֿון מַתַּניָה דעם לֵוִי, פֿון די קינדער פֿון אָסָף, געװען דער גײַסט פֿון גאָט, אין מיטן פֿון דער אײַנזאַמלונג. </s><s xml:id="ChroniclesBC20V15"> און ער האָט געזאָגט: פֿאַרנעמט, גאַנץ יהודה, און באַװױנער פֿון ירושָלַיִם, און מלך יהוֹשָפֿט: אַזױ האָט גאָט צו אײַך געזאָגט: איר זאָלט ניט מוֹרא האָבן און ניט אַנגסטן פֿאַר דעם דאָזיקן גרױסן המוֹן, װאָרום ניט אײַער מלחמה איז דאָס נאָר גאָטס. </s><s xml:id="ChroniclesBC20V16"> מאָרגן נידערט אַראָפּ אױף זײ; זעט, זײ גײען אַרױף מיט דעם אַרױפֿֿגאַנג פֿון ציץ, און איר װעט זײ טרעפֿן אין עק טאָל, פֿאַר דעם מדבר פֿון ירואֵל. </s><s xml:id="ChroniclesBC20V17"> ניט איר װעט דאָס מאָל דאַרפֿן מלחמה האַלטן; שטעלט אײַך אױס, שטײט, און זעט די ישועה פֿון גאָט מיט אײַך, יהודה און ירושָלַיִם; איר זאָלט ניט מוֹרא האָבן און ניט אַנגסטן, מאָרגן גײט אַוריס אַקעגן זײ, און גאָט װעט זײַן מיט אײַך.
</s><s xml:id="ChroniclesBC20V18"> האָט יהוֹשָפֿט זיך גענײַגט מיטן פּנים צו דער ערד, און גאַנץ יהודה און די באַװױנער פֿון ירושָלַיִם זײַנען געפֿאַלן פֿאַר גאָט, זיך צו בוקן צו גאָט. </s><s xml:id="ChroniclesBC20V19"> און די לוִיִים פֿון די קינדער פֿון די קהָתים, און פֿון די קינדער פֿון די קָרחים, זײַנען אױפֿֿגעשטאַנען צו לױבן יהוה דעם גאָט פֿון ישׂראל אױף אַ גאָר הױכן קָול.
</s><s xml:id="ChroniclesBC20V20"> און זײ האָבן זיך געפֿעדערט אין דער פֿרי, און זײַנען אַרױסגעגאַנגען צום מדבר פֿון תּקוֹעַ; און בײַ זײער אַרױסגײן האָט יהוֹשָפֿט זיך געשטעלט, און האָט געזאָגט: הערט מיך צו, יהודה און באַװױנער פֿון ירושָלַיִם: גלױבט אין יהוה אײַער גאָט, און איר װעט אָנהאַלטן, גלױבט אין זײַנע נבֿיאים, און איר װעט באַגליקן.
</s><s xml:id="ChroniclesBC20V21"> און ער האָט געהאַלטן אַן עצה מיטן פֿאָלק; און ער האָט געשטעלט זינגער צו גאָט װאָס זאָלן געבן אַ לױב אין הײליקער שײנקײט, בײַם אַרױסגײן פֿאַר די באַװאָפֿנטע, און זאָגן: גיט אַ דאַנק צו גאָט, װאָרום אױף אײביק איז זײַן חסד. </s><s xml:id="ChroniclesBC20V22"> און אין דער צײַט װאָס זײ האָבן אָנגעהױבן אַ געזאַנג און אַ לױב, האָט גאָט געשטעלט לױערער אױף די קינדער פֿון עַמוֹן, מוֹאָבֿ און דעם באַרג שֵׂעִיר, װאָס זײַנען געקומען קײן יהודה; און זײ זײַנען געשלאָגן געװאָרן. </s><s xml:id="ChroniclesBC20V23"> װאָרום די קינדער פֿון עַמוֹן און מוֹאָב האָבן זיך געשטעלט אַקעגן די באַװױנער פֿון באַרג שֵׂעִיר, צו פֿאַרװיסטן און צו פֿאַרטיליקן; און װי זײ האָבן פֿאַרלענדט די באַװױנער פֿון באַרג שֵׂעִיר, האָבן זײ געהאָלפֿן אומצוברענגען אײנער דעם אַנדערן.
</s><s xml:id="ChroniclesBC20V24"> און יהודה איז געקומען צו דעם װאַכטורעם אין דער מדבר, און זײ האָבן זיך אומגעקוקט אױף דעם המוֹן ערשט זײ ליגן פּגרים אױף דער ערד, און קײנער איז ניט אַנטרונען געװאָרן. </s><s xml:id="ChroniclesBC20V25"> און יהוֹשָפֿט און זײַן פֿאָלק זײַנען געקומען צו רױבן זײער זאַקרױב, און זײ האָבן געפֿונען בײַ זײ אַ סך אי פֿאַרמעג אי פּגרים מיט טײַערע זאַכן, און זײ האָבן צוגענומען פֿאַר זיך, ביז זײ האָבן מער ניט געקענט טראָגן; און זײ האָבן געהאַלטן אין רױבן דרײַ טעג דעם זאַקרױב, װאָרום ער איז געװען פֿיל. </s><s xml:id="ChroniclesBC20V26"> און אױפֿֿן פֿירטן טאָג האָבן זײ זיך אײַנגעזאַמלט אין טאָל ברָכָה, װאָרום דאָרטן האָבן זײ געאַמכט אַ ברכה צו גאָט; דרום רופֿט מען דעם נאָמען פֿון יענעם אָרט דער טאָל ברָכָה ביז אױף הײַנט. </s><s xml:id="ChroniclesBC20V27"> און אַלע מענער פֿון יהודה און ירושָלַיִם און יהוֹשָפֿט זײ פֿאַרױס האָבן זיך אומגעקערט צוריקצוגײן קײן ירושָלַיִם מיט פֿרײד, װאָרום גאָט האָט זײ דערפֿרײט איבער זײערע פֿײַנט. </s><s xml:id="ChroniclesBC20V28"> און זײ זײַנען געקומען קײן ירושָלַיִם מיט גיטאַרן און מיט האַרפֿן און מיט טרומײטן צום הױז פֿון גאָט. 29און אַ פּחד פֿון גאָט איז געװען אױף די מלוכות פֿון די לענדער, װען זײ האָבן געהערט אַז יהוה האָט מלחמה געהאַלטן מיט די פֿײַנט פֿון ישׂראל. </s><s xml:id="ChroniclesBC20V30"> און יהוֹשָפֿטס מלוכה איז געװען רויִק װאָרום זײַן גאָט האָט אים באַרוט פֿון רונד אַרום.
</s><s xml:id="ChroniclesBC20V31"> און יהוֹשָפֿט האָט געקיניגט איבער יהודה; פֿינף און דרײַסיק יאָר איז ער אַלט געװען אַז ער איז געװאָרן מלך, און פֿינף און צװאַנציק יאָר האָט ער געקיניגט אין ירושָלַיִם. און דער נאָמען פֿון זײַן מוטער איז געװען עַזובָֿה די טאָכטער פֿון שִלחין.
</s><s xml:id="ChroniclesBC20V32"> און ער איז געגאַנגען אין דעם װעג פֿון זײַן פֿאָטער אָסאָן – און האָט זיך ניט אָפּגעקערט דערפֿון – צו טאָן װאָס איז רעכטפֿאַרטיק אין די אױגן פֿון גאָט. </s><s xml:id="ChroniclesBC20V33"> נאָר די במות זײַנען ניט אָפּגעטאָן געװאָרן, און דאָס פֿאָלק האָט נאָך אַלץ ניט געקערט זײער האַרץ צו דעם גאָט פֿון זײערע עלטערן.
</s><s xml:id="ChroniclesBC20V34"> און די איבעריקע זאַכן װעגן יהוֹשָפֿטן, די ערשטע אַזױ װי די לעצטע, זײ זײַנען באַשריבן אין די װערטער פֿון יֵהוא דעם זון פֿון חנָנין, װאָס איז אַרײַן אין בוך פֿון די מלכים פֿון ישׂראל.
</s><s xml:id="ChroniclesBC20V35"> און נאָך דעם האָט יהוֹשָפֿט דער מלך פֿון יהודה זיך צונױפֿגעחבֿרט מיט אַחזיָה דעם מלך פֿון ישׂראל, װאָס האָט געטאָן שלעכטס. </s><s xml:id="ChroniclesBC20V36"> און ער האָט אים צוגעחבֿרט צו זיך, צו מאַכן שיפֿן אױף צו גײן קײן תַּרשיש; און זײ האָבן געמאַכט שיפֿן אין עֶציוֹן-גֶבֶֿר. </s><s xml:id="ChroniclesBC20V37"> האָט אֶליעֶזֶר דער זון פֿון דוֹדָוָהון פֿון מָרֵשָה נבֿיאות געזאָגט אױף יהוֹשָפֿטן, אַזױ צו זאָגן: װײַל דו האָסט זיך צונױפֿגעחבֿרט מיט אַחזיָהון, װעט גאָט צעברעכן דײַנע אַרבעט. און די שיפֿן זײַנען צעבראָכן געװאָרן, און זײ האָבן ניט געקענט גײן קײן תּרשיש.

</s><s xml:id="ChroniclesBC21V1"> און יהוֹשָפֿט האָט זיך געלײגט מיט זײַנע עלטערן, און ער איז באַגראָבן געװאָרן אין דודס-שטאָט; און זײַן זון יהוֹרָם איז געװאָרן מלך אױף זײַן אָרט.
</s><s xml:id="ChroniclesBC21V2"> און ער האָט געהאַט ברידער, יהוֹשָפֿטס זין: עַזַריָה, און יחיאֵל, און זכַריָהו, און עַזַריָהו, און מיכָאֵל, און שפֿטיָהו; די אַלע זײַנען געװען זין פֿון יהוֹשָפֿט דעם מלך פֿון ישׂראל. </s><s xml:id="ChroniclesBC21V3"> און זײער פֿאָטער האָט זײ געגעבן גרױסע מתּנות פֿון זילבער און גאָלד און טײַערע זאַכן, מיט פֿעסטונגשטעט אין יהודה. אָבער די מלוכה האָט ער געגעבן יהוֹרָמען, װאָרום ער איז געװען דער בכָור. </s><s xml:id="ChroniclesBC21V4"> און װי יהוֹרָם איז אױפֿֿגעשטאַנען אױף זײַן פֿאָטערס מלוכה, און האָט זיך באַפֿעסטיקט, אַזױ האָט ער געהרגעט אַלע זײַנע ברידער, מיטן שװערד, און אױך פֿון די האַרן פֿון ישׂראל.
</s><s xml:id="ChroniclesBC21V5"> צװײ און דרײַסיק יאָר איז יהוֹרָם אַלט געװען, אַז ער איז געװאָרן מלך, און אַכט יאָר האָט ער געקיניגט אין ירושָלַיִם. </s><s xml:id="ChroniclesBC21V6"> און ער איז געגאַנגען אין דעם װעג פֿון די מלכים פֿון ישׂראל, אַזױ װי דאָס הױז פֿון אַחאָבֿ האָט געטאָן; װאָרום ער האָט געהאַט אַחאָבֿס טאָכטער פֿאַר אַ װײַב; און ער האָט געטאָן װאָס איז שלעכט אין די אױגן פֿון גאָט. </s><s xml:id="ChroniclesBC21V7"> אָבער גאָט האָט ניט געװאָלט אומברענגען דאָס הױז פֿון דוד, פֿון װעגן דעם בונד װאָס ער האָט געשלאָסן מיט דודן, און אַזױ װי ער האָט אים צוגעזאָגט, צו געבן אים און זײַנע קינדער אַ ליכט אַלע טעג.
</s><s xml:id="ChroniclesBC21V8"> אין זײַנע טעג איז אֶדוֹם אָפּגעפֿאַלן פֿון אונטער דער האַנט פֿון יהודה, און זײ האָבן געמאַכט איבער זיך אַ מלך. </s><s xml:id="ChroniclesBC21V9"> און יהוֹרָם איז אַריבערגעגאַנגען מיט זײַנע הױפּטלײַט, און אַלע רײַטװעגן מיט אים; און ער איז אױפֿֿגעשטאַנען בײַ נאַכט, און האָט געשלאָגן די אֶדוֹמים װאָס האָבן אַרומגערינגלט אים און די הױפּטלײַט פֿון די רײַטװעגן.
</s><s xml:id="ChroniclesBC21V10"> אַזױ איז אֶדוֹם אָפּגעפֿאַלן פֿון אונטער דער האַנט פֿון יהודה ביז אױף הײַנטיקן טאָג. דענצמאָל אין דער אײגענער צײַט איז אָפּגעפֿאַלן לִבֿנָה פֿון אונטער זײַן האַנט; װײַל ער האָט פֿאַרלאָזן יהוה דעם גאָט פֿון זײערע עלטערן. </s><s xml:id="ChroniclesBC21V11"> ער האָט אױך געמאַכט במות אױף די בערג פֿון יהודה, און ער האָט געמאַכט אױסגעלאַסן די באַװױנער פֿון ירושָלַיִם, און האָט אַראָפּגעפֿירט יהודה.
</s><s xml:id="ChroniclesBC21V12"> איז געקומען צו אים אַ געשריפֿטס פֿון אֵלִיָהו דעם נבֿיא, אַזױ צו זאָגן: אַזױ האָט געזאָגט יהוה דער גאָט פֿון דײַן פֿאָטער דודן: דערפֿאַר װאָס דו ביסט ניט געגאַנגען אין די װעגן פֿון דײַן פֿאָטער יהוֹשָפֿטן, און אין די װעגן פֿון אָסאָ דעם מלך פֿון יהודה, </s><s xml:id="ChroniclesBC21V13"> נײַערט דו ביסט געגאַנגען אין דעם װעג פֿון די מלכים פֿון ישׂראל, און האָסט געמאַכט אױסגעלאַסן יהודה און די באַװױנער פֿון ירושָלַיִם, אַזױ װי דאָס הױז פֿון אַחאָבֿ האָט זײ געמאַכט אױסגעלאַסן, און האָסט אױך געהרגעט דײַנע ברידער פֿון דײַן פֿאָטערס הױז, װאָס זײַנען געװען בעסער פֿון דיר. </s><s xml:id="ChroniclesBC21V14"> זע, װעט גאָט אַצונד פּלאָגן מיט אַ גרױסער פּלאָג דײַן פֿאָלק, און דײַנע קינדער, און דײַנע װײַבער, און דײַן גאַנצן פֿאַרמעג. </s><s xml:id="ChroniclesBC21V15"> און דו װעסט זײַן אין גרױס קרענק פֿון אַ קראַנקשאַפֿט אין דײַנע געדערים, ביז דײַנע געדערים װעלן אַרױסקריכן פֿון דער קרענק טעג נאָך טעג.
</s><s xml:id="ChroniclesBC21V16"> און גאָט האָט דערװעקט אױף יהוֹרָמען דעם גײַסט פֿון די פּלִשתּים, און פֿון די אַראַבער װאָס לעבן די כּושים. </s><s xml:id="ChroniclesBC21V17"> און זײ זײַנען אַרױפֿֿגעגאַגנען אױף יהודה, און האָבן זיך אַרײַנגעבראָכן אין איר, און האָבן געפֿאַנגען דעם גאַנצן פֿאַרמעג װאָס האָט זיך געפֿונען אין מלכס הױז, און אױך זײַנע זין און זײַנע װײַבער, און אים איז ניט איבערגעבליבן קײן זון, אַחוץ יהוֹאָחז דער ייִנגסטער פֿון זײַנע זין. </s><s xml:id="ChroniclesBC21V18"> און נאָך דעם אַלעמען האָט אים גאָט געפּלאָגט אין זײַנע געדערים מיט אַ קרענק ניט אױסצוהײלן. </s><s xml:id="ChroniclesBC21V19"> און עס איז געװען נאָך טעג און טעג – בעת דער סָוף פֿון צװײ יאָר איז געװען אַריבער, זײַנען אים די געדערים אַרױסגעקראָכן פֿון זײַן קרענק, און ער איז געשטאָרבן אין בײזע װײטאָקן; און מע האָט ניט געמאַכט נאָך אים אַ פֿאַרברענונג אַזױ װי די פֿאַרברענונג פֿון זײַנע עלטערן.
</s><s xml:id="ChroniclesBC21V20"> צװײ און דרײַסיק יאָר איז ער אַלט געװען, אַז ער איז געװאָרן מלך, און אַכט יאָר האָט ער געקיניגט אין ירושָלַיִם; און ער איז אַװעק אָן נחת; און מע האָט אים באַגראָבן אין דודס-שטאָט, אָבער ניט אין די קבֿרים פֿון די מלכים.

</s><s xml:id="ChroniclesBC22V1"> און די באַװױנער פֿון ירושָלַיִם האָבן געמאַכט פֿאַר אַ מלך אױף זײַן אָרט אַחזיָהו, זײַן ייִנגסטן זון, װאָרום אַלע עלטערע האָט אױסגעהרגעט די באַנדע װאָס איז געקומען מיט די אַראַבער אין לאַגער. אַזױ איז אַחזיָהו, דער זון פֿון יהוֹרָם דעם מלך פֿון יהודה, געװאָרן מלך. </s><s xml:id="ChroniclesBC22V2"> צװײ און פֿערציק יאָר איז אַחזיָהו אַלט געװען, אַז ער איז געװאָרן מלך, און אײן יאָר האָט ער געקיניגט אין ירושָלַיִם. און דער נאָמען פֿון זײַן מוטער איז געװען עַתַליָהו די טאָכטער פֿון עָמרין.
</s><s xml:id="ChroniclesBC22V3"> ער אױך איז געגאַנגען אין די װעגן פֿון אַחאָבֿס הױז, װאָרום זײַן מוטער איז געװען זײַן עצה-געבערין אױף צו טאָן שלעכטס. </s><s xml:id="ChroniclesBC22V4"> און ער האָט געטאָן װאָס איז שלעכט אין די אױגן פֿון גאָט, אַזױ װי דאָס הױז פֿון אַחאָבֿ, װאָרום זײ זײַנען געװען זײַנע יוֹעצים נאָך זײַן פֿאָטערס טױט, צו זײַן אונטערגאַנג. </s><s xml:id="ChroniclesBC22V5"> ער איז אױך געגאַנגען אין זײער עצה, און איז אַװעק מיט יהוֹרָם דעם זון פֿון אַחאָבֿן, דעם מלך פֿון ישׂראל, אױף מלחמה אַקעגן חזָאֵל דעם מלך פֿון אַרָם אין רָמוֹת-גִלעָד; און די אַרַמים האָבן פֿאַרװוּנדט יוֹרָמען. </s><s xml:id="ChroniclesBC22V6"> און ער האָט זיך אומגעקערט זיך צו הײלן אין יִזרְעֶאל פֿון די װוּנדן װאָס מע האָט אים פֿאַרװוּנדט אין רָמָה, װען ער האָט מלחמה געהאַלטן מיט חזָאֵל דעם מלך פֿון אַרָם. און עַזַריָהו דער זון פֿון יהוֹרָמען, דער מלך פֿון יהודה, האָט אַראָפּגענידערט צו זען יהוֹרָם דעם זון פֿון אַחאָבֿן אין יִזרְעֶאל, װען ער איז געװען קראַנק.
</s><s xml:id="ChroniclesBC22V7"> און די מפּלה פֿון אַחזיָהון איז געװען פֿון גאָט – אַז ער זאָל קומען צו יוֹרָמען; װאָרום אַז ער איז געקומען, איז ער אַרױסגעגאַנגען מיט יהוֹרָמען צו יֵהוא דעם זון פֿון נִמשין, װאָס גאָט האָט אים געזאַלבט, כּדי צו פֿאַרשנײַדן דאָס הױז פֿון אַחאָבֿ. </s><s xml:id="ChroniclesBC22V8"> און עס איז געװען, װי יֵהוא האָט זיך אָפּגערעכנט מיט דעם הױז פֿון אַחאָבֿ, האָט ער געטראָפֿן די האַרן פֿון יהודה, און די זין פֿון אַחזיָהוס ברידער, װאָס האָבן געדינט בײַ אַחזיָהון, און ער האָט זײ געהרגעט. </s><s xml:id="ChroniclesBC22V9"> און ער האָט געזוכט אַחזיָהון, און מע האָט אים געכאַפּט װי ער איז געװען באַהאַלטן אין שוֹמרוֹן, און מע האָט אים געבראַכט צו יֵהואן, און מע האָט אים געטײט. און זײ האָבן אים באַגראָבן, װאָרום זײ האָבן געזאָגט: ער איז דער זון פֿון יהוֹשָפֿטן, װאָס האָט געזוכט גאָט מיט זײַן גאַנצן האַרצן. און עס איז ניט געװען פֿון אַחזיָהוס הױז װער עס זאָל האָבן כּוח אָנצוהאַלטן די מלוכה.
</s><s xml:id="ChroniclesBC22V10"> און װי עַתַליָהו די מוטער פֿון אַחזיָהון האָט געזען אַז איר זון איז טױט, איז זי אױפֿֿגעשטאַנען, און האָט אומגעבראַכט דעם גאַנצן קיניגלעכן אָפּשטאַם פֿון דעם הױז פֿון יהודה. </s><s xml:id="ChroniclesBC22V11"> האָט יהוֹשַבֿעַת די טאָכטער פֿון דעם מלך גענומען יוֹאָש דעם זון פֿון אַחזיָהון, און האָט אים אַרױסגעגנבֿעט פֿון צװישן דעם מלכס זין װאָס האָבן געזאָלט געטײט װערן, און האָט אים און זײַן אַם אַרײַנגעבראַכט אין אַ שלאָפֿקאַמער. און יהוֹשַבֿעַת די טאָכטער פֿון דעם מלך יהוֹרָם, די װײַב פֿון יהוֹיָדָע דעם כּהן – װאָרום זי איז געװען די שװעסטער פֿון אַחזיָהון – האָט אים באַהאַלטן פֿון עַתַליָהון, און זי האָט אים ניט געטײט. </s><s xml:id="ChroniclesBC22V12"> און ער איז געװען באַהאַלטן בײַ זײ, אין הױז פֿון גאָט זעקס יאָר. און עַתַליָהו האָט געקיניגט איבערן לאַנד.

</s><s xml:id="ChroniclesBC23V1"> און אױפֿֿן זיבעטן יאָר האָט זיך יהױדע געשטאַרקט, און ער האָט אַרײַנגענומען די הױפּֿטלײַט פֿון די הונדערטן, עזריה דעם זון פֿון ירוחמען, און ישמעאל דעם זון פֿון יהוחננען, און עזריהו דעם זון פֿון עובֿדן, און מעשׂיהו דעם זון פֿון עדיהון, און אלישפֿט דעם זון פֿון זכרין, מיט זיך אין אַ בונד. </s><s xml:id="ChroniclesBC23V2"> און זײ זײַנען אַרומגעגאַנגען אין יהודה, און האָבן אײַנגעזאַמלט די לויִים פֿון אַלע שטעט פֿון יהודה, און די הױפּֿטן פֿון די פֿאָטערהײַזער פֿון ישראל, און זײ זײַנען געקומען קײן ירושלים. </s><s xml:id="ChroniclesBC23V3"> און די גאַנצע אײַנזאַמלונג האָט געשלאָסן אַ בונד מיטן מלך אין הױז פֿון גאָט; און ער האָט צו זײ געזאָגט׃ אָט, זאָל דער זון פֿון מלך קיניגן, אַזױ װי גאָט האָט גערעדט װעגן די זין פֿון דודן. </s><s xml:id="ChroniclesBC23V4"> דאָס איז די זאַך װאָס איר זאָלט טאָן׃ אַ דריטל פֿון אײַך, די װאָס קומען אַרײַן שבת, פֿון די כּהנים און פֿון די לויִים, זאָלן זײַן פֿאַר טױערלײַט בײַ די שװעלן; </s><s xml:id="ChroniclesBC23V5"> און אַ דריטל פֿון אײַך אין מלכס הױז, און אַ דריטל אין דעם גרונטטױער; און דאָס גאַנצע פֿאָלק זאָל זײַן אין די הױפֿן פֿון גאָטס הױז. </s><s xml:id="ChroniclesBC23V6"> און קײנער זאָל ניט אַרײַנקומען אין הױז פֿון גאָט, נאָר די כּהנים, און די װאָס באַדינען פֿון די לויִים; זײ מעגן אַרײַנקומען, װאָרום זײ זײַנען הײליק. אָבער דאָס גאַנצע פֿאָלק זאָל אָפּהיטן די אָפּהיטונג פֿון גאָט. </s><s xml:id="ChroniclesBC23V7"> און די לויִים זאָלן אַרומרינגלען דעם מלך רונד אַרום, איטלעכער מיט זײַנע װאַפֿן אין זײַן האַנט; און דער װאָס קומט אַרײַן אין הױז, זאָל געטײט װערן. און זײַט מיט דעם מלך בײַ זײַן אַרײַנגײן און בײַ זײַן אַרױסגײן.
</s><s xml:id="ChroniclesBC23V8"> האָבן די לוִיִים אין גאַנץ יהודה געטאָן אַזױ װי אַלץ װאָס יהוידע דער כּהן האָט באַפֿױלן, און זײ האָבן געבראַכט איטלעכער זײַנע מענטשן, די װאָס קומען אַרײַן שבת, מיט די װאָס גײען אַרױס שבת, װאָרום יהוידע דער כּהן האָט ניט אַװעקגעלאָזט די אָפּטײלונגען. </s><s xml:id="ChroniclesBC23V9"> און יהוידע דער כּהן האָט געגעבן די הױפּטלײַט פֿון די הונדערטן די שפּיזן און די פּאַנצערס און די שילדן פֿון דעם מלך דוד, װאָס אין הױז פֿון גאָט. </s><s xml:id="ChroniclesBC23V10"> און ער האָט אַרױסגעשטעלט דאָס גאַנצע פֿאָלק, איטלעכן מיט זײַן װאַפֿן אין זײַן האַנט, פֿון דער רעכטער זײַט פֿון הױז ביז דער לינקער זײַט פֿון הױז, בײַם מזבח און בײַם הױז, לעבן מלך רונד אַרום. </s><s xml:id="ChroniclesBC23V11"> און זײ האָבן אַרױסגעפֿירט דעם מלכס זון, און האָבן אָנגעטאָן אױף אים די קרױן און די [קיניגלעכע] צײכנס, און האָבן אים געמאַכט פֿאַר אַ מלך. און יהוידע און זײַנע זין האָבן אים געזאַלבט, און זײ האָבן געזאָגט׃ לעבן זאָל דער מלך.
</s><s xml:id="ChroniclesBC23V12"> און עתליהו האָט געהערט דעם קול פֿון דעם פֿאָלק װאָס לױפֿט און לױבט דעם מלך, און זי איז געקומען צום פֿאָלק אין גאָטס הױז. </s><s xml:id="ChroniclesBC23V13"> און זי האָט געזען, ערשט דער מלך שטײט אױף זײַן בימה אין אײַנגאַנג, און די האַרן און די טרומײטערערס לעבן מלך, און דאָס גאַנצע פֿאָלק פֿון לאַנד פֿרײט זיך און בלאָזט אין טרומײטן, און די זינגערס מיט כּלי־זמר װאָס פֿירן פֿאָן דעם לױבגעזאַנג; האָט עתליהו צעריסן אירע קלײדער, און האָט געזאָגט׃ אַ בונט! אַ בונט!
</s><s xml:id="ChroniclesBC23V14"> האָט יהוידע אַרױסגעפֿירט די הױפּטלײַט פֿון די הונדערטן, די אױפֿֿזעער פֿון חיל, און ער האָט צו זײ געזאָגט׃ פֿירט זי אַרױס אינעװײניק פֿון די רײען, און דער װאָס גײט איר נאָך, זאָל געטײט װערן מיטן שװערד. װאָרום דער כּהן האָט געזאָגט׃ איר זאָלט זי ניט טײטן אין הױז פֿון גאָט.
</s><s xml:id="ChroniclesBC23V15"> האָבן זײ געמאַכט פֿאַר אים אָרט, און זי איז אַרײַנגעגאַנגען דורך דעם אײַנגאַנג פֿון פֿערדטױער אין מלכס הױז; און זײ האָבן זי דאָרטן געטײט.
</s><s xml:id="ChroniclesBC23V16"> און יהוידע האָט געשלאָסן אַ בונד צװישן אים און צװישן דעם גאַנצן פֿאָלק און צװישן מלך, צו זײַן צום פֿאָלק פֿון יהוה. </s><s xml:id="ChroniclesBC23V17"> און דאָס גאַנצע פֿאָלק איז אַרײַנגעגאַנגען אין הױז פֿון בעל, און האָבן עס אײַנגעװאָרפֿן, פֿון זײַנע מזבחות און זײַנע בילדער האָבן זײ צעבראָכן, און מתּן דעם כּהן פֿון בעל האָבן זײ געהרגעט פֿאַר די מזבחות.
</s><s xml:id="ChroniclesBC23V18"> און יהוידע האָט געגעבן די אױפֿֿזעונג פֿון גאָטס הױז אין דער האַנט פֿון די כּהנים פֿון שבֿט לֶוִי, װאָס דוד האָט אײַנגעטײלט איבער דעם הױז פֿון גאָט, אױפֿֿצוברענגען די בראַנדאָפּפֿער פֿון גאָט, אַזױ װי עס שטײט געשריבן אין תּורת־משה, מיט שׂמחה, און מיט געזאַנג לױט דעם אײַנשטעל פֿון דודן. </s><s xml:id="ChroniclesBC23V19"> און ער האָט געשטעלט די טױערלײַט בײַ די טױערן פֿון גאָטס הױז, אַז דער װאָס איז אומרײן פֿון װאָסער עס איז זאַך, זאָל ניט אַרײַנקומען. </s><s xml:id="ChroniclesBC23V20"> און ער האָט גענומען די הױפּטלײַט פֿון די הונדערטן, און די גרױסע לײַט, און די געװעלטיקער איבער דעם פֿאָלק, און דאָס גאַנצע פֿאָלק פֿון לאַנד, און האָט אַראָפּגעבראַכט דעם מלך פֿון גאָטס הױז, און זײ זײַנען אַרײַנגעגאַנגען דורך דעם אױבערשטן טױער אין מלכס הױז, און האָבן אַרױפֿֿגעזעצט דעם מלך אױף דעם טראָן פֿון מלוכה.
</s><s xml:id="ChroniclesBC23V21"> און דאָס גאַנצע פֿאָלק האָט זיך געפֿרײט, און די שטאָט איז געװען רויִק. און עתליהון האָבן זײ געטײט מיטן שװערד.

</s><s xml:id="ChroniclesBC24V1"> זיבן יאָר איז יואָש אַלט געװען, אַז ער איז געװאָרן מלך, און פֿערציק יאָר האָט ער געקיניגט אין ירושלים. און דער נאָמען פֿון זײַן מוטער איז געװען צבֿיה פֿון באר־שבֿע.
</s><s xml:id="ChroniclesBC24V2"> און יואָש האָט געטאָן װאָס איז רעכטפֿאַרטיק אין די אױגן פֿון גאָט אַלע טעג פֿון יהױדע דעם כּהן. </s><s xml:id="ChroniclesBC24V3"> און יהוידע האָט פֿאַר אים גענומען צװײ װײַבער; און ער האָט געבאָרן זין און טעכטער.
</s><s xml:id="ChroniclesBC24V4"> און עס איז געװען נאָך דעם, האָט יואָש געהאַט אין האַרצן צו באַנײַען דאָס הױז פֿון גאָט. </s><s xml:id="ChroniclesBC24V5"> און ער האָט אײַנגעזאַמלט די כּהנים און די לוִיִים, און ער האָט צו זײ געזאָגט׃ גײט אַרױס צו די שטעט פֿון יהודה, און קלײַבט אױף פֿון גאַנץ ישׂראל געלט אױף צו פֿאַרריכטן דאָס הױז פֿון אײַער גאָט פֿון יאָר צו יאָר; און איר זאָלט אײַך אײַלן װעגן דער זאַך. אָבער די לוִיִים האָבן זיך ניט געאײַלט. </s><s xml:id="ChroniclesBC24V6"> האָט דער מלך גערופֿן יהױדע דעם הױפּֿט, און האָט צו אים געזאָגט׃ פֿאַר װאָס האָסטו ניט פֿאַרלאַנגט פֿון די לוִיִים, צו ברענגען די אָפּגאָב [אַרױפֿֿגעלײגט] פֿון משה דעם קנעכט פֿון גאָט, און פֿון דער אײַנזאַמלונג פֿון ישׂראל, פֿאַר דעם געצעלט פֿון געזעץ? </s><s xml:id="ChroniclesBC24V7"> װאָרום עתליהו די מרשעת, אירע זין האָבן צעבראָכן דאָס הױז פֿון גאָט, און אױך אַלע געהײליקטע זאַכן פֿון גאָטס הױז האָבן זײ פֿאַרטאָן פֿאַר די בעל־געטער.
</s><s xml:id="ChroniclesBC24V8"> און דער מלך האָט געהײסן, און מע האָט געמאַכט אַ קאַסטן, און אים אַװעקגעשטעלט בײַם טױער פֿון גאָטס הױז פֿון אױסנװײניק. </s><s xml:id="ChroniclesBC24V9"> און מע האָט אַרױסגעלאָזט אַן אױסרוף אין יהודה און אין ירושלים, צו ברענגען די אָפּגאָב [אַרױפֿֿגעלײגט] פֿון משה דעם קנעכט פֿון גאָט אױף ישׂראל אין מדבר. </s><s xml:id="ChroniclesBC24V10"> און אַלע האַרן און דאָס גאַנצע פֿאָלק האָבן זיך געפֿרײט, און זײ האָבן געבראַכט און אַרײַנגעװאָרפֿן אין קאַסטן ביז פֿול. </s><s xml:id="ChroniclesBC24V11"> און עס איז געװען, בעת מע פֿלעגט ברענגען דעם קאַסטן צו די אױפֿֿזעער פֿון מלך דורך דער האַנט פֿון די לויִים, און װי זײ האָבן געזען אַז עס איז דאָ פֿיל געלט, אַזױ פֿלעגט קומען דער שרײַבער פֿון מלך, און דער אױפֿֿזעער פֿון דעם כּהן־גדול, און זײ פֿלעגן אױסלײדיקן דעם קאַסטן, און אים אַװעקטראָגן און אים אומקערן אױף זײַן אָרט. אַזױ האָבן זײ געטאָן טאָג אין טאָג, און זײ האָבן אָנגעזאַמלט געלט לרובֿ. </s><s xml:id="ChroniclesBC24V12"> און דער מלך און יהױדע האָבן עס געגעבן צו די װערקמײנסטער איבער דער אַרבעט פֿון גאָטס הױז; און זײ האָבן געדונגען שטײנהעקער און האָלצמײנסטער, צו באַנײַען דאָס הױז פֿון גאָט, און אױף אײַזנ־ און קופּערשמידן, צו פֿאַרריכטן דאָס הױז פֿון גאָט. </s><s xml:id="ChroniclesBC24V13"> און די בעל־מלאָכהס האָבן געאַרבעט, און די אַרבעט איז פֿאַרריכט געװאָרן דורך זײער האַנט, און זײ האָבן צוריקגעשטעלט דאָס הױז פֿון גאָט אױף זײַן שטאַנד, און אים באַפֿעסטיקט. </s><s xml:id="ChroniclesBC24V14"> און אַז זײ האָבן געענדיקט, האָבן זײ געבראַכט פֿאַר דעם מלך און יהױדען דעם רעשט געלט, און מע האָט דערפֿון געמאַכט כּלים פֿאַר גאָטס הױז, כּלים צום דינען און אױפֿֿברענגען, און שאָלן, און גילדערנע און זילבערנע כּלים. און מע פֿלעגט אױפֿֿברענגען בראַנדאָפּפֿער אין הױז פֿון גאָט תּמיד אַלע טעג פֿון יהױדען.
</s><s xml:id="ChroniclesBC24V15"> און יהױדע איז געװאָרן אַלט און זאַט מיט טעג, און ער איז געשטאָרבן; הונדערט און דרײַסיק יאָר איז ער אַלט געװען, אַז ער איז געשטאָרבן. </s><s xml:id="ChroniclesBC24V16"> און מע האָט אים באַגראָבן אין דודס־שטאָט לעבן די מלכים, װײַל ער האָט געטאָן גוטס צװישן ישׂראל, און פֿאַר גאָט און זײַן הױז.
</s><s xml:id="ChroniclesBC24V17"> און נאָך דעם טױט פֿון יהױדען זײַנען געקומען די האַרן פֿון יהודה, און זײ האָבן זיך געבוקט צום מלך. דענצמאָל האָט דער מלך זיך צוגעהערט צו זײ. </s><s xml:id="ChroniclesBC24V18"> און זײ האָבן פֿאַרלאָזן דאָס הױז פֿון יהוה דעם גאָט פֿון זײערע עלטערן, און זײ האָבן געדינט די געצנבױמער, און די געצנבילדער, און עס איז געװען אַ צאָרן אױף יהודה און ירושלים פֿאַר דער דאָזיקער פֿאַרשולדיקונג זײערער. </s><s xml:id="ChroniclesBC24V19"> און ער האָט געשיקט צו זײ נבֿיאים, זײ אומצוקערן צו גאָט, און זײ האָבן זײ געװאָרנט, אָבער זײ האָבן ניט צוגעטאָן דאָס אױער.
</s><s xml:id="ChroniclesBC24V20"> און דער גײַסט פֿון גאָט האָט אָנגעקלײדט זכריה דעם זון פֿון יהוידע דעם כּהן, און ער האָט זיך געשטעלט איבער דעם פֿאָלק, און האָט צו זײ געזאָגט׃ אַזױ האָט גאָט געזאָגט׃ פֿאַר װאָס טרעט איר איבער די געבאָט פֿון יהוה, אַז איר זאָלט ניט באַגליקן? װאָרום איר האָט פֿאַרלאָזן יהוה, און ער האָט אײַך פֿאַרלאָזן. </s><s xml:id="ChroniclesBC24V21"> האָבן זײ געמאַכט אױף אים אַ בונט, און האָבן אים פֿאַרשטײנט מיט שטײנער אױף דעם באַפֿעל פֿון מלך, אין הױף פֿון גאָטס הױז.
</s><s xml:id="ChroniclesBC24V22"> און דער מלך יואָש האָט ניט געדאַכט אָן דעם חסד װאָס זײַן פֿאָטער יהױדע האָט מיט אים געטאָן, און ער האָט געהרגעט זײַן זון. און אַז ער איז געשטאָרבן, האָט ער געזאָגט׃ גאָט װעט זען און װעט אױפֿֿמאָנען.
</s><s xml:id="ChroniclesBC24V23"> און עס איז געװען, בײַם אַרומדרײ פֿון יאָר, איז אַרױפֿֿגעגאַנגען אױף אים דער חיל פֿון אַרם, און זײ זײַנען געקומען קײן יהודה און ירושלים, און האָבן אומגעבראַכט אַלע האַרן פֿון פֿאָלק פֿון צװישן דעם פֿאָלק, און זײער גאַנצן רױב האָבן זײ אַװעקגעשיקט צום מלך פֿון דרמשׂק. </s><s xml:id="ChroniclesBC24V24"> הגם דער חיל פֿון אַרם איז געקומען מיט װינציק מענטשן, אָבער גאָט האָט איבערגעגעבן אין זײער האַנט זײער אַ גרױסן חיל, װײַל זײ האָבן פֿאַרלאָזן גאָט דעם האַר פֿון זײערע עלטערן. און זײ האָבן געטאָן אַ משפּֿט אױף יואָשן. </s><s xml:id="ChroniclesBC24V25"> און אַז זײ זײַנען אַװעק פֿון אים – װאָרום זײ האָבן אים געלאָזן אין גרױס קראַנקשאַפֿט – האָבן זײַנע קנעכט געמאַכט אַ בונט אױף אים – פֿאַר דעם בלוט פֿון די זין פֿון יהױדע דעם כּהן – און זײ האָבן אים געהרגעט אױף זײַן בעט, און ער איז געשטאָרבן. און מע האָט אים באַגראָבן אין דודס־שטאָט, אָבער מע האָט אים ניט באַגראָבן אין די קבֿרים פֿון די מלכים, </s><s xml:id="ChroniclesBC24V26"> און דאָס זײַנען די װאָס האָבן געמאַכט דעם בונט אױף אים׃ זבֿר דער זון פֿון שמעת דער עמונית, און יהוזבֿד דער זון פֿון שמרית דער מואָבֿית.
</s><s xml:id="ChroniclesBC24V27"> און זײַנע זין, און די פֿיל נבֿואות איבער אים, און די באַפֿעסטיקונג פֿון גאָטס הױז, זײ זײַנען באַשריבן אין דעם מדרש פֿון דעם בוך פֿון די מלכים. און זײַן זון אַמציהו איז געװאָרן מלך אױף זײַן אָרט.

</s><s xml:id="ChroniclesBC25V1"> פֿינף און צװאַנציק יאָר איז אמציהו געװאָרן מלך, און נײַן און צװאַנציק יאָר האָט ער געקיניגט אין ירושלים. און דער נאָמען פֿון זײַן מוטער איז געװען יהועדן פֿון ירושלים. </s><s xml:id="ChroniclesBC25V2"> און ער האָט געטאָן װאָס איז רעכטפֿאַרטיק אין די אױגן פֿון גאָט, אָבער ניט מיט אַ גאַנצן האַרצן.
</s><s xml:id="ChroniclesBC25V3"> און עס איז געװען, װי די מלוכה איז געװען באַפֿעסטיקט בײַ אים, אַזױ האָט ער געהרגעט זײַנע קנעכט װאָס האָבן דערשלאָגן זײַן פֿאָטער דעם מלך. </s><s xml:id="ChroniclesBC25V4"> אָבער זײערע קינדער האָט ער ניט געטײט, נײַערט אַזױ װי עס שטײט געשריבן אין דער תּורה, אין דעם בוך פֿון משהן, װאָס גאָט האָט באַפֿױלן, אַזױ צו זאָגן: פֿאָטערס זאָלן ניט געטײט װערן פֿאַר קינדער און קינדער זאָלן ניט געטײט װערן פֿאָר פֿאָטערס; נײַערט יעטװעדער פֿאַר זײַן זינד זאָל געטײט װערן.
</s><s xml:id="ChroniclesBC25V5"> און אמציהו האָט אײַנגעזאַמלט יהודה, און האָט זײ אױסגעשטעלט לױט די פֿאָטערהאײַזער, לױט די הױפּטלײַט פֿון די טױזנטן און לױט די הױפּטלײַט פֿון די הונדערטן, גאַנץ יהודה און בנימין; און ער האָט זײ געצײלט פֿון צװאַנציק יאָר אַלט און העכער, און האָט זײ געפֿונען דרײַ הונדערט טױזנט געקליבענע מענער, װאָס קענען אַרױסגײן אין חיל, װאָס האַלטן אַ שפּיז און אַ פּאַנצער. </s><s xml:id="ChroniclesBC25V6"> און ער האָט אָנגעדונגען פֿון ישׂראל הונדערט טױזנט העלדישע גיבורים פֿאַר הונדערט צענטנער זילבער.
</s><s xml:id="ChroniclesBC25V7"> און אַ געטלעכער מאַן איז געקומען צו אים, אַזױ צו זאָגן: מלך, זאָל דער חיל פֿון ישׂראל ניט גײן מיט דיר, װײַל גאָט איז ניט מיט ישׂראל, מיט אַלע קינדער פֿון אפֿרים. </s><s xml:id="ChroniclesBC25V8"> װאָרום אַז דו װעסט גײן, מעגסטו פֿירן װי שטאַרק די מלחמה, װעט דיך גאָט מאַכן פֿאַלן פֿאַר דעם פֿײַנט, װײַל בײַ גאָט איז די מאַכט צו העלפֿן און צו מאַכן פֿאַלן. </s><s xml:id="ChroniclesBC25V9"> האָט אמציהו געזאָגט צו דעם געטלעכן מאַן: אָבער װאָס טוט מען װעגן די הונדערט צענטנער װאָס איך האָב געגעבן דער מחנה פֿון ישׂראל? האָט דער געטלעכער מאַן געזאָגט: גאָט קען דיר געבן מער װי דאָס. </s><s xml:id="ChroniclesBC25V10"> האָט זײ אמציהו אָפּגעזונדערט, די מחנה װאָס איז צו אים געקומען פֿון אפֿרים, אױף צו גײן אַהײם; און זײער צאָרן האָט זײער געגרימט אױף יהודה, און זײ האָבן זיך אומגעקערט אַהײם אין גרימצאָרן.
</s><s xml:id="ChroniclesBC25V11"> און אמציהו האָט זיך געשטאַרקט, און ער האָט אָנגעפֿירט זײַן פֿאָלק, און ער איז געגאַנגען צום טאָל פֿון זאַלץ, און האָט געשלאָגן פֿון די קינדער פֿון שׂעיִר צען טױזנט. </s><s xml:id="ChroniclesBC25V12"> און צען טױזנט האָבן די קינדער פֿון יהודה געפֿאַנגען לעבעדיקערהײט, און זײ האָבן זײ געבראַכט אױפֿֿן שפּיץ פֿעלדז, און זײ אַראָפּגעװאָרפֿן פֿון שפּיץ פֿעלדז, ביז זײ זײַנען אַלע צעהאַקט געװאָרן.
</s><s xml:id="ChroniclesBC25V13"> אָבער די לײַט פֿון דער מחנה װאָס אמציהו האָט אומגעקערט פֿון צו גײן מיט אים אין דער מלחמה, האָבן זיך צעשפּרײט איבער די שטעט פֿון יהודה, פֿון שומרון און ביז בית-חורון, און זײ האָבן פֿון זײ געשלאָגן דרײַ טױזנט, און האָבן גערױבט פֿיל רױב.
</s><s xml:id="ChroniclesBC25V14"> און עס איז געװען, נאָכדעם װי אמציהו איז געקומען פֿון שלאָגן די אַדומים, האָט ער געבראַכט די געטער פֿון די קינדער פֿון שׂעיִר, און האָט זײ זיך אױפֿֿגעשטעלט פֿאָר געטער, און ער פֿלעגט זיך בוקן פֿאַר זײ, און רײכערן צי זײ. </s><s xml:id="ChroniclesBC25V15"> האָט דער צאָרן פֿון גאָט געגרימט אױף אמציהון, און ער האָט געשיקט צו אים אַ נבֿיא, און ער האָט צו אים געזאָגט: נאָך װאָס זוכסטו די געטער פֿון דעם דאָזיקן פֿאָלק, װאָס האָבן ניט מציל געװען זײער פֿאָלק פֿון דײַן האַנט? </s><s xml:id="ChroniclesBC25V16"> און עס איז געװען, אַז ער האָט גערעדט צו אים, האָט [דער מלך] צו אים געזאָגט: האָבן מיר דיך פֿאַר דעם יועץ פֿון מלך געמאַכט? הער דיר אױף; נאָך װאָס זאָל מען דיך שלאָגן? האָט דער נבֿיא אױפֿֿגעהערט, און ער האָט געזאָגט: איך װײַס אַז גאָט האָט באַראָטן דיך אומצוברענגען, װײַל דו האָסט דאָס געטאָן, און האָסט ניט צוגעהערט צו מײַן עצה.
</s><s xml:id="ChroniclesBC25V17"> און אמציהו דער מלך פֿון יהודה האָט זיך באַקלערט, און האָט געשיקט צו יואָש דעם זון פֿון יהואָחז דעם זון פֿון יהודהן, דעם מלך פֿון ישׂראל, אַזױ צו זאָגן: קום לאָמיר זיך אָנקוקן אין פּנים.
</s><s xml:id="ChroniclesBC25V18"> האָט יואָש דעם מלך פֿון ישׂראל געשיקט צו אמציהו דעם מלך פֿון יהודה, אַזױ צו זאָגן: דעם דאָרן װאָס אין לבֿנון האָט געשיקט צו דעם צעדערבױם װאָס אין לבֿנון, אַזױ צו זאָגן: גיב דײַן טאָכטער צו מײַן זון פֿאַר אַ װײַב. איז פֿאַרבײַגעגאַנגען אַ װילדע חיה װאָס אין לבֿנון, און האָט צעטראָטן דעם דאָרן. </s><s xml:id="ChroniclesBC25V19"> דו קלערסט, אָט האָסט געשלאָגן אדום, און דײַן האַרץ האָט דיך דערהױבן זיך צו באַרימען. זיץ אַצונד אין דער הײם. נאָך װאָס זאָלסטו זיך רײצן מיט אומגליק, און פֿאַלן דו און יהודה מיט דיר.
</s><s xml:id="ChroniclesBC25V20"> אָבער אמציהו האָט ניט צוגעהערט; װאָרום דאָס איז געװען פֿון גאָט, כּדי זײ צו געבן אין דער האַנט [פֿון זײער פֿײַנט], װײַל זײ האָבן געזוכט די געטער פֿון אדום. </s><s xml:id="ChroniclesBC25V21"> און יואָש דער מלך פֿון ישׂראל איז אַרױפֿֿגעגאַנגען, און ער און אמציהו דער מלך פֿון יהודה האָבן זיך אָנגעקוקט אין פּנים אין בית-שמש װאָס געהערט צו יהודה. </s><s xml:id="ChroniclesBC25V22"> און יהודה איז געשלאָגן געװאָרן פֿאַר ישׂראל, און זײ זײַנען אַנטלאָפֿן איטלעכער צו זײַנע געצעלטן.
</s><s xml:id="ChroniclesBC25V23"> און אמציהו דעם מלך פֿון יהודה, דעם זון פֿון יואָש דעם זון פֿון יהואָחזן, האָט יואָש דעם מלך פֿון ישׂראל געכאַפטּ אין בית-שמש, און האָט אים געבראַכט קײן ירושלים; און ער האָט דורכגעבראָכן די מױער פֿון ירושלים פֿון דעם טױער פֿון אפֿרים ביז דעם װינקלטױער, פֿיר הונדערט אײלן. </s><s xml:id="ChroniclesBC25V24"> און [ער האָט צוגענומען] דאָס גאַנצע גאָלד און זילבער, און אַלע כּלים, װאָס האָבן זיך געפֿונען אין הױז פֿון גאָט אונטער עובֿד-אדומען, און די אוצרות פֿון דעם מלכס הױז, און מַשכּון-קינדער, און האָט זיך אומגעקערט קײן שומרון.
</s><s xml:id="ChroniclesBC25V25"> און אמציהו דער זון פֿון יואָשן, דער מלך פֿון יהודה, האָט געלעבט נאָך דעם טױט פֿון יואָש דעם זון פֿון יהואָחזן, דעם מלך פֿון ישׂראל, פֿופֿצן יאָר.
</s><s xml:id="ChroniclesBC25V26"> און די איבעריקע זאַכן װעגן אמציהו, די ערשטע אַזױ װי די לעצטע, זײ זײַנען שױן באַשריבן אין בוך פֿון די מלכים פֿון יהודה און ישׂראל. </s><s xml:id="ChroniclesBC25V27"> און פֿון דער צײַט אָן װאָס אמציהו האָט זיך אָפּגעקערט פֿון הינטער גאָט, האָט מען געבונטעװעט אַ בונט אױף אים אין ירושליִם; און ער איז אַנטלאָפֿן קײן לכיש, אָבער מע האָט נאָכגעשיקט נאָך אים קײן לכיש, און מע האָט אים דאָרטן געטײט. </s><s xml:id="ChroniclesBC25V28"> און מע האָט אים געבראַכט אױף פֿערד, און מע האָט אים באַגראָבן לעבן זײַנע עלטערן אין דער שטאָט יהודה.

</s><s xml:id="ChroniclesBC26V1"> און דאָס גאַנצע פֿאָלק פֿון יהודה האָט גענומען עוּזִיָהון, װאָס איז געװען זעכצן יאָר אַלט, און זײ האָבן אים געמאַכט פֿאַר אַ מלך אױף דעם אָרט פֿון זײַן פֿאָטער אמציהון.
</s><s xml:id="ChroniclesBC26V2"> ער האָט אַרומגעבױט אילות און האָט זי אומגעקערט צו יהודה, נאָך דעם װי דער מלך האָט געלײגט מיט זײַנע עלטערן.
</s><s xml:id="ChroniclesBC26V3"> זעכצן יאָר איז עוּזִיָהו אַלט געװען, אַז ער איז געװאָרן מלך, און צװײ און פֿופֿציק יאָר האָט ער געקיניגט אין ירושלים. און דער נאָמען פֿון זײַן מוטער איז געװען יכָליה פֿון ירושלים.
</s><s xml:id="ChroniclesBC26V4"> און ער האָט געטאָן װאָס איז רעכטפֿאַרטיק און די אױגן פֿון גאָט, אַזױ װי אַלץ װאָס זײַן פֿאָטער אמציהו האָט געטאָן. </s><s xml:id="ChroniclesBC26V5"> און ער האָט זיך אָפּגעלײגט אױף זוכן גאָט אין די טעג פֿון זכַריָהון, װאָס איז געװען פֿאַרשטאַנדיק אין דער זעונג פֿון גאָט; און אין די טעג װאָס ער האָט געזוכט יהוה האָט מיט אים גאָט באַגליקט.
</s><s xml:id="ChroniclesBC26V6"> און ער איז אַרױסגעגאַנגען און האָט מלחמה געהאַלטן מיט די פּלישתּים, און האָט אײַנגעבראָכן די מױער פֿון גת, און די מױער פֿון יבֿנה, און די מױער פֿון אַשדוד, און געבױט שטעט אַרום אַשדוד, און צװישן די פּלישתּים. </s><s xml:id="ChroniclesBC26V7"> און גאָט האָט אים געהאָלפֿן אַקעגן די פּלישתּים, און אַקעגן די אַראַבער, װאָס זײַנען געזעסן אין גור-בעל, און די מעונים. </s><s xml:id="ChroniclesBC26V8"> און די עמונים האָבן געגעבן מתּנות צו עוּזִיָהו; און זײַן שם איז געגאַנגען ביז מע קומט קײן מצרַיִם, װאָרום ער איז געװען שטאַרק ביז גאָר. </s><s xml:id="ChroniclesBC26V9"> און עוּזִיָהו האָט געבױט טורעמס אין ירושלים בײַם װינקלטױער, און בײַם טױער פֿון טאָל, און בײַם עק, און ער האָט זײ בעפֿעסטיקט. </s><s xml:id="ChroniclesBC26V10"> און ער האָט געבױט טורעמס אין דער מדבר, און האָט אױסגעהאַקט פֿיל ברונעמער, װאָרום ער האָט געהאַט פֿיל פֿי אי אין דער נידערונג, אי אין דעם פֿלאַכלאַנד; [און ער האָט געהאַט] אַקערלײַט און גערטענירער אױף די בערג, און אין כַּרמל, װאָרום ער איז געװען אַ ליבהאַבער פֿון ערד.
</s><s xml:id="ChroniclesBC26V11"> און עוּזִיָהו האָט געהאַט אַ חיל פֿון קריגסלײַט װאָס זײַנען אַרױסגעגאַנגען אױף מלחמה אין מחנות, לױט דעם מספּר פֿון זײער צײלונג דורך דער האַנט פֿון יעיִאל דעם שרײַבער, און מעשׂיהו דעם אױפֿֿזעער, אונטער דער האַנט פֿון חַנַניָהון, אײנעם פֿון די האַרן פֿון מלך. </s><s xml:id="ChroniclesBC26V12"> די גאַנצע צאָל פֿון די הױפּטן פֿון פֿאָטערהײַזער, די העלדישע גיבורים, איז געװען צװײ טױזנט און זעקס הונדערט. </s><s xml:id="ChroniclesBC26V13"> און אונטער זײער האַנט איז געװען אַ קריגס-חיל פֿון דרײַ הונדערט טױזנט און זיבן טױזנט פֿון פֿינף הונדערט װאָס האָבן געהאַלטן מלחמה מיט שטאַרקן כּוח, צו העלפֿן דעם מלך אַקעגן דעם פֿײַנט. </s><s xml:id="ChroniclesBC26V14"> און עוּזִיָהו האָט צוגעגרײט פֿאַר זײ, פֿאַר דעם גאַנצן חיל, שילדן, און שפּֿיזן, און קיװערס, און פּאַנצערס, און בױגנס, און שלײַדערשטײנער. </s><s xml:id="ChroniclesBC26V15"> און ער האָט געמאַכט אין ירושלים קונציקע געשטעלן, אױסגעטראַכט פֿון אַ מײנסטער, צו זײַן אױף די טורעמס און אױף די שפּיצן, אױף צו שיסן מיט פֿײַלן און מיט גרױסע שטײנער; און זײַן שם איז אַרױסגעגאַנגען ביז אין מרחקים, װאָרום ער איז װוּנדערלעך געהאָלפֿן געװאָרן, ביז ער איז געװאָרן שטאַרק.
</s><s xml:id="ChroniclesBC26V16"> אָבער װי ער איז שטאַרק געװאָרן, האָט זײַן האַרץ זיך דערהױבן ביז צום פֿאַרדאָרבן װערן, און ער האָט געפֿעלשט אָן יהוה זײַן גאָט, און ער איז אַרײַנגעגאַנגען אין היכל פֿון גאָט צו רײכערן אױף דעם מזבח פֿאַר װײַרױך. </s><s xml:id="ChroniclesBC26V17"> איז אַרײַנגעגאַנגען נאָך אים עזריָהו דער כּהן, און מיט אים אַכציק כּהנים פֿון גאָט, העלדישע יונגען, </s><s xml:id="ChroniclesBC26V18"> און זײ האָבן זיך געשטעלט פֿאַר דעם מלך עוזיהו, און זײ האָבן צו אים געזאָגט: ניט פֿאַר דיר, עוזיהו, איז רײכערן צו גאָט, נאָר פֿאַר די כּהנים, די קינדער פֿון אַהרן, װאָס זײַנען געהײליקט אױף צו רײכערן. גײ אַרױס פֿון הײליקטום, װאָרום דו האָסט געפֿעלשט, און דאָס װעט דיר ניט זײַן צום כּבֿוד בײַ גאָט דעם האַר. </s><s xml:id="ChroniclesBC26V19"> האָט עוזיהו געצערנט; און אין זײַן האַנט איז געװען אַ רײכערפֿאַן אױף צו רײכערן; און װי ער האָט געצערנט אױף די כּהנים, אַזױ האָט אַ צָרעת אױסגעבראָכן אױף זײַן שטערן, פֿאַר די כּהנים אין גאָטס הױז, לעבן דעם מזבח פֿאַר װײַרױך. </s><s xml:id="ChroniclesBC26V20"> און עזריָהו דער כּהן־גדול און אַלע כּהנים האָבן זיך אומגעקוקט, ערשט ער איז מצורע אױף זײַן שטערן; האָבן זײ אים אױף גיך אַװעקגענומען פֿון דאָרטן, און אױך ער האָט זיך געײַלט אַרױסצוגײן, װײַל גאָט האָט אים געפּלאָגט.
</s><s xml:id="ChroniclesBC26V21"> און דער מלך עוזיהו איז געװען מצורע ביז דעם טאָג פֿון זײַן טױט; און ער איז געזעסן אין אַן אָפּגעזונדערטן הױז, אַ מצורע; װאַרום ער איז אָפּגעשניטן געװאָרן פֿון גאָטס הױז. און זײַן זון יותם איז געװען איבער דעם מלכס הױז; ער האָט געמישפּט דאָס פֿאָלק פֿון לאַנד.
</s><s xml:id="ChroniclesBC26V22"> און די איבעריקע זאַכן װעגן עוזיהון, די ערשטע אַזױ װי די לעצטע, האָט באַשריבן ישעיָהו הנבֿיא דער זון פֿון אַמוצן.
</s><s xml:id="ChroniclesBC26V23"> און עוזיהו האָט זיך געלײגט מיט זײַנע עלטערן, און מע האָט אים באַגראָבן בײַ זײַנע עלטערן אין דעם קבֿר-פֿעלד פֿון די מלכים, װאָרום זײ האָבן געזאָגט: ער איז אַ מצורע. און זײַן זון יותם איז געװאָרן מלך אױף זײַן אָרט.

</s><s xml:id="ChroniclesBC27V1"> פֿינֿף און צװאַנציק יאָר איז יותם אַלט געװען, אַז ער איז געװאָרן מלך, און זעכצן יאָר האָט ער געקיניגט אין ירושלים. און דער נאָמען פֿון זײַן מוטער איז געװען ירושה די טאָכטער פֿון צדוקן.
</s><s xml:id="ChroniclesBC27V2"> און ער האָט געטאָן װאָס איז רעכטפֿאַרטיק אין די אױגן פֿון גאָט, אַזױ װי אַלץ װאָס זײַן פֿאָטער עוּזיָהו האָט געטאָן; נאָר ער איז ניט אַרײַנגעגאַנגען אין היכל פֿון גאָט. אָבער דאָס פֿאָלק איז נאָך אַלץ געװען פֿאַרדאָרבן.
</s><s xml:id="ChroniclesBC27V3"> ער האָט געבױט דעם אױבערשטן טױער פֿון גאָטס הױז, און אין דער מױער פֿון עופֿל האָט ער פֿיל געבױט. </s><s xml:id="ChroniclesBC27V4"> און ער האָט געבױט שטעט אין די בערג פֿון יהודה, און אין די װעלדער האָט ער געבױט פּאַלאַצן און טורעמס. </s><s xml:id="ChroniclesBC27V5"> און ער האָט מלחמה געהאַלטן מיט דעם מלך פֿון די קינדער פֿון עמון, און האָט זײ איבערגעשטאַרקט, און די קינדער פֿון עמון האָבן אים געגעבן אין יענעם יאָר הונדערט צענטנער זילבער, און טױזנט כּור װײץ, און גערשטן צען טױזנט. דאָס אײגענע האָבן אים די קינדער פֿון עמון געבראַכט אױך אױפֿֿן צװײטן יאָר און אױפֿֿן דריטן. </s><s xml:id="ChroniclesBC27V6"> און יותם איז געװאָרן שטאַרק, װאָרום ער האָט אױפֿֿגעפּאַסט זײַנע װעגן פֿאַר יהוה זײַן גאָט.
</s><s xml:id="ChroniclesBC27V7"> און די איבעריקע זאַכן װעגן יותמען, און אַלע זײַנע מלחמות, און זײַנע פֿירונגען, זײ זײַנען באַשריבן אין בוך פֿון די מלכים פֿון ישׂראל און יהודה.
</s><s xml:id="ChroniclesBC27V8"> פֿינף און צװאַנציק יאָר איז ער אַלט געװען, אַז ער איז געװאָרן מלך, און זעכצן יאָר האָט ער געקיניגט אין ירושלים.
9. און יותם האָט זיך געלײגט מיט זײַנע עלטערן, און מע האָט אים באַגראָבן אין דודס-שטאָט. און זײַן זון אָחז איז געװאָרן מלך אױף זײַן אָרט.

</s><s xml:id="ChroniclesBC28V1"> צװאַנציק יאָר איז אָחז אַלט געװען, אַז ער איז געװאָרן מלך, און זעכצן יאָר האָט ער געקיניגט אין ירושלים.
און ער האָט ניט געטאָן װאָס איז רעכטפֿאַרטיק אין די אױגן פֿון גאָט, אַזױ װי זײַן פֿאָטער דוד. </s><s xml:id="ChroniclesBC28V2"> נאָר איז געגאַנגען אין דעם װעג פֿון די מלכים פֿון ישׂראל. און ער האָט אױך געמאַכט געגאָסענע בילדער צו די בעל-געטער; </s><s xml:id="ChroniclesBC28V3"> און ער האָט גערײכערט אין דעם טאָל פֿון בן-הנום, און האָט פֿאַרברענט זײַנע זין אין פֿײַער, אַזױ װי די אומװערדיקײטן פֿון די פֿעלקער װאָס גאָט האָט פֿאַרטריבן פֿון פֿאַר די קינדער פֿון ישׂראל. </s><s xml:id="ChroniclesBC28V4"> און ער האָט געשלאַכט און גערײכערט אױף די במות, און אױף די בערגלעך, און אונטער יעטװעדער צװײַגהאַפֿטיקן בױם. </s><s xml:id="ChroniclesBC28V5"> און יהוה זײַן גאָט האָט אים געגעבן אין דער האַנט פֿון דעם מלך פֿון ארם; און זײ האָבן אים געשלאָגן, און האָבן געפֿאַנגען פֿון אים אַ גרױס געפֿאַנגענשאַפֿט, און געבראַכט קײן דרמשׂק. און אױך אין דער האַנט פֿון דעם מלך פֿון ישׂראל איז ער געגעבן געװאָרן, און ער האָט אים געשלאָגן אַ גרױסן שלאַק. </s><s xml:id="ChroniclesBC28V6"> און פּקח דער זון פֿון רמליַהון האָט אױסגעהרגעט אין יהודה הונדערט און צװאַנציק טױזנט אין אײן טאָג, אַלע העלדישע יונגען; פֿאַר װאָס זײ האָבן פֿאַרלאָזן יהוה דעם גאָט פֿון זײערע עלטערן. </s><s xml:id="ChroniclesBC28V7"> און זכרי דעם גיבור פֿון אפֿרָיִם האָט געהרגעט מעשׂיהו דעם זון פֿון מלך, און עזריקם דעם פֿירשט פֿון הױז, און אלקָנה דעם שני-למלך. </s><s xml:id="ChroniclesBC28V8"> און די קינדער פֿון ישׂראל האָבן געפֿאַנגען פֿון זײערע ברידער צװײ הונדערט טױזנט װײַבער, זין, און טעכטער, און אױך פֿיל זאַקרױב האָבן זײ גערױבט פֿון זײ, און געבראַכט דעם זאַקרױב קײן שומרון.
</s><s xml:id="ChroniclesBC28V9"> און דאָרטן איז געװען אַ נבֿיא פֿון גאָט װאָס זײַן נאָמען איס געװען עודד; איז ער אַרױסגעגאַנגען אַנטקעגן דעם חיל װאָס איז געקומען קײן שומרון. און ער האָט צו זײ געזאָגט: זעט, פֿון װעגן דעם גרימצאָרן פֿון יהוה דעם גאָט פֿון אײַערע עלטערן אױף יהודה האָט ער זײ געגעבן אין אײַער האַנט, אָבער איר האָט זײ געהרגעט מיט אַ צאָרן װאָס גרײכט צום הימעל. </s><s xml:id="ChroniclesBC28V10"> און אַצונד װילט איר די קינדער פֿון יהודה און ירושלים באַצװינגען פֿאַר קנעכט און פֿאַר דינסטן צו אײַך. זײַנען דען ניטאָ אַפֿילו בײַ אײַך אַלײן פֿאַרשולדיקונגען אַקעגן גאָט אײַער האַר? </s><s xml:id="ChroniclesBC28V11"> דרום הערט מיך צו אַצונד, און קערט אום די געפֿאַנגענשאַפֿט װאָס איר האָט געפֿאַנגען פֿון אײַערע ברידער, װאָרום דער גרימצאָרן פֿון גאָט איז אױף אײַך.
</s><s xml:id="ChroniclesBC28V12"> האָבן עטלעכע פֿון די הױפּטלײַט פֿון די קינדער פֿון אפֿריִם, עזריהו דער זון פֿון יהוחננען, ברכיָהו דער זון פֿון משלמותן, און יחזקיָהו דער זון פֿון שלומען, און אמשׂאָ דער זון פֿון חדלין, זיך אױפֿֿגעשטעלט אַקעגן די װאָס זײַנען געקומען פֿון דער מלחמה. </s><s xml:id="ChroniclesBC28V13"> און זײ האָבן צו זײ געזאָגט: איר זאָלט ניט ברענגען אַהער די געפֿאַנגענע, װאָרום אַ פֿאַרשולדיקונג אַקעגן גאָט װילט איר ברענגען אױף אונדז, נאָך צוצולײגן צו אונדזערע זינד און צו אונדזערע פֿאַרשולדיקונג; װאָרום גרױס איז אונדזער פֿאַרשולדיקונג און אַ גרימצאָרן איז אױף ישׂראל.
</s><s xml:id="ChroniclesBC28V14"> האָבן די באַװאָפֿענטע אַװעקגעלאָזט די געפֿאַנגענע און דעם רױב, פֿאַר די פֿירשטן און דער גאַנצער אײַנזאַמלונג. </s><s xml:id="ChroniclesBC28V15"> און די מענער װאָס זײַנען אָנגערופֿן געװאָרן מיט די נעמען, זײַנען אױפֿֿגעשטאַנען, און האָבן גענומען די געפֿאַנגענע, און אַלע זײערע נאַקעטע האָבן זײ באַקלײדט פֿון דעם זאַקרױב; און אַז זײ האָבן זײ באַקלײדט און זײ באַשוכט, און זײ געגעבן עסן און טרינקען, און זײ באַזאַלבט, האָבן זײ אַלע זײערע שװאַכע אַװעקגעפֿירט אױף אײזלען, און זײ געבראַכט קײן יריחו דער שטאָט פֿון טײטלבױמער, צו זײערע ברידער, און האָבן זיך אומגעקערט קײן שומרון.
</s><s xml:id="ChroniclesBC28V16"> אין יענער צײַט האָט דער מלך אָחז געשיקט צו די מלכים פֿון אשור, זײ זאָלן אים העלפֿן. </s><s xml:id="ChroniclesBC28V17"> װאָרום די אדומים זײַנען װידער געקומען, און האָבן געשלאָגן יהודה און געפֿאַנגען געפֿאַנגענע. </s><s xml:id="ChroniclesBC28V18"> און די פּלשתּים האָבן זיך צעשפּרײט אין די שטעט פֿון דער נידערונג, און פֿון דרום יהודה, און זײ האָבן באַצװוּנגען בית-שמש, און אילון, און גדרות, און שׂוכו מיט אירע טעכטערשטעט, און תּמנה מיט אירע טעכטערשטעט, און גמזו מיט אירע טעכטערשטעט; און זײ האָבן זיך דאָרטן באַזעצט. </s><s xml:id="ChroniclesBC28V19"> װאָרום גאָט האָט געמאַכט אונטערטעניק יהודה פֿון װעגן אָחז דעם מלך פֿון ישׂראל, װײַל ער האָט געװילדעװעט אין יהודה און געפֿעלשט אַ פֿעלשונג אָן גאָט. </s><s xml:id="ChroniclesBC28V20"> און תּלגת-פּלנסר, דער מלך פֿון אשור, איז געקומען אױף אים, און האָט אים געדריקט און אים ניט געשטאַרקט. </s><s xml:id="ChroniclesBC28V21"> װאָרום אָחז האָט אױסגעלײדיקט דאָס הױז פֿון גאָט, און דאָס הױז פֿון דעם מלך און די פֿירשטן, און אַװעקגעגעבן דעם מלך פֿון אשור, אָבער עס האָט אים ניט געהאָלפֿן.
</s><s xml:id="ChroniclesBC28V22"> און אין דער צײַט װאָס אים האָט צוגעדריקט האָט ער נאָך מער געפֿעלשט אָן גאָט, דער דאָזיקער מלך אָחז. </s><s xml:id="ChroniclesBC28V23"> און ער האָט געשלאַכט צו די געטער פֿון דרמשׂק װאָס האָט אים געשלאָגן, און ער האָט געזאָגט: װײַל די געטער פֿון די מלכים פֿון ארם העלפֿן זײ, דרום װעל איך שלאַכטן צו זײ, אַז זײ זאָלן מיך העלפֿן. און זײ זײַנען געװען אַ שטרױכלונג פֿאַר אים און פֿאַר גאַנץ ישׂראל. </s><s xml:id="ChroniclesBC28V24"> און אָחז האָט אײַנגעזאַמלט די כּלים פֿון גאָטס הױז און פֿאַרשלאָסן די טירן פֿון גאָטס הױז, און זיך געמאַכט מזבחות אױף יעטװעדער װינקל אין ירושלים. </s><s xml:id="ChroniclesBC28V25"> און אין יעטװעדער שטאָט פֿון יהודה האָט ער געמאַכט במות אױף צו רײכערן צו פֿרעמדע געטער, און האָט דערצערנט יהוה דעם גאָט פֿון זײַנע עלטערן.
</s><s xml:id="ChroniclesBC28V26"> און די איבעריקע זאַכן װעגן אים, און אַלע זײַנע פֿירונגען, די ערשטע אַזױ װי די לעצטע, זײ זײַנען באַשריבן אין בוך פֿון די מלכים פֿון יהודה און ישׂראל.
</s><s xml:id="ChroniclesBC28V27"> און אָחז האָט זיך געלײגט מיט זײַנע עלטערן, און מע האָט אים באַגראָבן אין שטאָט, אין ירושלים; װאָרום מע האָט אים ניט געבראַכט אין די קבֿרים פֿון די מלכים פֿון ישׂראל. און זײַן זון יחזקיהו איז געװאָרן מלך אױף זײַן אָרט.

</s><s xml:id="ChroniclesBC29V1"> יחזקיהו איז געװאָרן מלך צו פֿינף און צװאַנציק יאָר, און נײַן און צװאַנציק יאָר האָט ער געקיניגט אין ירושלים. און דער נאָמען פֿון זײַן מוטער איז געװען אבֿיה די טאָכטער פֿון זכריהון.
</s><s xml:id="ChroniclesBC29V2"> און ער האָט געטאָן װאָס איז רעכטפֿאַרטיק אין די אױגן פֿון גאָט, אַזױ װי אַלץ װאָס זײַןִ פֿאָטער דוד האָט געטאָן. </s><s xml:id="ChroniclesBC29V3"> ער האָט אין ערשטן יאָר פֿון זײַן מלוכה, אין ערשטן חודש, געעפֿענט די טירן פֿון גאָטס הױז, און זײ פֿאַרריכט. </s><s xml:id="ChroniclesBC29V4"> און ער האָט געבראַכט די כּהנים און די לוִיִים, און האָט זײ אײַנגעזאַמעלט אױף דעם ברײטן פּלאַץ אין מזרח. </s><s xml:id="ChroniclesBC29V5"> און ער האָט צו זײ געזאָגט: הערט מיך צו, לוִיִים, הײליקט אײַך אַצונד, און הײליקט דאָס הױז פֿון יהוה דעם גאָט פֿון אײַערע עלטערן, און טראָגט אַרױס די אומרײניקײט פֿון הײליקטום. </s><s xml:id="ChroniclesBC29V6"> ואָרום אונדזערע עלטערן האָבן געפֿעלשט, און האָבן געטאָן װאָס איז שלעכט אין די אױגן פֿון יהוה אונדזער גאָט, און האָבן אים פֿאַרלאָזן, און אַװעקגעדרײט זײער פָּנים פֿון גאָטס משכּן, און צוגעקערט דעם רוקן. </s><s xml:id="ChroniclesBC29V7"> זײ האָבן אױך פֿאַרשלאָסן די טיר פֿון פֿאָדערהױז, און פֿאַרלאָשן די ליכט, און קײן װײַרױך האָבן זײ ניט גערײכערט, און קײן בראַנדאָפּפֿער האָבן זײ ניט אױפֿֿגעבראַכט אין הײליקטום צום גאָט פֿון ישׂראל. </s><s xml:id="ChroniclesBC29V8"> און דער צאָרן פֿון גאָט איז געװען אױף יהודה און ירושָלַיִם, און ער האָט זײ געמאַכט פֿאַר אַ גרױל, פֿאַר אַ שרעק, און פֿאַר אַ שמוצערונג, אַזױ װי איר זעט מיט אײַערע אױגן. </s><s xml:id="ChroniclesBC29V9"> און אָט זײַנען אונדזערע עלטערן געפֿאַלן דורכן שװערד, און אונדזערע זין, און אונדזערע טעכטער, און אונדזערע װײַבער, זײַנען אין געפֿאַנגענשאַפֿט איבער דעם. </s><s xml:id="ChroniclesBC29V10"> אַצונד איז אין מײַן האַרצן צו שליסן אַ בונד צו יהוה דעם גאָט פֿון ישׂראל, כּדי זײַן גרימצאָרן זאָל זיך אָפּקערן פֿון אונדז. </s><s xml:id="ChroniclesBC29V11"> מײַנע קינדער איר זאָלט אַצונד ניט זײַן אָפּגעלאָזט, װאָרום אײַך האָט גאָט אױסדערװײלט צו שטײן פֿאַר אים, אים צו באַדינען, און זײַן צו אים דינער און רײכערן.
</s><s xml:id="ChroniclesBC29V12"> זײַנען אױפֿגעשטאַנען די לוִיִים: מחת דער זון פֿון עמשׂין, און יואל דער זון פֿון עמשׂין, און יואל דער זון פֿון עזריהון, פֿון די קינדער פֿון די קהתים; און פֿון די קינדער פֿון מרָרי, קּיש דער זון פֿון עבֿדין, און עזריהו דער זון פֿון יהללאלן; און פֿון די גרשונים, יואָח דער זון פֿון זמהן, און עדן דער זון פֿון יואָחן; </s><s xml:id="ChroniclesBC29V13"> און פֿון די קינדער פֿון אליצָפֿן, שמרי, און יעיִעל; און פֿון די קינדער פֿון אָסף, זכריהו, און מתּניהו; </s><s xml:id="ChroniclesBC29V14"> און פֿון די קינדער פֿון הימן, יחיִאל, און שמעי; און פֿון די קינדער פֿון ידותון, שמעיה, און עוּזיִאל. </s><s xml:id="ChroniclesBC29V15"> און זײ האָבן אײַנגעזאַמלט זײערע ברידער, און זײ האָבן זיך געהײליקט, און זײַנען געקומען אַזױ װי דעם מלכס באַפֿעל לױט די װערטער פֿון גאָט, צו רײניקן דאָס הױז פֿון גאָט. </s><s xml:id="ChroniclesBC29V16"> און די כּהנים זײַנען אַרײַנגעגאַנגען אינעװײניק אין הױז פֿון גאָט, צו רײניקן, און זײ האָבן אַרױסגעטראָגן די גאַנצע טומאה װאָס זײ האָבן געפֿונען אין דעם טעמפּל פֿון גאָט, אין הױף פֿון גאָטס הױז; און די לוִיִים האָבן עס צוגענומען אַרױסצוטראָגן דרױסן צום טײַך קדרון. </s><s xml:id="ChroniclesBC29V17"> און זײ האָבן אָנגעהױבן הײליקן אין ערשטן טאָג פֿון ערשטן חודש, און אין אַכטן טאָג פֿון חודש זײַנען זײ געקומען אין דעם פֿאָדערהױז פֿון גאָט; און זײ האָבן געהײליקט דאָס הױז פֿון גאָט אין אַכט טעג; און אין זעכצנטן טאָג פֿון ערשטן חודש האָבן זײ געענדיקט. </s><s xml:id="ChroniclesBC29V18"> און זײ זײַנען אַרײַנגעגאַנגען אינעװײניק [אין פּאַלאַץ] צום מלך חזקיהו, און האָבן געזאָגט: מיר האָבן גערײניקט דאָס גאַנצע הױז פֿון גאָט, און דעם מזבח פֿאַר בראַנדאָפּפֿער און אַלע זײַנע כּלים, און דעם טיש פֿאַר דער אױסלײגונג [פֿון ברױט] און אַלע זײַנע כּלים. </s><s xml:id="ChroniclesBC29V19"> און אַלע כּלים װאָס דער מלך אָחז האָט אַװעקגעװאָרפֿן אין זײַן מלוכה, װען ער האָט געפֿעלשט, האָבן מיר צורעכטגעמאַכט און געהײליקט, און אָן זײַנען זײ פֿאַר דעם מזבח פֿון גאָט.
</s><s xml:id="ChroniclesBC29V20"> האָט זיך געפֿעדערט דער מלך יחזקיהו, און ער האָט אײַנגעזאַמלט אַלע האַרן פֿון שטאָט, און ער איז אַרױפֿֿגעגאַנגען אין גאָטס הױז. </s><s xml:id="ChroniclesBC29V21"> און מע האָט געבראַכט זיבן אָקסן, און זיבן װידערס, און זיבן שעפּסן, און זיבן ציגנבעק, פֿאַר אַ זינדאָפּפֿער פֿאָר דער מלוכה, און פֿאַר דעם הײליקטום, און פֿאַר יהודה. און ער האָט געהײסן די קינדער פֿון אַהרן, די כּהנים, זײ אױפֿֿברענגען אױף דעם מזבח פֿון גאָט. </s><s xml:id="ChroniclesBC29V22"> און זײ האָבן געשאָכטן די רינדער, און די כּהנים האָבן צוגענומען דאָס בלוט, און געשפּרענגט אױפֿֿן מזבח; און זײ האָבן געשאָכטן די שעפּסן, און געשפּרענגט דאָס בלוט אױפֿֿן מזבח. </s><s xml:id="ChroniclesBC29V23"> און מע האָט גענענט די בעק פֿון זינדאָפּפֿער פֿאַר דעם מלך און דער אײַנזאַמלונג, און זײ האָבן אָנגעלענט אױף זײ זײערע הענט. </s><s xml:id="ChroniclesBC29V24"> און די כּהנים האָבן זײ געשאָכטן, און האָבן אַרױפֿֿגעטאָן זײער בלוט פֿאַר אַ זינדאָפּפֿער אױפֿֿן מזבח, כּדי מכַפּר צו זײַן אױף גאַנץ ישׂראל; װאָרום דער מלך האָט אָנגעזאָגט אַז פֿאַר גאַנץ ישׂראל זאָל זײַן דאָס בראַנדאָפּפֿער און דאָס זינדאָפּפֿער.
</s><s xml:id="ChroniclesBC29V25"> און ער האָט געשטעלט די לוִיִים אין גאָטס הױז מיט צימבלען, מיט גיטאַרן, און מיט האַרפֿן, לױט דעם באַפֿעל פֿון דודן, און גָד דעם מלכס זעער, און נתן דעם נבֿיא; װאָרום דער באַפֿעל איז געװען פֿון גאָט דורך זײַנע נבֿיאיִם. </s><s xml:id="ChroniclesBC29V26"> און די לוִיִים זײַנען געשטאַנען מיט די כּלי־זמר פֿון דודן, און די כּהנים מיט טרומײטן. </s><s xml:id="ChroniclesBC29V27"> און חזקיהו האָט געהײסן אױפֿֿברענגען דאָס בראַנדאָפּפֿער אױפֿֿן מזבח, און בעת דאָס בראַנדאָפּפֿער האָט זיך אָנגעהױבן, האָט זיך אָנגעהױבן דאָס געזאַנג פֿון גאָט מיט די טרומײטן, און אין אײנעם מיט די כּלי־זמר פֿון דוד דעם מלך פֿון ישׂראל. </s><s xml:id="ChroniclesBC29V28"> און די גאַנצע אײַנזאַמלונג האָט זיך געבוקט, און די זינגערס האָבן געזונגען, און די טרומײטן האָבן געטרומײטערט – דאָס אַלץ האָט אָנגעהאַלטן ביז דאָס בראַנדאָפּפֿער האָט זיך געענדיקט.
</s><s xml:id="ChroniclesBC29V29"> און װי מע האָט געענדיקט אױפֿֿברענגען, האָט דער מלך און אַלע װאָס האָבן זיך געפֿונען מיט אים, געקניט און זיך געבוקט. </s><s xml:id="ChroniclesBC29V30"> און דער מלך יחזקיהו און די האַרן האָבן געהײסן די לוִיִים לױבן גאָט אין די װערטער פֿון דודן און אסף דעם זעער, און זײ האָבן געלױבט מיט שׂמחה, און האָבן זיך גענײַגט און זיך געבוקט.
</s><s xml:id="ChroniclesBC29V31"> און יחזקיהו האָט זיך אָפּגערופֿן און האָט געזאָגט: אַצונד האָט איר דערפֿילט אײַער האַנט צו גאָט; גענענט, און ברענגט שלאַכטאָפּפֿער און דאַנקאָפּפֿער אין הױז פֿון גאָט. און די אײַנזאַמלונג האָט געבראַכט שלאַכטאָפּפֿער און דאַנקאָפּפֿער, און איטלעכער װאָס זײַן האַרץ איז געװען װיליק – בראַנדאָפּפֿער. </s><s xml:id="ChroniclesBC29V32"> און די צאָל פֿון די בראַנדאָפּפֿער װאָס די אײַנזאַמלונג האָט געבראַכט, איז געװען זיבעציק רינדער, הונדערט װידערס, צװײ הונדערט שעפּסן; די אַלע פֿאַר אַ בראַנדאָפּפֿער צו גאָט. </s><s xml:id="ChroniclesBC29V33"> און די געהײליקטע זײַנען געװען זעקס הונדערט רינדער, און דרײַ טױזנט שאַף. </s><s xml:id="ChroniclesBC29V34"> אָבער די כּהנים זײַנען געװען צו װינציק, און זײ האָבן ניט געקענט אָפּשינדן אַלע בראַנדאָפּפֿער; האָבן זײערע ברידער די לוִיִים זײ אונטערגעהאָלפֿן ביז די אַרבעט איז געװען געענדיקט, און ביז די כּהנים האָבן זיך געהײליקט; װאָרום די לוִיִים זײַנען געװען רעכטפֿאַרטיקער אין האַרצן זיך צו הײליקן פֿון די כּהנים.
</s><s xml:id="ChroniclesBC29V35"> און אױך בראַנדאָפּפֿער זײַנען געװען לרובֿ, מיט פֿעטס פֿון פֿרידאָפּפֿער, און מיט גיסאָפּפֿער צו די בראַנדאָפּפֿער.
אַזױ איז אײַנגעשטעלט געװאָרן דער דינסט פֿון גאָטס הױז. </s><s xml:id="ChroniclesBC29V36"> און יחזקיהו און דאָס גאַנצע פֿאָלק האָבן זיך געפֿרײט איבער דעם װאָס גאָט האָט אָנגעברײט פֿאַר דעם פֿאָלק, װאָרום די זאַך איז געשען פּלוצלינג.

</s><s xml:id="ChroniclesBC30V1"> און יחזקיהו האָט געשיקט צו גאַנץ ישׂראל און יהודה, און ער האָט אױך געשריבן בריװ צו אפֿריִם און מנשה, צו קומען אין הױז פֿון גאָט אין ירושלים צו מאַכן דעם קרבן-פּסח צו יהוה דעם גאָט פֿון ישׂראל. </s><s xml:id="ChroniclesBC30V2"> און דער מלך און זײַנע האַרן און די גאַנצע עדה אין ירושלים האָבן זיך באַקלערט צו מאַכן דעם קרבן-פּסח אין צװײטן חודש. </s><s xml:id="ChroniclesBC30V3"> װאָרום זײ האָבן אים ניט געקענט מאַכן אין יענער צײַט, װײַל ניט גענוג כּהנים האָבן זיך געהאַט געהײליקט, און דאָס פֿאָלק איז ניט געװען אײַנגעזאַמלט אין ירושלים. </s><s xml:id="ChroniclesBC30V4"> און די זאַך איז געװען גלײַך אין די אױגן פֿון מלך, און אין די אױגן פֿון דער גאַנצער עדה. </s><s xml:id="ChroniclesBC30V5"> און זײ האָבן באַשטימט די זאַך, אַרױסצולאָזן אַן אױסרוף אין גאַנץ ישׂראל, פֿון באר-שבֿע און ביז דָן, צו קומען מאַכן קרבן-פּסח צו יהוה דעם גאָט פֿון ישׂראל אין ירושלים; װאָרום מע האָט אים שױן פֿון לאַנג ניט געהאַט געמאַכט אַזױ װי עס שטײט געשריבן.
</s><s xml:id="ChroniclesBC30V6"> און די לױפֿערס זײַנען געגאַנגען מיט בריװ פֿון דער האַנט פֿון מלך און זײַנע האַרן, דורך גאַנץ ישׂראל און יהודה, און לױט דעם באַפֿעל פֿון דעם מלך, אַזױ צו זאָגן: קינדער פֿון ישׂראל, קערט אײַך אום צו יהוה דעם גאָט פֿון אַבֿרהם, יצחק, און ישׂראל, כּדי ער זאָל זיך אומקערן צו די אַנטרונענע װאָס זײַנען אײַך געבליבן פֿון דער האַנט פֿון די מלכים פֿון אשור. </s><s xml:id="ChroniclesBC30V7"> און איר זאָלט ניט זײַן װי אײַערע פֿאָטערס, און אַזױ װי אײַערע ברידער, װאָס האָבן געפֿעלשט אָן יהוה דעם גאָט פֿון זײערע עלטערן, און ער האָט זײ געמאַכט פֿאַר אַ בײזװוּנדער, אַזױ װי איר זעט. </s><s xml:id="ChroniclesBC30V8"> אצונד, זאָלט איר ניט האַרט מאַכן אײַער נאַקן אַזױ װי אײַערע עלטערן; גיט די האַנט צו גאָט, און קומט אין זײַן הײליקטום װאָס ער האָט געהײליקט אױף אײביק, און דינט יהוה אײַער גאָט, כּדי זײַן גרימצאָרן זאָל זיך אָפּקערן פֿון אײַך. </s><s xml:id="ChroniclesBC30V9"> װאָרום אַז איר װעט זיך אומקערן צו גאָט, װעלן אײַערע ברידער און אײַערע זין קריגן דערבאַרימונג בײַ זײערע פֿאַנגערס, און זיך אומקערן צו דעם דאָזיקן לאַנד, װאָרום דערבאַרימדיק און לײַטזעליק איז יהוה אײַער גאָט, און ער װעט ניט אָפּקערן דעם פָּנים פֿון אײַך, אַז איר װעט זיך אומקערן צו אים.
</s><s xml:id="ChroniclesBC30V10"> און די לױפֿערס זײַנען געגאַנגען פֿון שטאָט דורך לאַנד אפֿרים און מנשה, און ביז זבֿוּלון; אָבער מע האָט געלאַכט פֿון זײ און געשפּעט פֿון זײ. 11. נאָר טײל פֿון אָשר און מנשה און זבֿוּלון זײַנען געװאָרן אונטערטעניק, און זײַנען געקומען קײן ירושלים. </s><s xml:id="ChroniclesBC30V12"> אױך אין יהודה איז געװען די האַנט פֿון גאָט צו געבן אײן האַרץ צו טאָן דעם באַפֿעל פֿון דעם מלך און האַרן, לױט דעם װאָרט פֿון גאָט.
</s><s xml:id="ChroniclesBC30V13"> און עס האָבן זיך אױפֿֿגעקליבן אין ירושלים אַ סך פֿאָלק צו מאַכן דעם יום־טובֿ פֿון מצות אין צװײטן חודש – זײער אַ גרױסע אײַנזאַמלונג. </s><s xml:id="ChroniclesBC30V14"> און זײ זײַנען אױפֿֿגעשטאַנען און האָבן אָפּגעטאָן די מזבחות װאָס אין ירושלים, און אַלע רײכערערטער האָבן זײ אָפּגעטאָן און אַרײַנגעװאָרפֿן אין טײַך קדרון. </s><s xml:id="ChroniclesBC30V15"> און זײ האָבן געשאָכטן דעם קרבן-פּסח אין פֿערצנטן טאָג פֿון צװײטן חודש; און די כּהנים און די לוִיִים האָבן זיך געשעמט, און זײ האָבן זיך געהײליקט, און געבראַכט בראַנדאָפּפֿער אין הױז פֿון גאָט. </s><s xml:id="ChroniclesBC30V16"> און זײ זײַנען געשטאַנען אױף זײער אָרט, אַזױ װי זײער דין, לױט דער תּורה פֿון משה דעם געטלעכן מאַן; די כּהנים האָבן געשפּרענגט דאָס בלוט פֿון דער האַנט פֿון די לוִיִים. </s><s xml:id="ChroniclesBC30V17"> װאָרום אַ סך זײַנען געװען אין דער אײַנזאַמלונג װאָס האָבן זיך ניט געהײליקט; דרום זײַנען די לוִיִים געװען איבער דער שעכטונג פֿון דעם קרבן-פּסח פֿאַר איטלעכן װאָס איז ניט רײן, כּדי צו הײליקן צו גאָט. </s><s xml:id="ChroniclesBC30V18"> װײַל דאָס רובֿ פֿון דעם פֿאָלק, צומײנסט פֿון אפֿרים און מנשה, ישׂשׂכר און זבֿולון, האָבן זיך ניט גערײניקט; נאָר זײ האָבן געגעסן דעם קרבן-פּסח ניט װי עס שטײט געשריבן, װײַל יחזקיהו האָט מתפּלל געװען אױף זײ, אַזױ צו זאָגן: גאָט דער גוטער זאָל מכפּר זײַן אױף </s><s xml:id="ChroniclesBC30V19"> איטלעכן װאָס האָט געקערט זײַן האַרץ צו זוכן גאָט יהוה, דעם גאָט פֿון זײַנע עלטערן, הגם ניט לױט דער רײנקײט װאָס מע דאַרֿף בײַ הײליקײט. </s><s xml:id="ChroniclesBC30V20"> און גאָט האָט צוגעהערט יחזקיהו, און ער האָט פֿאַרשױנט דאָס פֿאָלק.
</s><s xml:id="ChroniclesBC30V21"> און די קינדער פֿון ישׂראל װאָס האָבן זיך געפֿונען אין ירושלים, האָבן געמאַכט דעם יום־טובֿ פֿון מצות זיבן טעג מיט גרױס שׂמחה; און די לוִיִים און די כּהנים האָבן געלױבט גאָט טאָג אין טאָג, מיט שטאַרקע כּלי־זמר צו גאָט. </s><s xml:id="ChroniclesBC30V22"> און יחזקיהו האָט גערעדט צום האַרצן פֿון די לוִיִים װאָס זײַנען געװען װױלפֿאַרשטאַנדיק װעגן גאָט. און זײ האָבן געגעסן די זיבן טעג פֿון יום־טובֿ, שלאַכטנדיק שלאַכטאָפּפֿער, און דאַנקאָפּפֿער יהוה דעם גאָט פֿון זײערע עלטערן.
</s><s xml:id="ChroniclesBC30V23"> און די גאַנצע אײַנזאַמלונג האָט זיך באַקלערט צו מאַכן נאָך אַנדערע זיבן טעג; און זײ האָבן געמאַכט זיבן טעג אַ שׂמחה. </s><s xml:id="ChroniclesBC30V24"> װאָרום דער מלך יחזקיהו האָט מנדבֿ געװען פֿאַר דער אײַנזאַמלונג טױזנט אָקסן און זיבן טױזנט שאָף, און די האַרן האָבן מנדבֿ געװען פֿאַר דער אײַנזאַמלונג טױזנט אָקסן און צען טױזנט שאָף, און פֿיל כּהנים האָבן זיך געהײליקט. </s><s xml:id="ChroniclesBC30V25"> און די גאַנצע אײַנזאַמלונג פֿון יהודה, און די כּהנים און די לוִיִים, און די גאַנצע אײַנזאַמלונג װאָס איז געקומען פֿון ישׂראל, און די פֿרעמדע װאָס זײַנען געקומען פֿון לאַנד ישׂראל, אָדער װאָס זײַנען געזעסן אין יהודה, האָבן זיך געפֿרײט. </s><s xml:id="ChroniclesBC30V26"> און עס איז געװען אַ גרױסע שׂמחה אין ירושלים, װאָרום פֿון די טעג פֿון שלמה דעם זון פֿון דוד, דעם מלך פֿון ישׂראל, איז אַזױ-װאָס ניט געװען אין ירושלים. </s><s xml:id="ChroniclesBC30V27"> און די כּהנים און די לעװיִים זײַנען אױפֿֿגעשטאַנען און האָבן געבענטשט דאָס פֿאָלק, און זײער קול איז צוגעהערט געװאָרן, און זײער תּפֿילה איז געקומען צו זײַן הײליקער װױנונג, אין הימל.
</s><s xml:id="ChroniclesBC31V1"> און אַז מע האָט דאָס אַלץ געענדיקט, זײַנען אַרױסגעגאַנגען אַלע ישׂראל װאָס האָבן זיך דאָרטן געפֿונען, צו די שטעט פֿון יהודה, און זײ האָבן צעבראָכן די זײַלשטײנער, און אָפּגעהאַקט די געצנבײמער, און אײַנגעװאָרפֿן די במות און די מזבחות, פֿון גאַנץ יהודה און בנימין, און אין אפֿרים און מנשה, ביז צום פֿאַרלענדן. און אַלע קינדער פֿון ישׂראל האָבן זיך אומגעקערט איטלעכער צו זײַן אײגנטום אין זײערע שטעט.
</s><s xml:id="ChroniclesBC31V2"> און יחזקיהו האָט באַשטימט די אָפּטײלונג פֿון די כּהנים און די לוִיִים לױט זײערע אָפּטײלונגען, איטלעכן װי נאָך זײַן דינסט, סײַ די כּהנים סײַ די לוִיִים. פֿאַר בראַנדאָפּפֿער, און פֿאַר פֿרידאָפּפֿער, אױף צו דינען, און צו דאַנקען און לױבן אין די טױערן פֿון גאָטס לאַגערן; </s><s xml:id="ChroniclesBC31V3"> און דעם מלכס צושטײַער פֿון זײַן פֿאַרמעג פֿאַר די בראַנדאָפּפֿער – פֿאַר די בראַנדאָפּפֿער פֿון אין דער פֿרי און פֿון אָװנט, און די בראַנדאָפּפֿער פֿון די שבתים, און פֿון ראש־חודש, און פֿון די יום־טובֿים, אַזױ װי עס שטײט געשריבן אין דער תּורה פֿון גאָט. </s><s xml:id="ChroniclesBC31V4"> און ער האָט אָנגעזאָגט דעם פֿאָלק, די באַװױנער פֿון ירושלים, צו געבן דעם טײל פֿון די כּהנים און די לוִיִים, כּדי זײ זאָלן זיך האַלטן אָן דער תּורה פֿון גאָט. </s><s xml:id="ChroniclesBC31V5"> און װי דאָס װאָרט איז פֿאַרשפּרײט געװאָרן, אַזױ האָבן די קינדער פֿון ישׂראל געבראַכט פֿיל ערשטע פֿון תּבֿואה, װײַן, און אײל, און האָניק, און אַלערלײ אײַנקום פֿון פֿעלד, און מעשׂר פֿון אַלצדינג האָבן זײ געבראַכט לרובֿ. </s><s xml:id="ChroniclesBC31V6"> און די קינדער פֿון ישׂראל און יהודה װאָס זײַנען געזעסן אין די שטעט פֿון יהודה, זײ אױך האָבן געבראַכט מעשׂר פֿון רינדער און שאָף, און מעשׂר פֿון די הײליקע גאָבן װאָס זײַנען געהײליקט געװאָרן צו יהוה זײער גאָט; און זײ האָבן אָנגעלײגט הױפֿנס-הױפֿנסװײַז. </s><s xml:id="ChroniclesBC31V7"> אין דריטן חודש האָט מען אָנגעהױבן לײגן דעם גרונט פֿון די הױפֿנס, און אין זיבעטן חודש האָט מען געענדיקט. </s><s xml:id="ChroniclesBC31V8"> זײַנען געקומען יחזקיהו און די האַרן, און זײ האָבן באַקוקט די הױפֿנס, און האָבן געבענטשט גאָט און זײַן פֿאָלק ישׂראל. </s><s xml:id="ChroniclesBC31V9"> און יחזקיהו האָט געפֿרעגט די כּהנים און די לוִיִים װעגן די הױפֿנס. </s><s xml:id="ChroniclesBC31V10"> האָט אים געענטפֿערט עזריהו דער כּהן-גדול פֿון דעם הױז פֿון צדוק, און האָט געזאָגט: זינט מע האָט אָנגעהױבן ברענגען די אָפּשײדונג אין הױז פֿון גאָט, האָבן מיר געגעסן צו זאַט, און נאָך איבערגעלאָזט פֿיל; װאָרום גאָט האָט געבענטשט זײַן פֿאָלק; און װאָס איז איבערגעבליבן איז די דאָזיקע הורבע.
</s><s xml:id="ChroniclesBC31V11"> האָט יחזקיהו געהײסן צוגרײטן קאַמערן אין גאָטס הױז, און מע האָט צוגעגרײט. </s><s xml:id="ChroniclesBC31V12"> און מע האָט ערלעך אַרײַנגעבראַכט די אָפּשײדונג, און דעם מעשׂר, און די הײליקע גאָבן; און דער אָנפֿירער איבער זײ איז געװען כּנניהו דער לױ, און זײַן ברודער שמעי, דער צװײטער. </s><s xml:id="ChroniclesBC31V13"> און יחיִאל, און עזזיָהו, און נחת, און עשׂהאל, און ירימות, און יוזבֿד, און אליאל, און יסמכיהו, און מחת, און בניהו, זײַנען געװען אױפֿֿזעערס אונטער דער האַנט פֿון כּנניהון און זײַן ברודער שמעין, לױט דעם באַפֿעל פֿון דעם מלך יחזקיהו און עזריהו דעם פֿירשט פֿון גאָטס הױז. </s><s xml:id="ChroniclesBC31V14"> און קורא דער זון פֿון ימנהן, דער לֵוִי, דער טױערמאַן אין מזרח, איז געװען איבער די נדבֿות צו גאָט, אױף פֿאַנאַנדערצוטײלן די אָפּשײדונג פֿון גאָט און די גאָר הײליקע גאָבן. </s><s xml:id="ChroniclesBC31V15"> און אונטער אים איז געװען עדן, און מנימין, און ישוע, און שמעיהו, אַמריהו, און שכניהו, און די שטעט פֿון די כּהנים, כּדי ערלעך צו געבן צו זײערע ברידער לױט די אָפּטײלונגען, אַזױ דעם גרױסן אַזױ דעם קלײנעם. - </s><s xml:id="ChroniclesBC31V16"> אַחוץ צו די װאָס זײַנען געװען פֿאַרצײכנט פֿון מאַנספּאַרשױנען, פֿון דרײַ יאָר אַלט און העכער, אַלע װאָס קומען אין הױז פֿון גאָט לױט דעם טאָגטעגלעכן באַדאַרף צו זײער דינסט אױף זײערע װאַכן לױט זײערע אָפּטײלונגען. </s><s xml:id="ChroniclesBC31V17"> און די פֿאַרצײכעניש פֿון די כּהנים לױט זײערע פֿאָטערהײַזער, און פֿון די לוִיִים, פֿון צװאַנציק יאָר אַלט און העכער, איז געװען לױט זײערע װאַכן אין זײערע אָפּטײלונגען – </s><s xml:id="ChroniclesBC31V18"> און צו די װאָס זײַנען געװען פֿאַרצײכנט פֿון אַלע זײערע קלײנע קינדער, זײערע װײַבער, און זײערע זין, און זײערע טעכטער – צו דער גאַנצער עדה; װאָרום אין זײער ערלעכקײט האָבן זײ זיך געהײליקט צום הײליקן דינסט. </s><s xml:id="ChroniclesBC31V19"> און פֿאַר די קינדער פֿון אַהרן, די כּהנים, אין די אָפֿענע פֿעלדער פֿון זײערע שטעט, זײַנען געװען אין איטלעכער שטאָט מענטשן װאָס זײַנען געװען אָנגערופֿן מיט די נעמען, צו געבן חלקים צו אַלע מאַנספּֿאַרשױנען צװישן די כּהנים, און צו אַלע װאָס זײַנען געװען פֿאַרצײכנט צװישן די לוִיִים.
</s><s xml:id="ChroniclesBC31V20"> און אַזױ האָט יחזקיהו געטאָן אין גאַנץ יהודה. און ער האָט געטאָן װאָס איז גוט און רעכטפֿאַרטיק און װאָרהאַפֿטיק פֿאַר יהוה זײַן גאָט. </s><s xml:id="ChroniclesBC31V21"> און אין איטלעכער זאַך װאָס ער האָט אָנגעהױבן אין דעם דינסט פֿון גאָטס הױז, און אין דער תּורה און אין דעם געבאָט, כּדי צו זוכן זײַן גאָט, האָט ער מיט זײַן גאַנצן האַרצן געאַרבעט, און האָט באַגליקט.

</s><s xml:id="ChroniclesBC32V1"> נאָך די דאָזיקע געשעענישן און טרײַשאַפֿט, איז געקומען סנחריבֿ דער מלך פֿון אשור, און ער איז אַרײַן אין יהודה, און האָט געלעגערט אױף די באַפֿעסטיקטע שטעט, און ער האָט זײ געװאָלט אײַנברעכן פֿאַר זיך. </s><s xml:id="ChroniclesBC32V2"> און װי יחזקיהו האָט געזען אַז סנחריבֿ איז געקומען, און זײַן פּנים איז אױף מלחמה אַקעגן ירושלים. </s><s xml:id="ChroniclesBC32V3"> האָט ער אַן עצה געהאַלטן מיט זײַנע האַרן און זײַנע גיבורים װעגן פֿאַרשטאָפּן די װאַסערן פֿון די קװאַלן װאָס אױסן שטאָט; און זײ האָבן אים געהאָלפֿן. </s><s xml:id="ChroniclesBC32V4"> און עס האָבן זיך אײַנגעזאַמלט פֿיל פֿאָלק, און זײ האָבן פֿאַרשטאָפּט אַלע קװאַלן, און דעם טײַך װאָס פֿליסט דורכן מיטן לאַנד, אַזױ צו זאָגן: נאַכסאָל זאָלן די מלכים פֿון אשור קומען און געפֿינען אַ סך װאַסער? </s><s xml:id="ChroniclesBC32V5"> און ער האָט זיך געשטאַרקט, און האָט פֿאַרבױט די גאַנצע אײַנגעבראָכענע מױער, און זי אַרױפֿֿגעבראַכט ביז די טורעמס, און נאָך אַן אַנדער מױער דערױסן; און ער האָט באַפֿעסטיקט מלוא אין דודס-שטאָט, און ער האָט געמאַכט װאַפֿן לרובֿ און שילדן. </s><s xml:id="ChroniclesBC32V6"> און ער האָט געמאַכט הױפּטלײַט פֿון מלחמה איבערן פֿאָלק, און האָט זײ אײַנגעזאַמלט צו זיך אױפֿֿן ברײטן פּלאַץ בײַם שטאָט-טױער, און ער האָט גערעדט צו זײער האַרצן, אַזױ צו זאָגן: </s><s xml:id="ChroniclesBC32V7"> זײַט שטאַרק און פֿעסט; איר זאָלט ניט מורא האָבן און ניט אַנגסטן פֿאַר דעם מלך פֿון אשור, און פֿאַר דעם גאַנצן המון װאָס מיט אים, װאָרום מיט אונדז איז אַ גרעסערער װי מיט אים. </s><s xml:id="ChroniclesBC32V8"> מיט אים איז אַן אָרעם פֿון פֿלײש, און מיט אונדז איז יהוה אונדזער גאָט, אונדז צו העלפֿן פֿון צו פֿירן אונדזערע מלחמות. און דאָס פֿאָלק האָט זיך פֿאַרלאָזט אױף די װערטער פֿון יחזקיהו דעם מלך פֿון יהודה.
</s><s xml:id="ChroniclesBC32V9"> נאָכדעם האָט סנחריבֿ דער מלך פֿון אשור געשיקט זײַנע קנעכט קײן ירושלים – און ער איז געװען בײַ לכיש, און זײַן גאַנצע ממשלה מיט אים – צו יחזקיהו דעם מלך פֿון יהודה, און צו גאַנץ יהודה װאָס אין ירושלים, אַזױ צו זאָגן: </s><s xml:id="ChroniclesBC32V10"> אַזױ האָט געזאָגט סנחריבֿ דער מלך פֿון אשור: אױף װאָס פֿאַרזיכערט איר אײַך, און זיצט אין באַלעגערונג אין ירושלים? </s><s xml:id="ChroniclesBC32V11"> פֿאַר װאָר, יחזקיהו רעדט אײַך אײַן, כּדי אײַך צו לאָזן שטאַרבן פֿון הונגער און פֿון דאָרשט; אַזױ צו זאָגן: יהוה אונדזער גאָט װעט אונדז מציל זײַן פֿון דער האַנט פֿון דעם מלך פֿון אשור. </s><s xml:id="ChroniclesBC32V12"> איז דאָס ניט דער יחזקיהו װאָס האָט אָפּגעטאָן זײַנע במות און זײַנע מזבחות און האָט געזאָגט צו יהודה און צו ירושלים, אַזױ צו זאָגן: פֿאַר אײן מזבח זאָלט איר זיך בוקן, און אױף אים זאָלט איר רײכערן? </s><s xml:id="ChroniclesBC32V13"> װײסט איר דען ניט װאָס איך און מײַנע עלטערן האָבן געטאָן צו אַלע אומות פֿון די לענדער? </s><s xml:id="ChroniclesBC32V14"> װער איז צװישן אַלע געטער פֿון די דאָזיקע פֿעלקער װאָס מײַנע עלטערן האָבן פֿאַרװיסט, װאָס האָט געקענט מציל זײַן זײַן פֿאָלק פֿון מײַן האַנט, אַז אײַער גאָט זאָל אײַך קענען מציל זײַן פֿון מײַן האַנט? </s><s xml:id="ChroniclesBC32V15"> און אַצונד, זאָל אײַך יחזקיהו ניט נאַרן, און זאָל ער אײַך ניט אײַנרעדן אַזױ-װאָס, און איר זאָלט אים ניט גלױבן, װאָרום קײן גאָט פֿון קײן פֿאָלק אָדער קיניגרײַך האָט ניט געקענט מציל זײַן זײַן פֿאָלק פֿון מײַן האַנט, און פֿון דער האַנט פֿון מײַנע עלטערן, װעט אײַער גאָט אײַך געװיס ניט מציל זײַן פֿון מײַן האַנט.
</s><s xml:id="ChroniclesBC32V16"> און זײַנע קנעכט האָבן נאָך מער גערעדט אױף גאָט דעם האַר, און אױף יחזקיהו זײַן קנעכט. </s><s xml:id="ChroniclesBC32V17"> און אַ בריװ האָט ער געשריבן צו לעסטערן יהוה דעם גאָט פֿון ישׂראל, און צו רעדן קעגן אים, אַזױ צו זאָגן: אַזױ װי די געטער פֿון די אומות פֿון די לענדער, װאָס האָבן ניט מציל געװען זײער פֿאָלק פֿון מײַן האַנט, אַזױ װעט דער גאָט פֿון יחזקיהו ניט מציל זײַן זײַן פֿאָלק פֿון מײַן האַנט. </s><s xml:id="ChroniclesBC32V18"> און זײ האָבן אױסגערופֿן אױף אַ הױכן קול, אױף יהודיש, צו דעם פֿאָלק פֿון ירושלים װאָס אױף דער מױער, זײ איבערצושרעקן און זײ צו צעטומלען, כּדי זײ זאָלן קענען באַצװינגען די שטאָט. </s><s xml:id="ChroniclesBC32V19"> און זײ האָבן גערעדט װעגן דעם גאָט פֿון ירושלים אַזױ װי װעגן די געטער פֿון די פֿעלקער פֿון דער ערד, געמאַכט פֿון מענטשנס הענט.
</s><s xml:id="ChroniclesBC32V20"> האָט דער מלך יחזקיהו, און ישעיהו הנבֿיא דער זון פֿון אמוצן, מתפּלל געװען װעגן דעם, און זײ האָבן געשריִען צום הימל. </s><s xml:id="ChroniclesBC32V21"> און גאָט האָט געשיקט אַ מלאך, און ער האָט פֿאַרטיליקט יעטװעדער העלדישן גיבור און אָנפֿירער און הױפּטמאַן אין לאַגער פֿון דעם מלך פֿון אשור; און ער האָט זיך אומגעקערט מיט שאַנד אין פָּנים צו זײַן לאַנד. און װי ער איז אַרײַנגעגאַנגען אין הױז פֿון זײַן גאָט, האָבן די װאָס זײַנען אַרױס פֿון זײַנע אינגעװײד, אים דאָרטן געמאַכט פֿאַלן מיטן שװערד.
</s><s xml:id="ChroniclesBC32V22"> אַזױ האָט גאָט געהאָלפֿן יחזקיהו און די באַװױנער פֿון ירושלים פֿון דער האַנט פֿון סנחריבֿ דעם מלך פֿון אשור, און פֿון דער האַנט פֿון אַלעמען; און ער איז זײ בײַגעשטאַנען רונד אַרום. </s><s xml:id="ChroniclesBC32V23"> און פֿיל האָבן געבראַכט געשאַנקען צו גאָט קײן ירושלים, און טײַערע מתּנות צו יחזקיהו דעם מלך פֿון יהודה, און ער איז דערהײכט געװאָרן אין די אױגן פֿון אַלע פֿעלקער נאָך דעם.
</s><s xml:id="ChroniclesBC32V24"> אין יענע טעג איז יחזקיהו קראַנק געװאָרן ביז צום שטאַרבן, און ער האָט מתפּלל געװען צו גאָט, און גאָט האָט אים געענטפֿערט, און האָט אים געגעבן אַ צײכן. </s><s xml:id="ChroniclesBC32V25"> אָבער יחזקיהו האָט ניט אומגעקערט אַזױ װי אים איז געטאָן געװאָרן, װאָרום זײַן האַרץ האָט זיך דערהױבן, און עס איז געװען אַ צאָרן אױף אים און אױף יהודה און ירושלים. </s><s xml:id="ChroniclesBC32V26"> האָט יחזקיהו זיך אונטערטעניקט פֿון דער האָפֿערדיקײט פֿון זײַן האַרצן, ער און די באַװױנער פֿון ירושלים, און דער צאָרן פֿון גאָט איז ניט געקומען אױף זײ אין די טעג פֿון יחזקיהו.
</s><s xml:id="ChroniclesBC32V27"> און יחזקיהו האָט געהאַט עושר און כּבֿוד זײער פֿיל, און האָט זיך געמאַכט שאַצקאַמערן פֿאַר זילבער און פֿאַר גאָלד, און פֿאַר טײַערע שטײנער, און פֿאַר בשׂמים, און פֿאַר שילדן, און פֿאַר אַלערלײ גלוסטיקע זאַכן; </s><s xml:id="ChroniclesBC32V28"> און שפּײַכלערס פֿאַר דעם אײַנקום פֿון תּבֿואה, און װײַן, און אײל; און שטאַלן פֿאַר אַלערלײ בהמות, און סטאַדעס אין געהעפֿטן. </s><s xml:id="ChroniclesBC32V29"> און ער האָט זיך אײַנגעשאַפֿט שטעט, און פֿי פֿון שאָף און רינדער לרובֿ; װאָרום גאָט האָט אים געשאָנקען זײער אַ גרױס פֿאַרמעג. </s><s xml:id="ChroniclesBC32V30"> און דער אײגענער יחזקיהו האָט פֿאַרשטאָפּט דעם אױבערשטן אױסגאַנג פֿון די װאַסערן פֿון גיחון, און האָט זײ געמאַכט גײן גלײַך אַראָפּ צו מערבֿ פֿון דודס-שטאָט. און יחזקיהו האָט באַגליקט אין זײַן יעטװעדער טוּונג. </s><s xml:id="ChroniclesBC32V31"> אָבער בײַ די שלוחים פֿון די האַרן פֿון בבֿל װאָס האָבן געשיקט צו אים נאָכצופֿרעגן װעגן דעם װוּנדערצײכן װאָס איז געשען אין לאַנד, האָט אים גאָט פֿאַרלאָזן, אים צו פּרוּװן, כּדי צו װיסן אַלץ װאָס בײַ אים אין האַרצן.
</s><s xml:id="ChroniclesBC32V32"> און די איבעריקע זאַכן װעגן יחזקיהו, און זײַנע חסדים, זײ זײַנען באַשריבן אין דער זעונג פֿון ישעיהו הנבֿיא דעם זון פֿון אָמוצן אין בוך פֿון די מלכים פֿון יהודה און ישׂראל. </s><s xml:id="ChroniclesBC32V33"> און יחזקיהו האָט זיך געלײגט מיט זײַנע עלטערן, און מע האָט אים באַגראָבן אױף דעם אַרױפֿֿגאַנג פֿון די קבֿרים פֿון די קינדער פֿון דוד; און גאַנץ יהודה און די באַװױנער פֿון ירושלים האָבן אים אָנגעטאָן כּבֿוד בײַ זײַן טױט. און זײַן זון מנשה איז געװאָרן מלך אױף זײַן אָרט.

</s><s xml:id="ChroniclesBC33V1"> צװעלף יאָר איז מנשה אַלט געװען, אַז ער איז געװאָרן מלך, און פֿינף און צװאַנציק יאָר האָט ער געקיניגט אין ירושלים.
</s><s xml:id="ChroniclesBC33V2"> און ער האָט געטאָן װאָס איז שלעכט אין די אױגן פֿון גאָט, אַזױ װי די אומװערדיקײטן פֿון די פֿעלקער װאָס גאָט האָט פֿאַרטריבן פֿון פֿאַר די קינדער פֿון ישׂראל. </s><s xml:id="ChroniclesBC33V3"> און ער האָט װידער אָפּגעבױט די במות װאָס זײַן פֿאָטער יחזקיהו האָט אײַנגעװאָרפֿן, און האָט אױפֿֿגעשטעלט מזבחות צו די בעל-געטער, און האָט געמאַכט געצנבױמער, און זיך געבוקט צו דעם גאַנצן חיל פֿון הימל, און זײ געדינט. </s><s xml:id="ChroniclesBC33V4"> און ער האָט געבױט מזבחות אין הױז פֿון גאָט, װאָס גאָט האָט געזאָגט: אין ירושלים זאָל זײַן מײַן נאָמען אױף אײביק. </s><s xml:id="ChroniclesBC33V5"> און ער האָט געבױט מזבחות צו דעם גאַנצן חיל פֿון הימל אין בײדע הױפֿן פֿון גאָטס הױז. </s><s xml:id="ChroniclesBC33V6"> און ער האָט געמאַכט דורכגײן זײַנע זין דורכן פֿײַער אין דעם טאָל פֿון בן-הנום, און ער האָט געברױכט צײכנזעערײַ, און געצױבערט, און געמאַכט כּישוף, און ער האָט אײַנגעשאַפֿט די װאָס װאָרזאָגן מיט אַ גײַסט אָדער אַ רוח. ער האָט געמערט צו טאָן װאָס איז שלעכט אין די אױגן פֿון גאָט, אים צו דערצערענען. </s><s xml:id="ChroniclesBC33V7"> און ער האָט אַרײַנגעשטעלט דעם געשניצטן געץ װאָס ער האָט געמאַכט, אין הױז פֿון גאָט, װאָס גאָט האָט געזאָגט צו דודן און צו זײַן זון שלמהן: אין דעם דאָזיקן הױז, און אין ירושלים, װאָס איך האָב אױסדערװײלט פֿון אַלע שבֿטים פֿון ישׂראל, װעל איך טאָן מײַן נאָמען אױף אײביק. </s><s xml:id="ChroniclesBC33V8"> און איך װעל מער ניט אָפּטאָן דעם פֿוס פֿון ישׂראל פֿון דער ערד װאָס איך האָב באַשערט פֿאַר אײַערע עלטערן, אױב זײ װעלן נאָר היטן צו טאָן אַלץ װאָס איך האָב זײ באַפֿױלן, לױט דער גאַנצער תּורה און די חוקים און די געזעצן, דורך משהן. </s><s xml:id="ChroniclesBC33V9"> און מנשה האָט פֿאַרפֿירט יהודה און די באַװױנער פֿון ירושלים צו טאָן מער שלעכטס פֿון די פֿעלקער װאָס גאָט האָט פֿאַרטיליקט פֿון פֿאַר די קינדער פֿון ישׂראל.
</s><s xml:id="ChroniclesBC33V10"> און גאָט האָט גערעדט צו מנשהן און צו זײַן פֿאָלק, אָבער זײ האָבן ניט פֿאַרנומען. </s><s xml:id="ChroniclesBC33V11"> און גאָט האָט אױף זײ געבראַכט די חיל-פֿירער פֿון דעם מלך פֿון אשור, און זײ האָבן באַצװוּנגען מנשהן מיט רינגען, און האָבן אים געשמידט אין קופּערנע קײטן און אַװעקגעפֿירט קײן בבֿל. </s><s xml:id="ChroniclesBC33V12"> און אַז אים האָט צוגעדריקט, האָט ער געבעטן בײַ יהוה זײַן גאָט, און ער איז געװאָרן זײער אונטערטעניק פֿאַר דעם גאָט פֿון זײַנע עלטערן. </s><s xml:id="ChroniclesBC33V13"> און ער האָט מתפּלל געװען צו אים; און ער האָט זיך געלאָזט דערבעטן פֿון אים, און האָט צוגעהערט זײַן בקשה, און האָט אים אומגעקערט קײן ירושלים, צו זײַן מלוכה; און מנשה האָט געװוּסט אַז יהוה איז גאָט.
</s><s xml:id="ChroniclesBC33V14"> און נאָך דעם האָט ער געבױט אַן אױסנװײניקסטע מױער צו דודס-שטאָט, אין מערבֿ פֿון גיחון, אין טאָל, און בײַם אײַנגאַנג פֿון פֿישטױער; און ער האָט אַרומגערינגלט דעם עופֿֿל, און האָט זי געמאַכט זײער הױך, און ער האָט אַרײַנגעזעצט חיל-פֿירער אין אַלע באַפֿעסטיקטע שטעט אין יהודה. </s><s xml:id="ChroniclesBC33V15"> און ער האָט אָפּגעטאָן די פֿרעמדע געטער, און דעם געץ פֿון גאָטס הױז, און אַלע מזבחות װאָס ער האָט געבױט אױף דעם באַרג פֿון גאָטס הױז, און אין ירושלים; און ער האָט זײ אַרױסגעװאָרפֿן אױסן שטאָט. </s><s xml:id="ChroniclesBC33V16"> און ער האָט אױפֿֿגעבױט דעם מזבח פֿון יהוה, און האָט געשלאַכט אױף אים שלאַכטאָפּפֿער און דאַנקאָפּפֿער; און ער האָט אָנגעזאָגט יהודה צו דינען יהוה דעם גאָט פֿון ישׂראל. </s><s xml:id="ChroniclesBC33V17"> פֿאַר װאָר, דאָס פֿאָלק האָט נאָך אַלץ געשלאַכט אױף די במות, אָבער נאָר צו יהוה זײער גאָט.
</s><s xml:id="ChroniclesBC33V18"> און די איבעריקע זאַכן װעגן מנשהן, און זײַן תּפֿילה צו זײַן גאָט, און די װערטער פֿון די זעערס װאָס האָבן צו אים גערעדט אין נאָמען פֿון יהוה דעם גאָט פֿון ישׂראל, זײ זײַנען דאָ אין געשעענישן פֿון די מלכים פֿון ישׂראל. </s><s xml:id="ChroniclesBC33V19"> און זײַן תּפֿילה, און װי אַזױ [גאָט] האָט זיך געלאָזט דערבעטן פֿון אים, און זײַן גאַנצע זינד און זײַן פֿעלשונג, און די ערטער װאָס ער האָט אין זײ געבױט במות, און אױפֿֿגעשטעלט געצנבײמער און געשניצטע בילדער, אײדער ער איז געװאָרן אונטערטעניק, זײ זײַנען באַשריבן אין די װערטער פֿון די זעערס.
</s><s xml:id="ChroniclesBC33V20"> און מנשה האָט זיך געלײגט מיט זײַנע עלטערן, און מע האָט אים באַגראָבן אין זײַן הײם. און זײַן זון אָמון איז געװאָרן מלך אױף זײַן אָרט.
</s><s xml:id="ChroniclesBC33V21"> צװײ און צװאַנציק יאָר איז אָמון אַלט געװען, אַז ער איז געװאָרן מלך, און צװײ יאָר האָט ער געקיניגט אין ירושלים.
</s><s xml:id="ChroniclesBC33V22"> און ער האָט געטאָן װאָס איז שלעכט אין די אױגן פֿון גאָט אַזױ װי זײַן פֿאָטער מנשה האָט געטאָן; און צו אַלע געשניצטע בילדער װאָס זײַן פֿאָטער מנשה האָט געמאַכט, האָט אָמון געשלאַכט, און זײ געדינט. </s><s xml:id="ChroniclesBC33V23"> און ער איז ניט אונטערטעניק געװאָרן פֿאַר גאָט אַזױ װי זײַן פֿאָטער מנשה איז אונטערטעניק געװאָרן, נאָר ער, אָמון, האָט אַלץ מער זיך פֿאַרשולדיקט.
</s><s xml:id="ChroniclesBC33V24"> און זײַנע קנעכט האָבן געמאַכט אַ בונט אױף אים, און האָבן אים געטײט אין זײַן הױז. </s><s xml:id="ChroniclesBC33V25"> און דאָס פֿאָלק פֿון לאַנד האָט דערשלאָגן אַלע װאָס האָבן געמאַכט דעם בונט אױף דעם מלך אָמון. און דאָס פֿאָלק פֿון לאַנד האָט געמאַכט זײַן זון יאשיהו פֿאַר אַ מלך אױף זײַן אָרט.

</s><s xml:id="ChroniclesBC34V1"> אַכט יאָר איז יאשיהו אַלט געװען, אַז ער איז געװאָרן מלך, און אײן און דרײַסיק יאָר האָט ער געקיניגט אין ירושלים.
</s><s xml:id="ChroniclesBC34V2"> און ער האָט געטאָן װאָס איז רעכטפֿאַרטיק אין די אױגן פֿון גאָט, און איז געגאַנגען אין די װעגן פֿון זײַן פֿאָטער דודן, און האָט זיך ניט אָפּגעקערט רעכטס אָדער לינקס. </s><s xml:id="ChroniclesBC34V3"> און אין אַכטן יאָר פֿון זײַן מלוכה, אַז ער איז נאָך געװען אַ ייִנגל, האָט ער אָנגעהױבן זוכן דעם גאָט פֿון זײַן פֿאָטער דודן; און אין צװעלפֿטן יאָר האָט ער אָנגעהױבן רײניקן יהודה און ירושלים פֿון די במות, און די געצנבײמער, און די געשניצטע און די געגאָסענע בילדער. </s><s xml:id="ChroniclesBC34V4"> און מע האָט אײַנגעװאָרפֿן פֿאַר אים די מזבחות פֿון די בעל-געטער; און די זונזײַלן װאָס אױבן איבער זײ האָט ער אָפּגעהאַקט; און די געשניצטע און די געגאָסענע בילדער האָט ער צעבראָכן און צעשטױסן, און פֿאַנאַנדערגעשאָטן אױף די קבֿרים פֿון די װאָס האָבן געשלאַכט צו זײ. </s><s xml:id="ChroniclesBC34V5"> און די בײנער פֿון די כּהנים האָט ער פֿאַרברענט אױף זײער מזבחות, און ער האָט גערײניקט יהודה און ירושלים. </s><s xml:id="ChroniclesBC34V6"> און אַזױ אין די שטעט פֿון מנשה און אפֿרים און שמעון און ביז נפֿתּלי, מיט זײערע אײגענע ברעכגעצײַג, רונד אַרום. </s><s xml:id="ChroniclesBC34V7"> און ער האָט אײַנגעװאָרפֿן די מזבחות, און די געצנבײמער, און די געשניצטע בילדער האָט ער צעהאַקט אױף דין, און אַלע זונזײַלן האָט ער אָפּגעהאַקט אין גאַנצן לאַנד ישׂראל; און ער האָט זיך אומגעקערט קײן ירושלים.
</s><s xml:id="ChroniclesBC34V8"> און אין אַכצנטן יאָר פֿון זײַן מלוכה, נאָכן רײניקן דאָס לאַנד און דאָס הױז, האָט ער געשיקט שפֿן דעם זון פֿון אַצליהון, און מעשׂיהו, דעם האַר פֿון דער שטאָט, און יואָח זון פֿון יואָחזן, דעם פֿאַרצײכענער, צו פֿאַרריכטן דאָס הױז פֿון יהוה זײַן גאָט. </s><s xml:id="ChroniclesBC34V9"> און זײ זײַנען געקומען צו חלקיהו דעם כּהן-גדול, און האָבן אָפּגעגעבן דאָס געלט װאָס איז געבראַכט געװאָרן אין הױז פֿון גאָט, װאָס די לוִיִים, די שװעלהיטערס, האָבן אױפֿֿגעזאַמלט פֿון דער האַנט פֿון מנשה און אפֿרים, און פֿון גאַנצן איבערבלײַבן פֿון ישׂראל, און פֿון גאַנצן יהודה און בנימין, און זיך אומגעקערט קײן ירושלים. </s><s xml:id="ChroniclesBC34V10"> און זײ האָבן עס געגעבן אױף דער האַנט פֿון די װערקמײנסטער װאָס זײַנען געװען געשטעלט אין הױז פֿון גאָט; און די װערקמײנסטער װאָס האָבן געאַרבעט אין הױז פֿון גאָט, האָבן עס אױסגעגעבן צורעכטצומאַכן און פֿאַרריכטן דאָס הױז פֿון גאָט. </s><s xml:id="ChroniclesBC34V11"> און געגעבן צו די האָלצמײנסטער, און צו די בױמײנסטער, אױף צו קױפֿן געהאַקטע שטײנער, און האָלץ פֿאַר לײַסטן, און אױף צו לײגן באַלקנס אױף די הײַזער װאָס די מלכים פֿון יהודה האָבן געלאָזט צעשטערט װערן. </s><s xml:id="ChroniclesBC34V12"> און די מענטשן האָבן ערלעך געטאָן די אַרבעט; און איבער זײ זײַנען געװאָרן געשטעלט יחת, און עובֿדיהו, די לוִיִים פֿון די קינדער פֿון מררי; און זכריה, און משולם, פֿון די קינדער פֿון קהתים, אױף אױפֿֿצופּאַסן; און אַנדערע לוִיִים – איטלעכער װאָס האָט זיך פֿאַרשטאַנען אױף כּלי־זמר. </s><s xml:id="ChroniclesBC34V13"> זײ זײַנען אױך געװען איבער די לאַסטטרעגער, און האָבן אױפֿֿגעפּאַסט אױף אַלע װאָס האָבן געטאָן אַרבעט אין אַלערלײ מלאָכות. און טײל פֿון די לוִיִים זײַנען געװען שרײַבערס, און אױפֿֿזעערס, און טױערלײַט.
</s><s xml:id="ChroniclesBC34V14"> און װען זײ האָבן אַרױסגענומען דאָס געלט װאָס איז געבראַכט געװאָרן אין הױז פֿון גאָט, האָט חלקיהו דער כּהן געפֿונען דאָס בוך פֿון גאָטס תּורה געגעבן דורך משהן. </s><s xml:id="ChroniclesBC34V15"> האָט חלקיהו זיך אָפּגערופֿן און האָט געזאָגט צו שפֿן דעם שרײַבער: איך האָב געפֿונען דאָס בוך פֿון גאָטס תּורה אין הױז פֿון גאָט. און חלקיהו האָט געגעבן דאָס בוך צו שפֿנען.
</s><s xml:id="ChroniclesBC34V16"> האָט שפֿן געבראַכט דאָס בוך צום מלך, און ער האָט אױך געבראַכט דעם מלך אַן ענטפֿער, אַזױ צו זאָגן: אַלץ װאָס איז איבערגעגעבן געװאָרן אױף דער האַנט פֿון דײַנע קנעכט, טוען זײ. </s><s xml:id="ChroniclesBC34V17"> און זײ האָבן אױסגעשאָטן דאָס געלט װאָס האָט זיך געפֿונען אין הױז פֿון גאָט, און האָבן עס געגעבן אױף דער האַנט פֿון די געשטעלטע, און אױף דער האַנט פֿון די װערקמײנסטער.
</s><s xml:id="ChroniclesBC34V18"> און שפֿן דער שרײַבער האָט דערצײלט דעם מלך, אַזױ צו זאָגן: אַ בוך האָט מיר געגעבן חלקיהו דער כּהן. און שפֿן האָט דערפֿון געלײענט פֿאַר דעם מלך. </s><s xml:id="ChroniclesBC34V19"> און עס איז געװען, װי דער מלך האָט געהערט די װערטער פֿון דער תּורה, אַזױ האָט ער צעריסן זײַנע קלײדער. </s><s xml:id="ChroniclesBC34V20"> און דער מלך האָט באַפֿױלן חלקיהו, און אַחיקם דעם זון פֿון שפֿנען, און עבֿדון דעם זון פֿון מיכהן, און שפֿן דעם שרײַבער, און עשׂיה דעם מלכס דינער, אַזױ צו זאָגן: </s><s xml:id="ChroniclesBC34V21"> גײט פֿרעגט בײַ גאָט פֿאַר מיר, און פֿאַר די װאָס זײַנען איבערגעבליבן אין ישׂראל און יהודה, װעגן די װערטער פֿון דעם געפֿונענעם בוך, װאָרום גרױס איז דער גרימצאָרן פֿון גאָט װאָס איז אױסגעגאָסן אױף אונדז, פֿאַר װאָס אונדזערע עלטערן האָבן ניט געהיט דאָס װאָרט פֿון גאָט, צו טאָן אַזױ װי אַלץ װאָס שטײט געשריבן אין דעם דאָזיקן בוך.
</s><s xml:id="ChroniclesBC34V22"> איז געגאַנגען חלקיהו, און די װאָס דער מלך [האָט געהײסן], צו חולדה דער נבֿיאה, דער װײַב פֿון שלום דעם זון פֿון תּקהת, דעם זון פֿון חסרהן, דעם קלײדערהיטער- און זי האָט געװױנט אין ירושלים, אין צװײטן שטאָטפֿערטל – און זײ האָבן אַזױ גערעדט צו איר. </s><s xml:id="ChroniclesBC34V23"> האָט זי צו זײ געזאָגט: אַזױ האָט געזאָגט יהוה דער גאָט פֿון ישׂראל: זאָגט צו דעם מאַן װאָס האָט אײַך געשיקט צו מיר: </s><s xml:id="ChroniclesBC34V24"> אַזױ האָט גאָט געזאָגט: זע, איך ברענג אַן אומגליק דעם דאָזיקן אָרט און אױף זײַנע באַװױנער – אַלע קללות װאָס שטײען געשריבן אין דעם בוך װאָס מע האָט געלײענט פֿאַר דעם מלך פֿון יהודה. </s><s xml:id="ChroniclesBC34V25"> דערפֿאַר װאָס זײ האָבן מיך פֿאַרלאָזן, און האָבן גערײכערט צו פֿרעמדע געטער, כּדי מיך צו דערצערענען מיט אַלע מעשׂים פֿון זײערע הענט, און מײַן גרימצאָרן איז אױסגעגאָסן אױף דעם דאָזיקן אָרט, און ער װעט ניט פֿאַרלאָשן װערן. </s><s xml:id="ChroniclesBC34V26"> און צו דעם מלך פֿון יהודה װאָס שיקט אײַך צו פֿרעגן בײַ גאָט, צו אים זאָלט איר אַזױ זאָגן: אַזױ האָט געזאָגט יהוה דער גאָט פֿון ישׂראל: װעגן די װערטער װאָס דו האָסט געהערט, </s><s xml:id="ChroniclesBC34V27"> איז, װײַל דײַן האַרץ איז דערװײכט געװאָרן, און דו ביסט געװאָרן אונטערטעניק פֿאַר גאָט אַז דו האָסט געהערט זײַנע װערטער װעגן דעם דאָזיקן אָרט און װעגן זײַנע באַװױנער – װײַל דו ביסט געװאָרן אונטערטעניק פֿאַר מיר, און האָסט צעריסן דײַנע קלײדער, און האָסט געװײנט פֿאַר מיר, דרומעך האָב איך צוגעהערט, זאָגט גאָט. </s><s xml:id="ChroniclesBC34V28"> זע, איך זאַמל אײַן צו דײַנע עלטערן, און דו װעסט אײַנגעזאַמלט װערן אין דײַן קבֿר בשלום, און דײַנע אױגן װעלן ניט זען אַל דאָס בײז װאָס איך ברענג אױף דעם דאָזיקן אָרט און אױף זײַנע באַװױנער.
און זײ האָבן געבראַכט צום מלך דעם ענטפֿער.
</s><s xml:id="ChroniclesBC34V29"> און דער מלך האָט געשיקט, און האָט אײַנגעזאַמלט אַלע עלטסטע פֿון יהודה און ירושלים. </s><s xml:id="ChroniclesBC34V30"> און דער מלך איז אַרױפֿֿגעגאַנגען אין הױז פֿון גאָט, מיט אַלע מענער פֿון יהודה און באַװױנער פֿון ירושלים, און די כּהנים און די לוִיִים, און דעם גאַנצן פֿאָלק פֿון קלענסטן ביזן גרעסטן. און ער האָט געלײענט אין זײערע אױערן אַלע װערטער פֿון דעם בוך פֿון בונד װאָס איז געפֿונען געװאָרן אין הױז פֿון גאָט. </s><s xml:id="ChroniclesBC34V31"> און דער מלך האָט זיך געשטעלט אױף זײַן אָרט, און ער האָט געשלאָסן אַ בונד פֿאַר גאָט, צו גײן נאָך גאָט, און צו היטן זײַנע געבאָט און זײַנע אָנזאָגן און זײַנע געזעצן, מיט זײַן גאַנצן האַרצן און מיט זײַן גאַנצער זעל, צו טאָן די װערטער פֿון דעם בונד װאָס שטײען געשריבן אין דעם דאָזיקן בוך. </s><s xml:id="ChroniclesBC34V32"> און ער האָט געמאַכט צושטײן אַלע װאָס האָבן זיך געפֿונען אין ירושלים און בנימין; און די באַװױנער פֿון ירושלים האָבן געטאָן אַזױ װי דער בונד פֿון גאָט, דעם גאָט פֿון זײערע עלטערן. </s><s xml:id="ChroniclesBC34V33"> און יאשיהו האָט אָפּגעטאָן אַלע אומװערדיקײטן פֿון אַלע לענדער פֿון די קינדער פֿון ישׂראל; און ער האָט געמאַכט דינען אַלע װאָס האָבן זיך געפֿונען אין ישׂראל, דינען יהוה זײער גאָט. אַלע זײַנע טעג האָבן זײ זיך ניט אָפּגעקערט פֿון הינטער יהוה דעם גאָט פֿון זײערע עלטערן.

</s><s xml:id="ChroniclesBC35V1"> און יאשיהון האָט געמאַכט אין ירושלים קרבן-פּסח צו גאָט; און מע האָט געשאָכטן דעם קרבן-פּסח אין פֿערצנטן טאָג פֿון ערשטן חודש. </s><s xml:id="ChroniclesBC35V2"> און ער האָט געשטעלט די כּהנים אױף זײערע װאַכן, און האָט זײ געשטאַרקט צו דעם דינסט פֿון גאָטס הױז. </s><s xml:id="ChroniclesBC35V3"> און ער האָט געזאָגט צו די לוִיִים װאָס האָבן געלערנט גאַנץ ישׂראל, די װאָס זײַנען געװען הײליק צו גאָט: שטעלט אַרײַן דעם הײליקן אָרון אין דעם הױז װאָס שלומה דער זון פֿון דודן, דער מלך פֿון ישׂראל, האָט געבױט; איר דאַרפֿט מער ניט טראָגן אױפֿֿן אַקסל; אַצונד דינט יהוה אײַער גאָט און זײַן פֿאָלק ישׂראל. </s><s xml:id="ChroniclesBC35V4"> און ברײט אײַך אָן נאָך אײַערע פֿאָטערהײַזער לױט אײַערע אײַנטײלונגען אין דעם געשריפֿטס פֿון דוד דעם מלך פֿון ישׂראל, און אין דעם געשריפֿטס פֿון זײַן זון שלמהן. </s><s xml:id="ChroniclesBC35V5"> און שטײט אין הײליקטום לױט די אָפּטײלונגען פֿון די פֿאָטערהײַזער פֿון אײַערע ברידער, די קינדער פֿון פֿאָלק, און [פֿאַר איטלעכער אָפּטײלונג] אַ טײל פֿון פֿאָטערהױז פֿון די לוִיים. </s><s xml:id="ChroniclesBC35V6"> און שעכט דעם קרבן-פּסח, און האַלט אײַך הײליק, און גרײט צו פֿאַר אײַערע ברידער, כּדי צו טאָן אַזױ װי דאָס װאָרט פֿון גאָט דורך משהן.
</s><s xml:id="ChroniclesBC35V7"> און יאשיהו האָט אָפּגעשײדט פֿאַר די קינדער פֿון פֿאָלק שאָף: שעפּסן און יונגע ציגן -- אַלץ פֿאַרן קרבן-פּסח פֿאַר אַלע װאָס האָבן זיך דאָרטן געפֿונען – דרײַסיק טױזנט אין צאָל, און רינדער דרײַ טױזנט. די דאָזיקע זײַנען געװען פֿון דעם מלכס פֿאַרמעג. </s><s xml:id="ChroniclesBC35V8"> און זײַנע האַרן האָבן אָפּגעשײדט אַ נדבֿה פֿאַר דעם פֿאָלק, פֿאַר די כּהנים, און פֿאַר די לוִיִים. חלקיהו, און זכריהו, און יחיאל די פֿירשטן פֿון גאָטס הױז, האָבן געגעבן די כּהנים פֿאַן קרבן-פּסח צװײ טױזנט און זעקס הונדערט [שאַָף], און רינדער דרײַ הונדערט. </s><s xml:id="ChroniclesBC35V9"> און כּנניָהו, און שמעיָהו, און נתנאל, זײַנע ברידער, און חשבֿיהו, און יעיאל, און יוזבֿד, די האַרן פֿון די לוִיִים, האָבן אָפּגעשײדט פֿאַר די לוִיִים פֿאַרן קרבן-פּסח פֿינף טױזנט [שאַָף], און רינדער פֿינף הונדערט.
</s><s xml:id="ChroniclesBC35V10"> אַזױ איז צוגעגרײט געװאָרן דער דינסט, און די כּהנים האָבן זיך געשטעלט אױף זײער אָרט, און די לוִיִים אױף זײערע אָפּטײלונגען, לױט דעם באַפֿעל פֿון מלך. </s><s xml:id="ChroniclesBC35V11"> און זײ האָבן געשאָכטן דעם קרבן-פּסח, און די כּהנים האָבן געשפּרענגט דאָס בלוט פֿון זײער האַנט; און די לוִיִים האָבן אָפּגעשונדן. </s><s xml:id="ChroniclesBC35V12"> און זײ האָבן אַװעקגענומען די טײלן װאָס דאַרפֿן אױפֿֿגעבראַכט װערן, כּדי זײ צו געבן צו די אָפּטײלונגען פֿון די פֿאָטערהײַזער פֿון די קינדער פֿון פֿאָלק אױף מקריבֿ זײַן צו גאָט, אַזױ װי עס שטײט געשריבן אין דעם בוך פֿון משהן; און דאָס גלײַכן מיט די רינדער. </s><s xml:id="ChroniclesBC35V13"> און זײ האָבן געבראָטן דעם קרבן-פּסח אױפֿֿן פֿײַער, אַזױ װי דער דין; און די געהײליקטע קרבנות האָבן זײ געקאָכט אין טעפּ, און אין קעסלען, און אין פֿאַנען, און פֿאַנאַנדערגעטראָגן אױף גיך צו אַלע קינדער פֿון פֿאָלק. </s><s xml:id="ChroniclesBC35V14"> און דערנאָך האָבן זײ צוגעגרײט פֿאַר זיך און פֿאַר די כּהנים; װאָרום די כּהנים, די קינדער פֿון אַהרן, זײַנען געװען פֿאַרנומען מיט אױפֿֿברענגען די טײלן װאָס דאַרפֿן אױפֿֿגעבראַכט װערן און דאָס פֿעטס, ביז נאַכט; דרום האָבן די לוִיִים צוגעגרײט אי פֿאַר זיך, אי פֿאַר די כּהנים, די קינדער פֿון אַהרן.
</s><s xml:id="ChroniclesBC35V15"> און די זינגערס, די קינדער פֿון אָסף, זײַנען געװען אױף זײער אָרט, לױט דעם באַפֿעל פֿון דודן, און אָסף, און הימן, און ידותון דעם מלכס זעער. און די טױערלײַט זײַנען געװען בײַ איטלעכן טױער. זײ האָבן ניט געדאַרפֿט אָפּטרעטן פֿון זײער דינסט, װאָרום זײערע ברידער די לוִיִים האָבן צוגעגרײט פֿאַר זײ.
</s><s xml:id="ChroniclesBC35V16"> אַזױ איז צוגעגרײט געװאָרן דער גאַנצער דינסט פֿון גאָט אין יענעם טאָג, צו מאַכן דעם קרבן-פּסח, און אױפֿֿצוברענגען בראַנדאָפּפֿער אױפֿֿן מזבח פֿון גאָט, לױט דעם באַפֿעל פֿון דעם מלך יאשיהו. </s><s xml:id="ChroniclesBC35V17"> און די קינדער פֿון ישׂראל װאָס האָבן זיך דאָרטן געפֿונען, האָבן געמאַכט דעם קרבן-פּסח אין יענער צײַט, און דעם יום־טובֿ פֿון מצות זיבן טעג. </s><s xml:id="ChroniclesBC35V18"> און אַ קרבן-פּסח אַזאַ װי דער איז ניט געמאַכט געװאָרן פֿון די טעג פֿון שמואל דעם נבֿיא אָן; און אַלע מלכים פֿון ישׂראל האָבן ניט געמאַכט אַזאַ קרבן-פּסח װי עס האָט געמאַכט יאשיהו, און די כּהנים, און די לוִיִים, און גאַנץ יהודה און ישׂראל װאָס האָבן זיך דאָרטן געפֿונען, און די באַװױנער פֿון ירושלים. </s><s xml:id="ChroniclesBC35V19"> אין אַכצנטן יאָר פֿון יאשיהוס מלוכה איז געמאַכט געװאָרן דער דאָזיקער פּסח.
</s><s xml:id="ChroniclesBC35V20"> נאָך דעם אַלעם, אַז יאשיהו האָט געהאַט צוגעגרײט דאָס הױז, איז אַרױפֿֿגעגאַנגען נכו דער מלך פֿון מצרים, מלחמה צו האַלטן אױף כּרכּמיש בײַם פּרת, און יאשיהו איז אַרױסגעגאַנגען אַקעגן אים. </s><s xml:id="ChroniclesBC35V21"> האָט ער געשיקט שלוחים צו אים אַזױ צו זאָגן: װאָס קער איך זיך אָן מיט דיר, מלך פֿון יהודה? ניט קעגן דיר איז דאָס הײַנט, נאָר קעגן דעם הױז מיט װעמען איך בין אין מלחמה; און גאָט האָט אָנגעזאָגט מיך צו אײַלן; האַלט זיך אָפּ פֿון גאָט װאָס איז מיט מיר, כּדי ער זאָל דיך ניט אומברענגען. </s><s xml:id="ChroniclesBC35V22"> אָבער יאשיהו האָט ניט אָפּגעקערט זײַן פּנים פֿון אים, נאָר מלחמה האַלטן מיט אים האָט ער געזוכט; און ער האָט ניט צוגעהערט צו די װערטער פֿון נכון, פֿון גאָטס מױל אַרױס, און ער איז געקומען מלחמה האַלטן אין דעם טאָל פֿון מגדו. </s><s xml:id="ChroniclesBC35V23"> האָבן די בױגנשיסערס געשאָסן אױף דעם מלך יאשיהו, און דער מלך האָט געזאָגט צו זײַנע קנעכט: נעמט מיך אַװעק, װאָרום איך בין שטאַרק פֿאַרװוּנדט געװאָרן. </s><s xml:id="ChroniclesBC35V24"> האָבן אים די קנעכט אַראָפּגענומען פֿון זײַן רײַטװאָגן, און האָבן אים אַרױפֿֿגעזעצט אױף דעם צװײטן רײַטװאָגן װאָס ער האָט געהאַט, און אים אַװעקגעפֿירט קײן ירושלים. און ער איז געשטאָרבן, און איז באַגראָבן געװאָרן אין די קבֿרים פֿון זײַנע עלטערן. און גאַנץ יהודה און ירושלים האָבן געטרױערט אױף יאשיהון. </s><s xml:id="ChroniclesBC35V25"> און ירמיהו האָט געקלאָגט אױף יאשיהון, און אַלע זינגערס און זינגערינס האָבן גערעדט אין זײערע קלאָגלידער פֿון יאשיהון, ביז אױף הײַנט. און מע האָט זײ געמאַכט פֿאַר אַ מנהג אין ישׂראל, און זײ זײַנען פֿאַרשריבן אין די קלאָגלידער.
</s><s xml:id="ChroniclesBC35V26"> און די איבעריקע זאַכן װעגן יאשיהון, און זײַנע חסדים, לױט װי עס שטײט געשריבן אין דער תּורה פֿון גאָט, </s><s xml:id="ChroniclesBC35V27"> און זײַנע אױפֿֿטוען, די ערשטע אַזױ װי לעצטע, זײ זײַנען באַשריבן אין בוך פֿון די מלכים פֿון ישׂראל און יהודה.

</s><s xml:id="ChroniclesBC36V1"> און דאָס פֿאָלק פֿון לאַנד האָט גענומען יהואָחז דעם זון פֿון יאשיהון, און זײ האָבן אים געמאַכט פֿאַר אַ מלך אױף זײַן פֿאָטערס אָרט, אין ירושלים.
</s><s xml:id="ChroniclesBC36V2"> דרײַ און צװאַנציק יאָר איז יואָחז אַלט געװען, אַז ער איז געװאָרן מלך, און דרײַ חדשים האָט ער געקיניגט אין ירושלים. </s><s xml:id="ChroniclesBC36V3"> און דער מלך פֿון מצרים האָט אים אַראָפּגעזעצט אין ירושלים, און האָט באַשטראָפֿט דאָס לאַנד מיט הונדערט צענטנער זילבער און אַ צענטנער גאָלד.
</s><s xml:id="ChroniclesBC36V4"> און דער מלך פֿון מצרים האָט געמאַכט זײַן ברודער אליקים פֿאַר אַ מלך איבער יהודה און ירושלים, און ער האָט אומגעביטן זײַן נאָמען אױף יהויִקים. און זײַן ברודער יואָחזן האָט נכו גענומען און אים געבראַכט קײן מצרים.
</s><s xml:id="ChroniclesBC36V5"> פֿינף און צװאַנציק יאָר איז יהויִקים אַלט געװען, אַז ער איז געװאָרן מלך, און עלף יאָר האָט ער געקיניגט אין ירושלים.
און ער האָט געטאָן װאָס איז שלעכט אין די אױגן פֿון יהוה זײַן גאָט.
</s><s xml:id="ChroniclesBC36V6"> איז אַרױפֿֿגעגאַנגען אױף אים נבֿוכדנצר דער מלך פֿון בבֿל, און האָט אים געשמידט אין קופּערנע קײטן, כּדי אים אַװעקצופֿירן קײן בבֿל. </s><s xml:id="ChroniclesBC36V7"> אױך פֿון די כּלים פֿון גאָטס הױז האָט נבֿוכדנצר געבראַכט קײן בבֿל, און זײ אַרײַנגעשטעלט אין זײַן טעמפּל אין בבֿל.
</s><s xml:id="ChroniclesBC36V8"> און די איבעריקע זאַכן װענג יהויִקימען, און זײַנע אומװערדיקײטן װאָס ער האָט געטאָן, און װאָס מיט אים האָט געטראָפֿן, דאָס איז באַשריבן אין בוך פֿון די מלכים פֿון ישׂראל און יהודה.
און זײַן זון יהויִכין איז געװאָרן מלך אױף זײַן אָרט.
</s><s xml:id="ChroniclesBC36V9"> אַכט יאָר איז יהויִכין אַלט געװען, אַז ער איז געװאָרן מלך, און דרײַ חדשים מיט צען טעג האָט ער געקיניגט אין ירושלים.
און ער האָט געטאָן װאָס איז שלעכט אין די אױגן פֿון גאָט.
</s><s xml:id="ChroniclesBC36V10"> און צום אומקער פֿון יאָר, האָט דער מלך נבֿוכדנצר געשיקט, און האָט אים געבראַכט קײן בבֿל, מיט די גלוסטיקע כּלים פֿון גאָטס הױז. און ער האָט געמאַכט זײַן ברודער צדקיהון פֿאַר אַ מלך איבער יהודה און ירושלים.
</s><s xml:id="ChroniclesBC36V11"> אײן און צװאַנציק יאָר איז צדקיהו אַלט געװען, אַז ער איז געװאָרן מלך, און עלף יאָר האָט ער געקיניגט אין ירושלים.
</s><s xml:id="ChroniclesBC36V12"> און ער האָט געטאָן װאָס איז שלעכט אין די אױגן פֿון גאָט; ער איז ניט אונטערטעניק געװאָרן פֿאַר ירמיהו דעם נבֿיא [װאָס האָט גערעדט] פֿון גאָטס מױל. 13. און ער האָט אױך װידערשפּעניקט אָן דעם מלך נבֿוכדנצר װאָס האָט אים באַשװאָרן בײַ גאָט; און ער האָט שטײַף געמאַכט זײַן נאַקן, און האַרט געמאַכט זײַן האַרץ, זיך ניט אומצוקערן צו יהוה דעם גאָט פֿון ישׂראל. </s><s xml:id="ChroniclesBC36V14"> אױך אַלע האַרן פֿון די כּהנים און פֿון פֿאָלק האָבן געפֿעלשט אַ גרױס פֿעלשונג; אַזױ װי אַלע אומװערדיקײטן פֿון די פֿעלקער, און זײ האָבן פֿאַראומרײניקט דאָס הױז פֿון גאָט װאָס ער האָט געהײליקט אין ירושלים. </s><s xml:id="ChroniclesBC36V15"> און יהוה דער גאָט פֿון זײערע עלטערן האָט געשיקט צו זײ דורך זײַנע שלוחים, נאָכאַנאַנד געשיקט, װאָרום ער האָט זיך דערבאַרימט אױף זײַן פֿאָלק און אױף זײַן װױנונג. </s><s xml:id="ChroniclesBC36V16"> אָבער זײ פֿלעגן שפּעטן פֿון די שלוחים פֿון גאָט, און פֿאַראַכטן זײַנע װערטער, און זיך לוסטיק מאַכן איבער זײַנע נבֿיאים, ביז דער גרימצאָרן פֿון גאָט איז אױפֿֿגעגאַנגען אַקעגן זײַן פֿאָלק, אַז קײן תּרופֿה איז מער ניט געװען. </s><s xml:id="ChroniclesBC36V17"> און ער האָט אַרױפֿֿגעבראַכט אױף זײ דעם מלך פֿון די כּשׂדים, װאָס האָט געהַרגעט זײערע יונגע מיטן שװערד אין זײער בית־מקדש, און האָט זיך ניט דערבאַרימט אױף אַ בחור אָדער אַ מײדל, אַ זקן אָדער אַ גרײַז; אַלעמען האָט ער געגעבן אין זײַן האַנט. </s><s xml:id="ChroniclesBC36V18"> און אַלע כּלים פֿון גאָטס הױז, די גרױסע אַזױ װי די קלײנע, און די אוצרות פֿון גאָטס הױז, און די אוצרות פֿון מלך און זײַנע האַרן, אַלע האָט ער געבראַכט קײן בבֿל. </s><s xml:id="ChroniclesBC36V19"> און זײ האָבן פֿאַרברענט דאָס הױז פֿון גאָט, און אײַנגעװאָרפֿן די מױער פֿון ירושלים, און אַלע אירע פּאַלאַצן האָבן זײ פֿאַרברענט אין פֿײַער, און אַלע אירע גלוסטיקע כּלים האָבן זײ צעשטערט. </s><s xml:id="ChroniclesBC36V20"> און די װאָס זײַנען געבליבן פֿון שװערד האָט ער פֿאַרטריבן קײן בבֿל, און זײ זײַנען געװאָרן צו אים און צו זײַנע זין פֿאַר קנעכט ביז דער מלוכה פֿון מלכות פּרס; </s><s xml:id="ChroniclesBC36V21"> כּדי צו דערפֿילן דאָס װאָרט פֿון גאָט פֿון ירמיהוס מױל: ביז די ערד װעט אָפּצאָלן אירע [ניט געהאַלטענע] שבתים; אַלע טעג פֿון איר װיסט זײַן האָט זי געהאַלטן שבת, ביז צו דערפֿילן זיבעציק יאָר.
</s><s xml:id="ChroniclesBC36V22"> און אין ערשטן יאָר פֿון כּורש דעם מלך פֿון פּרס, אַז עס איז אױסגעפֿירט געװאָרן דאָס װאָרט פֿון גאָט דורך ירמיהוס מױל, האָט גאָט דערװעקט דעם גײַסט פֿון כּורש מלך פֿון פּרס, און ער האָט אַרױסגעלאָזט אַן אױסרוף אין זײַן גאַנצן קיניגרײַך, און אױך דורך אַ געשריפֿטס, אַזױ צו זאָגן: </s><s xml:id="ChroniclesBC36V23"> אַזױ האָט געזאָגט כּורש דער מלך פֿון פּרס: אַלע קיניגרײַכן פֿון דער ערד האָט מיר געגעבן יהוה דער גאָט פֿון די הימלען; און ער האָט מיר באַפֿױלן אים צו בױען אַ הױז אין ירושלים װאָס אין יהודה; װער עס איז דאָ צװישן אײַך פֿון זײַן גאַנצן פֿאָלק, זאָל יהוה זײַן גאָט זײַן מיט אים, און זאָל ער אַרױפֿֿגײן.
</s></ab></div>
      </body>
  </text>
</TEI>
