<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
            <title>Title</title>
         </titleStmt>
         <publicationStmt>
            <p>Publication Information</p>
         </publicationStmt>
         <sourceDesc>
            <p>Information about the source</p>
         </sourceDesc>
      </fileDesc>
  </teiHeader>
  <text>
      <body>
         <div><head>פאָרוואָרט</head>

            <p>
די וועלט, וואָס ווערט געשילדערט אינ דעמ דאָזיקנ בוכ, איז שוינ שפורלאָז פארשוווּנדנ מיט איר גאָרער עקאָנאָמישער באזע אונ בימיילע שוינ מיט אלע אירע געזעלשאפטליכע אונ אידיייִשע קאָנפליקטנ אונ אינטערעסנ.
מיר איז געווענ גאנצ שווער אופצוּוועקן, אופצולעבנ אונ מאכנ זיכ באוועגנ יענע פארשוינענ, וואָס ווירקנ אינ דעמ בוכ.
איכ האָב דאָס אָבער געטאָנ צוליב געשיכטלעכער דערקענטעניש, קעדיי צו באקענענ דעמ יונגנ דאָר מיט דעמ גוואלדיקנ מעהאלעכ, וואָס מיר האָבנ דורכגעמאכט פאר אזא קורצנ ציַיַט-אָפּשניט, וואָס טיילט אָפּ אונדזער ווירקלעכטקיַיַט פונ יענער.
שילדערנדיק אָט די פארשוינענ, שוינ פיזיש אונ גיַיַסטיק פארענדיקטע, האָב איכ זיכ באמיט ניט גלאט צו "קעמפנ" קעגנ זיי, ניט אויסצושריַיַענ פאָרויס אפ זייער פארורטיילטקיַיַט, נאָר זיי געלאָזט אליינ שטיל אונ פּאמעליכ גיינ צו זייער אָנגעצייכנטער באשערטקיַיַט, צו זייער געשיכטלעכ-נויטווענדיקנ לעצטנ גאנג – צומ אָפּגרונט.
כ'האָב זיי געגעבנ מיט זייער גאנצנ אָרעמ ביסל פארמענג, ניט פארמינערט גאָרניט פונ זייערעע אייגנשאפטנ.  קעדיי צו באוויַיַזנ די נעבעכדיקיַיַט פונ זייערע "בעסטע" פאָרשטייער אפילע, וועלכע האָבנ זיכ אָפט געריסנ פונ יענער פינצטערניש כאָטש מיט א וואָסער-ניט-איז ביסל שיַיַנארויסצוקומענ.
כ'האָב שריַיַבנדיק דעמ בוכ, זיכ געהאלטנ בא יענעמ מעטאָד פונ קינסטלערישנ רעאליזמ, וואָס באטיַיַט דאָס זעלבע, וואָס געטעס באוווּסטער געבאָט:  "כאָל, מאָלער, אונ שוויַיַג", -  מיט דער זיכערקיַיַט, אז דאָס געדארפטע, דאָס פאר אונדז געוווּנטשענע וועט קומענ בעמיילע, אליינ פונמ עצעמ געטריַיַענ מאָלנ, דה.  פונ דער אינערלעכער לאָגיק פונ די גויראָלעס פונ אזוינע פארשוינענ...
דער איקער-ציל פונ מיַיַנ ארבעט אָבער איז געווענ ניט נאָר צו פארענדיקנ מיט אנ אלטנ דאָר, וואָס האָט געשטעקט איבערנ האלדז אינ מיטלאלטערלעכע לעבנספארהעלטענישנ, נאָר דער איקער-ציל פונ בוכ איז וויַיַזנ יענע פארבאָרגענע קויכעס, וואָס זיַיַנער דאנ געלעגנ טיפ דערנידעריקט אינ "דריטנ רינג" אונ וואָס זיַיַנענ אזוי טראגיש אומגעקומענ אונטערנ לאסט פונ יענעמ לעבנס-יאָכ.
דאָס מיינ איכ די שוואכע בלענדיקע בליצלעכ, וואָס וויַיַזנ זיכ אונ פלאמענ אופ דערוויַיַל אפנ נאָכ וויַיַטנ האָריזאָנט, יענע בונטארישע ערשט-לינגענ, וואָס מיט זייער דערוויַיַל נאָכ שוואכנ, אָבער פונ ציַיַט צו ציַיַט שוינ אופקנאלנדיקנ פארטויבטנ אומרו קומענ זיי באוויַיַזנ, אז עפּעס קליַיַבט זיכ דאָרט הינטער יענעמ האָריזאָנט, אויב ניט אפ היַיַנט, איז אפ מאָרגנ, אפ איבערמאָרגנ.
וויַיַל עפּעס האָט שוינ דאָרט אונ דעמלט דאָכ געיוירט, עפּעס האָט שוינ אפילע אינ אזא פארדומפענער סוויווע ווי יענע, - ווענ-ניט-ווענ אונ וווּ-ניט-וווּ, - אינ א קעלער צי אפ א בוידעמ, - ווי א פארדעכטיק ליכטל זיכ באוויזנ, האָט אי געשראָקנ, אי פארשפּראָכנ – ס'געווענדט ווי וועמענ...
ס'האָט דאָכ, ווי באוווּסט, שוינ אינ יענער ציַיַט געריַיַפט דער לעבנס-פיייִקער זוימענ, וואָס פונ אימ זיַיַנענ זיכ צעוואקסנ די אופקלערערישע אונ שפּעטער די רעוואָליוציִאָנערע באוועגונג:  עס האָט שוינ געהאלטנ פארנ אָנקומענ פונ יענע מענטשנ, וואָס האָבנ איבערגענומענ דעמ רודער אונ האָבנ פארקערעוועט די געזעלשאפטלעכע שיפ אפ גאָר גאָר אנדערע ריכטונג אונ רייסנ.  עס זיַיַנענ שוינ דאנ געוואקסנ יענע קינדער, וועלכע האָבנ שפּעטער געריסנ מיט גאָר דעמ אלטנ, טראָגנדיק פיַיַער אינ די פאָלעס פאר אלעמ דוירעסדיקנ שימל, וואָס האָט זיכ אָנגעקליבנ ביז זיי.
איז אָט, צו דעמ באהאלטענעמ פיַיַער, וואָס אינ די פּאָלעס פונ יענעמ יונג דאָר, איז דעריקער מיַיַנ אויג געווענדט.  כ'וויל זיכ צו אָט דעמ דאָר דערקליַיַבנ, קינסטלעריש אימ שילדערנ אונ אימ אָפּגעבנ די ערע, פארוווּנדערונג אונ אכטונג, וואָס, גייענדיק מיט אימ האנט בא האנט, האָב איכ א לעבנלאנג געזאמלט.
דער ניסטער
            </p>
</div>
<div><div><head>I</head>


<head>די שטאָט N
</head>
<p>
די שטאָט N איז געבויט אינ דריַיַ רינגענ.  ערשטער רינג:  די סאמע מיט, דער האנדלס-מארק.  צווייטער:  די גרויסע אייגנטלעכע שטאָט, מיט די פיל היַיַזער, גאסנ, געסלעכ ליקלעכ ארומ מארק, וווּ דער ראָוו געדיכטער יושעוו געפינט זיכ.  דריטער:  פאָרשטעטלעכ.
יועג א פרעמדער וואָלט צומ ערשטנ מאָל אינ N זיכ געטראָפנ, וואָלט עס אימ גליַיַכ, - צי ווילנדיק צי קעגנ זיַיַנ ווילנ, - ווי מיט א מאגנעט, צו דער מיט שטאָט, צומ צענטער א צי געטאָנ:  דאָרט איז דער רויש, דער קאָכ, דאָרט דער איקער-איקער, דאָס הארצ, דער פּולס פונ שטאָט.
ס'וואָלטנ אימ פאר אלעמענ באגעגנט רייכעס, אונ אינ נאָז וואָלט אימ א זעצ געטאָנ מיט לעדער, האלב-רויענ, באארבעטנ, פונ גראָבע אונ איידעלע סאָרטנ;  טערפּקע זיסקיַיַטנ פונ באקאליי אונ קאָלאניאָלע סכוירעס, זאלצ פונ פארשיידענע דורכגעטריקנטע פישנ;  רייכעס פונ נאפט, טראָנ, דיענעכצ אונ פונ אלערליי קאכ-אונ שמיר-איילנ;  פרישער שניטקראָמ;  פריש פּאפּיר, דאנ אויכ אלטע אונ פארשווייסטע זאכנ אונ פארשיידענע פארשטויבטקיַיַטנ – שקראבעס, בגאָדימ, אלט מעש, פארזשאווערט איַיַזנ - - אונ אלעס אנדערע, וואָס וויל פונ געברויכ ניט ארויס אונ מיינט דורכנ האנדל, פאר קליינגעלט, וועמענ-ס'ניט-איז אונ ווי-ס'ניט-איז, נאָכ דינענ.
דאָרט אינ מארק, - א קלייט לעבנ א קלייט, ענג אָנגעזעצטע, ווי קעסטעלעכ אינ סטעלניק.  ווער ס'האָט קיינ קלייט אויבנ, האָט א סקלאר אונטנ.  ווער אויכ קיינ סקלאר, איז א שטעלכל מיט א דעכעלע פאר די קלייטנ, אונ ווער אויכ דאָס נישט, האָט פּאָשעט זיַיַנ סכוירע אפ דער ערד ליגנ אָדער שטיינ - - ס'געווענדט, ווער מיט וואָס ס'האנדלט.
דאָרט, אינ מארק, ווי באשטענדיק, - יאריד.  פורנ פונ די נאָענטסטע אונ וויַיטַסטע יושויוימ פונ יענער געגנט קומענ אָנצונעמענ סכוירע, אונ פורנ, טיליגעס פונ דער באנ-סטאנציע, פורנ, ברענגענ פונ באנ אלצ פרישערע, אלצ נייע.
מע פּאקט אויס אונ מע פארפּאקט.
ייִדן – ארענדארעס, קליינשטעטלדיקע הענדלער – זומער אינ זומער-מאנטלענ מיט קאפּיושאָנעס, ווינטער אינ בורקעס, פּעלצנ מיט שטארק-אָפּגעלייגטע קעלנער – קומענ אָנ פונ די אנדרושיווקעס, רארעדעקס, יאמפּעלעכ, פונ ויַיַטנ זוויל אונ קאָרעצ אינ אויכ פונ דער וויַיַטער פּאָלעסיע, - אהער נאָכ סכוירע פאר מעזומענ, אפ קרעדיט;  אייניקע מיטנ מיינ ערליכ, אָרנטלעכ זיכ אויסצוהאנדלענ, אנדערע – מיט אנדערע מיינענ:  נעמענ אינ "זיכ שטעלנ", דערנאָכ "ענדיקנ" אפ געוויסע פּראָצענטנ, אונ וויַיַטער נעמענ, אונ נאָכאמאָל "זיכ שטעלנ", דה.  אָנזעצנ.
מע קומט מיט ליידיקע פורנ, אונ מע פאָרט אָפּ מיט פולע, געפּאקטע אונ געשנורעוועטע מיט טראנטעס, זעק, ברעזענטנ.  פארנאכט פאָ רט מענ אוועק, אונ אינדערפרי באוויַיַזנ זיכ ניַיַע.
 – שאָלעמ-אלייכעמ, - גייט אָרופּ פונ די טרעפּ א הענדלער, צו באגעגענענ זיַיַנ באשטענדיקנ, גאָרוואָס אָנגעפאָרענעמ קוינע, אימ גליַיַכ פונ פור אינ קלייט אריינצורופנ, קעדיי קיינ אנדערע זאָלנ אימ ניט איבערנעמענ.
 – שאָלעמ-אלייכעמ, רעב מיילעכ, וואָס הערט זיכ אינ אנדרושיווקע? – זאָגט ער פונ היימישקיַיַט אונ יויצע וועגנ, אונ גייט באלד איבער צו אינטערעס:  איַיַ, גוט, זאָגט ער, וואָס ער איז געקומענ, מ'האָט פאר אימ, וואָס ער דארפ, אנ אנטיקל, אונ אזוינס, ווי אזעלכעס.
אנדערע הענדלער פּרוּוונ זיכ מיט יענעמס קוינע א שמועס פארפירנ, אימ פונ זיַיַנ באשטענדיקער קלייט אָפּציִענ, צו זיכ אריַיַנארנ, אימ ביליגערע פּריַיַזנ אונ בעסערע קרעדיט-קאָ נדיציעס פאָרשלאָגנ.
אָפט קומט דערפונ ארויס א קריג.  ס'קריגנ זיכ הענדלער מיט הענדלער, מעשאָרסימ מיט מעשאָרסימ, אונ גאָר טרעגער, לייגערס, וואָס פארדינענ אמאָל בא דעמ אונ אמאָל בא יענעמ, שטייענ פונ ויַיַטנס, מישנ זיכ ניט אונ האלטנ קיינעמס צאד ניט.  ס'קריגנ זיכ אמאָל סאָכרישע ויַיַבער – אונ ויַיַבערשע קלאָלעס הערנ זיכ, מעשאָרסימ צווישנ זיכ – אונ פּעטש פליענ.
דאָס אלצ נאָר אינ אויסגענומענע פאלנ.  ס'ראָוו אָבער איז יעדערער מיט זיַיַנעמ באשעפטיקט.  ס'קלעקט קוינימ אונ פידיענ פאר אלע. פונ גאנצ פרי ביז פינצטער זיַיַנענ הענט פול מיט ארבעט, די פילע איַיַנקויפער צו באזאָרגנ.  מעשאָרסימ – מיט גראָבער ארבעט, ווי וועגנ, מעסטנ, ארויסנעמענ, אריַיַנייגנ אאוו., אונ באלעבאטימ אליינ – מיטנ דינגענ זיכ, איַיַנריידנ, איבעריידנ, די סכוירע צו באוויַיַזנ אונ מיטנ פּריַיַז זיכ אויסגליַיַכנ.
ס'איז, ווי געזאָגט, באשטענדיקער יאריד דאָרט.  הורט-אונ לאאכאָדימ-האנדל.  גרויסע קרעמער גייענ אינ טראָגנ אפדערנאכט אהיימ פּעקלעכ הונדערטער אונ טאקער, קליינשטעלעכלעכ-הענדלער – מינצ אינ ליַיַוונמענע ביַיַטלענ אונ וייניק פּאָזיט.  אָבער דער טומל פונ די שטעלעכלעכ איז א גרעסערער ווי בא די גרויסע.  בא די קליינע איז קריג א וואָכערדיקיַיַט.  קריג גייט איבער אינ קוילעס, ליארמענ.  מע קריגט זיכ פאר א גראָשנ, פאר א פונטל זייפ, פאר א ביסל-קראָכמאָל-קוינע, פאר א דאר-פישל-לייזונג אונ מע שעלט זיכ, נישט זשאלעווענדיק, אונ מער, ווי פאר א גראָשנ:
 – א בראנד...
 – א בראָכ...
 – מיט די פיס צו דער טיר...
 – ווענ זיצט מענ שוינ שיווע נאָכ דיר...
מע בעט זיכ אָבער דאָרט אויכ גיכ איבער:  שטעלעכלעכ פאָרענ אינ טרינקענ אָפט טיי איניינעמ, מע לויפט איינער צומ אנדערנ נאָכ א גמילעסכעסעד, מע ליַיַט א געוויכטל, מע קויפט צוזאמענ א גוייִשע מעציע, אונ מע באלאגורעט, אונ מע שריַיַט זיכ איבער איינ שטעל איבער פינפ, איבער צענ, אונ אלע מיט אלע.
דאָס איז אינ אלע טעג.  אינ ספעציעלע מארק-טעג אָבער – א באזונדערע ענגעניש אונ געדרענג פונ פורנ.  אויסגעשפּאנטע פערד שפּיַיַזנ זיכ פונ וואָגנ, איַיַנגעשפּאנטע – פונ פרעס-זעק...  יונגע לאָשעקלעכ שטופּנ די מאָרדעלעכ צווישנ די שקאפּעס פיס ארונטער.  אנ אָגער צעהירזשעט זיכ אונ מאכט פערדישע קוילעס איבערנ גאנצנ מארק, אונ צווישנ אָט דעמ געדרענג פונ פערד, מענטשנ איז א קויט, א שמוצ.  ווינטער – דער שניי קיינ שניי, - זומער אונ ווינטער – קיזיק, פערדישע האשטאָנע, היי, שטרוי, רייפנ, פעסער, קעסטלעכ, קאליוזשעס קאָלירטער נאפט, וואָס ווערט זעלטנ-ווענ אמאָל באטאָג פארקערט אונ אופגעראמט.
אינ גרויסע מארק-טעג, ווי פאסטנ-ציַיַט, פאר ריזלעכ, איז זיכ דאָרט ניט דורכצושטופּנ.  א פויעריש-געפּעלצטער אוילעמ, א געמישט-פארביקער פונ טונקל-ברוינלעכע סוויטקעס, געלע פּעלצנ, מארינארקעס פונ האָריקנ גראָבנ באָבריק;  טוכ, שאלנ, שאלעכלעכ, היטלענ, יאָלעמס, קוטשמעס;  שטיוול, פּוישטנ, אָנעמשעס מיט שטריקלעכ פונ פּויערימ, שליאכטעס, פונ מענער, פרויענ.
מע קומט אינ שטאָט: - ווער פארמעגלעכ – אפ עפּעס רעכטס צו קויפנ, אונ ווער ניט, ווער אָרעמ – א קלייניקיַיַט, וואָס מע וואָלט עס אויב אינ דער היימ געקאָנט קריגנ, אָבער דער כיישעק צו זיַיַנ אינ שטאָט איז גרויס, - דער כיישעק צווישנ מענטשנ זיכ דרייענ, אינ פארשיידענע קראָמענ א קליינווערטיקע זאכ צו דינגענ, אבי צו דינגענ, אבי וואָס מער ציַיַט באמ קויפנ פארברענגענ אונ האָבנ האנאָע פונ קויפנ.
די פארמעגלעכע גייענ מעיושיוו, באטראכט, ווייסנ, וואָס זיי ווילנ, וווּ צו זוכנ, אונ דער קרעמער איז זיי גערנ:  דעמ "וואספּאנ", דעמ "כאזיאינ" באגעגנט ער מיט קאָוועד, מע רעדט מיט אימ איידל, מע רעדט אימ איַיַנ אונ מע סטארעט זיכ, נאָכ לאנגנ דינגענ זיכ, בא אימ לייזנ אונ אימ ניט ארויסלאָזנ.  דערפאר די אָרעמע אָבער איז מענ שוינ אינ טומל ניט גערנ.  מע הערקענט זיי גליַיַכ, ווי זיי בלאָנדזענ פארלוירנ מיט די אויגנ איבער אלע ווינקלענ אונ פּאָליצעס פונ דער קראָמ.  מע דערקענט, אז זיי האָבנ, אויסער כיישעק, אינ די ביַיַטלענ ווייניק.  מע באגעגנט זיי מיט כשאד, מע טריַיַבט זיי אונ מע וויל זיי אָפט אפ זייערע קאפּצאָניש-באשיידענע פראגעס נישט ענטפערנ, אונ אז אזא איינער זאמט זיכ לענגער צווישנ איבעריקנ קוינימ-אוילעמ, אונ דער קרעמער באמערקט עס, שריַיַט ער צומ מעשאָרעס:
 – וואָס מיַיַנעט ער מיט אימ אזוי לאנג?  ער זעט דענ ניט, וואָס ער וויל, צו אלדע רוכעס אונ גאנאָווימ!
אונ גאנייוועס קומענ פאָר דעמלט, אינ די גרויסע מארק-טעג, טאקע ניט זעלטנ.  זעלטנ גאנוועט אנ אָרעמער פּויער באמ קרעמער, אָפטער אָבער דער קרעמער באמ פּויער.
באוווּסטע ספּעציִאליסטנ זיַיַנענ שיינ פאראנ, וואָס דער גאנצער מארק קאָנ זיי, וואָס וועגנ מיט צענפונטניקעס אָנשטאָט א האלבנ פּוד.  מע מאכט עס שנעל, זיי וועגנ פלינק, - א שטעל ארופ, א נעמ אראָפּ, - אונ דער פּויער קוקט זיכ אפנ אָרט ניט ארומ, נאָר ערשט שפּעטער, אונ ער קומט מיט טיַיַנעס אונ מיט גוואלדנ, אונ די "מאלענקע פּייופּודניקעס", ווי מע פלעגט זיי רופנ, יענע ספּעציִאליסטנ, דערקענענ זיי שוינ גאָר ניט.  ס'קומט אָפט צו קלעפּ, צו געשלעג, ביז דער אָרדענונג-היטער, דער געוויסער "בודאטשניק", דער אָנגעזייפטער, שטענדיק רויט-מאָרדעדיקער, מישט זיכ אריַיַנ, פיַיַפט מיטנ פיַיַפל, צענעמט אונ פירט אהינ, וווּ מע דארפ, דאפקע דעמ, וועמענ מע דארפ ניט אָפּפירנ.
אז אנדערשמאָל גאנוועט א פּויער, כאפּט אריַיַנ אינ בוזעמ א קלייניקיַיַט, אז מע כאפּט אימ, צערעמאָניעט מענ זיכ ניט לאנג, נאָר מע פּראוועט אפנ אָרט דעמ מישפּעט.  עס שלאָגט דער מעשאָרעס פונ קלייט, ווו דער פּויער האָט געגאנוועט;  אז אנדערע מעשאָרסימ, פונ די נאָענטע קייטנ, דערזעענ, דערהערנ אונ האָבנ ציַיַט, קומענ זיי אויכ צו הילפ, יעדערער מיט וואָס ער קאָנ, אונ יעדערער לייגט צו א האנט צומ שלעגערישנ יאדאכעס.  די פּויערימ שלאָגט מענ אינ פּאָנעמ, אינ קאָפּ, אינ פּאָמיליצע.  אז ס'מאכט זיכ מיט א פּויערטע, סיַיַ א יונגערע סיַיַ אנ עלטערע, שלאָגט מענ ווייניקער, קימאט נישט, נאָר מע שטעלט זי צומ ביזויענ:  מע ריַיַסט בא איר אראָפּ די שאל, דאָס קאָפּטיכל.  זי בליַיַבט א פארשעמטע אונ האָריקצופלאָכטענע – פארנ גאנצנ מארק אונ אפ בייזוווּנדער אנ אויסשטעלונג...
דאָס אלצ אָבער – נאָר צופעליקיַיַטנ אונ ווענ-ניט-ווענ נאָר.  אָבער דער איקער איז איקער:  קוינימ קויפנ אונ זיַיַנענ פונעמ קויפנ צופרידנ, סאָכרימ – פונ פארקויפנ, אלע פּענימער זיַיַנענ אינ אזוינע טעג צעפלאמט, אלע הענט באשעפטיקט, וואָס פאר א וועטער ס'זאָל אינ דרויסנ ניט זיַיַנ – א ווינט, א פראָסט, א שניי, א זאוועריכע – שטערט ניט, אונ מע קוקט זיכ אפ אימ ווייניק אומ:  הענדלער זיַיַנענ פונ אינערלעכער האנאָע אונ פונ לייזונג צעווארעמט.
אינ אזוינע טעג עסט מענ ווייניק, ס'גענוגנט דאָס וואָס מע האָט אינדערפרי אינ דער היימ, פארנ מארק-ארוסגיינ, איבערגעכאפּט.  ס'קלעקט ביז נאכט, ביז פינצטער, ביז מע וועט פונ פראָסט אונ פונ זאווערוכע פארבלאָזענע, רויט-אונגעדראָלענע אונ אָנגעהאָרעוועטע אהיימ קומענ.
מע פארגעסט אונ אלצ.  מע קוקט ניט אפ הענט, וואָס טראסקענ, אפ פּענעמער, נעז, אויערנ, וואָס פרירנ, מע קוקט ניט, אז מע כאפּט א קלאפּ, אז מע פארשטעכט זיכ:  אינ אָוונט, נישקאָשע, אינ דער ווארעמ וועט מענ אייסשטעכנ.
דאָס אלצ געזאָגטע קומט פאָר אפנ אזוינערופענעמ "גראָבנ מארק".  דאָס זעלבע אָבער אויכ אפ דער פּאראלערער גאס – אפנ "איידעלנ" דעמלט;  אויכ דאָרט איז פונ ענגשאפט אונ פורנ נישט דורכצוגיינ.  כאָטש קיינ פּראָסטע פּויערימ אונ ביכלאל, קיינ לאאכאָדימ-קוינימ קומענ ניט אהינ, נאָר הורט.
דאָרט – די גרויסע שניטקרעמער, גרויסע צעלניקער, הענדלער פונ טוכ, מיט גרייט שוכ – אונ קליידערווארג אונ פארשיידענע אנדערע סכוירעס פונ לאָדז, ווארשע, ביאליסטאָק אונ אנדערע שטעט פונ פּוילנ אונ פונ וויַיַט-רוסלאנד.
דאָרט מאָר פּריצימ, ריַיַכע שליאכטע, פארמעגלעכע קליינשטעטלדיקע ייִדנ.
דאָרט זיַיַנענ מעשאָרסימ ציכטיקער אָנגעטאָנ.  דאָרט איז אויכ דער באנעמ אונ דאָס באגיינ זיכ מיט קוינימ אנדערע.
דאָרט כאנפעט מענ אונ מע שווינדלט פיַיַנער.  דאָרט דרייענ זיכ ס'ראָוו באלעבאטימ פאר די קלייטנ אינ טכוירענע טולופּעס, זאמלענ זיכ אינ רעדלעכ אפ באלעבאטיש- געשעפטלעכע שמועסנ, אונ אינ די קלייטנ רוּדעווענ די הויפּט-מעשאָרסימ, די גרויס-געניטע, מיט די געשליפענע צינגלעכ, וואָס קאָנענ איַיַנריידנ אונ אזוי קונציק די סכוירע באוויַיַזנ, וואָס זעלטנ, אז ווער ס'כאפּט זיכ צו זיי אריַיַנ, זאָל זיכ פונ זיי שוינ "אויסדרייענ".
באלעבאטימ אינ דרויסנ ריידנ שטענדיק פונ "זמאנימ", וועקסלענ, אָנזעצנ, ריַיַזעס קיינ לאָדז, כארקאָוו, אונ פונ פּריַיַזנ, וואָס שטיַיַגנ, אָדער פאלנ אינ די גרויסע האנדלס-צענטרענ.  אונ אינווייניק, אינ די קלייטנ, אינ די אלטגעמייערטע, אָנ פענצטער, וואָס שיַיַנ באקומענ זיי נאָר פונ דער דרויסנ-טיר, איז פינצטערלעכ, אפילע באטאָג באשטענדיק האלב-שיַיַנ, אונ פאר די טישנ שטייענ די קוינימ, הינטער די פארקויפ-טישנ – די מעשאָרסימ, וואָס באוויַיַזנ וויַיַסע שטאָפנ וואָלנס, טערגע, קאָרט, זיַיַדנס, פונ ענגלישע, דיַיַטשישע, רוסישע פירמעס – ליגנערישע מארקעס, פאלשע פּלאָמבעס – אונ, באוויַיַזנדיק, מעסט מענ, אונ מעסטנדיק אונ איַיַנריידנדיק, טוט מענ אָפט, וואָס מע דארפ:  "מע טוט אריַיַנ ניַיַנ איילנ פיַיַוויש", ווי ס'הייסט אפ מעשאָרסימ-לאָשנ.
אויכ דאָרט אינ אזיינע אויבנ דערמאָנטע גרויסע מארק-טעג זיַיַנענ הענט פול ארבעט.  אויכ פאר די דאָרטיקע קראָמענ יענע טעג ווערנ פורנ געפּאקט אונ געשנורעוועט, קאסטנס אופגעריסנ אונ פארשלאָגנ.  טרעגערס אונ מעשאָרסימ באגעגענענ זיכ אפ די שוועלנ פונ די קראָמענ מיט אריַיַנ-אונ ארויס-טראָגנ.  פּאָליצעס ווערנ אויסגעליידיקט אונ די קאסעס פול.  ס'איז גוטע טעג פאר די באלעבאטימ, וואָס זעענ זיכ דעמאלט מיט היפּש מעזומענ, גוטע טעג פאר משאָרסימ, פאר וועלכע די קוינימ "לאָזנ עפּעס", אונ זיי באקומענ געוויסע פּראָצענטנ פונ ידער קנִיע.  גוט אויכ פאר מעקלער, נאריַיַער אונ מעווינימ, וואָס ברענגענ ניַיַע קוינימ אָדער קומענ מיט אלטע אפ קויפ-מעווינעס, אפ בעסערע פּריַיַזנ אויסדינגענ אונ האָבנ דערפאר "שפּייזנ".
אינ יענע טעג געפינענ זיכ שוינ די באלעבאטימ, וויַיַבער פונ באלעבאטימ אונ אפילע עלטערע קינדער אינ די קראָמענ.  וויפל "מענטשנ" מע האָט, איז ווייניק.  ס'ווערנ דערומ געבראכט די אייגענע פונ דער היימ:  ווער ס'האָט צו ארבעטנ אונ צו טאָנ – טוט, אונ ווער נאָר צו קוקנ, אכטונג געבנ, - גיט אכטונג.  אָבער אהיימ גיינ, די קראָמ פארלאָזנ, פארלאָזט דעמלט קיינער, - ביז אָוונט, ביז אפדערנאכט, ביז שפּעט שוינ, ווענ די קלייטנ ווערנ אפ די שלעסער אונ קייטנ געשלאָסנ, לאָדנס ווערנ מיט איַיַזנ-געשריי אראָפּגערוקט, אונ מידע, צופרידענע אונ מיט פולע קאסעס לייזונג ווערנ די באלעבאטימ פונ די מעשאָרסימ אונ אייגענע אהיימ באלייט.
אזוי דער מארק ערעוו ווינטערדיקע כאָגעס.  ווייניקער טומלדיק – נישט פאר כאָגעס, אָבער טאָמער איז אונ בליַיַבט מארק – מארק, מיט זיַיַנ געשעפט – געלט – אונ לייזונג – גיריקיַיַט, צו וועלכע ער האָט זיכ אינגאנצנ איבערגעגעבנ.  אונ געפינענדיק זיכ אינ אימ, איז מענ אזוי מיט אימ פארשלונגענ, אז קיינ אנדערע, קיינ נישט איבערגעגעבענע, פארשטייט מענ ניט, באנעמט מענ נישט, מע האָט פאר זיי קיינ ציַיַט נישט, אונ אינ פונ אייביק איַיַנגעשטעלטנ מארק-סיידער – קיינ אָרט פאר זיי.
אזוי אז זעלטנ-ווענ נישט קיינ מארק-מענטש, ווי קלייקוידעש, אָדער קינדער, באוויַיַזנ זיכ אינ מארק, סיַיַדנ נאָר פארביַיַ אונ דורכגייענדיק, אונ אז זיי וויַיַזנ זיכ יאָ, איז זייער אָנוועזנהיַיַט ווי נישט בארעכטיקט, אונ זי מערקט זיכ גליַיַכ.  קינדער ווערנ פונ טאטע-מאמע אהיימ געיאָגט:  "אהיימ, וואָס טוסטו דאָ?";  א שול-שאמעס, א כאזנ, אז ער באוויַיַזט זיכ, איז נאָר אפ צו גיינ פונ קלייט צו קלייט, עמעצנ אינ א יארציַיַט דערמאָנענ, אָדער קרעמער באלעבאטימ אפ א בריס, א כאסענע צו רופנ, אָבער ניט זיכ צו פארזאמענ.  בעקיצער דאָס שליכעס אָפּצוטאָנ, אונ, אָנ איבעריקער, זיכ וואָס גיכער ארויסצורוקנ פונ דאָרט.
היַיַזער-גייער אפילע, אייביקע שלעפּער, פונ שטענדיק גרויסע אזעספּענימער, אז זיי טרעטנ די מארק-גרענעצ אריבער, באקומענ זעלטנ-ווענ א נעדאָווע געשענקט, נאָר באשטענדיק באגעגנט זיי א ברויגעז-אָפּשטויסנדיקער ענטפער פונ דער שוועל אראָפּ:
 – גייט, גייט געזונטערהייט. אינ דער היימ...  אינ מארק גיבנ מיר נישט.
אויכ שטאָט-מעשוגאָימ מיַיַדנ אויס דעמ מארק, גליַיַכ זיי פילנ, אז דאָרט איז קיינ ציַיַט ניטאָ אונ באלאָנימ מיט זיי זיכ צו פארנעמענ.
וויַיַל מארק-מענטשנ זיַיַנענ ערנסט.  בא ווייניק פארמעגלעכע דרייט זיכ שטענדיק דאָס היטל פונ זאָרג, וווּ נעמט מענ, וווּ ליַיַט מענ ווייניק.  בא מער פארמעגלעכע – וווּ נעמט מענ, וווּ ליַיַט מערער.  גרויסע געשעפט-ליַיַט האָבנ צו טאָנ מיט גרויסע באל-האלוואָעס, מיט פּראָמילניקעס, אונ דער קאָפּ דארט פאר גרויסע וועקסלענ צו צאָלנ, קליינע – פאר דעמ רובל די וואָכ דעמ וואָכערניק.  אָבער באשעפטיקט אונ פארדרייט זיַיַנענ אלע:  מיט לייזנ, ווענ ס'לייזט זיכ, אונ ווענ ניט – מיט "אויסדרייענ זיכ" אונ וווּאזוי די קליינע אָדער גרויסע הויצאָע אויסצושלאָגנ.
ווייניק ערנסט אונ מער זאָרגלאָז זיַיַנענ מעשאָרסימ:  דער מאָרגעדיקער טאָג איז ניט זייערער, אונ זיי ווילנ אימ אפנ קאָפּ ניט נעמענ.  ביפראט יוגנט.  זיי דערלויבט זיכ א שפּאס אפילע, ווענ מע איז שטארק פארנומענ, אונ באזונדערס, ווענ מע איז פריַיַ, אונ מער פונ אלצ, געוויינלעכ, זומער-ציַיַט, פאר שניט, ווענ אלצ איז שטיל-געלייגט, ווענ נישט פונ נאָענטע, ווער שמועסט, פונ וויַיַטע יושוּווימ, באוויַיַזט זיכ דעמלט קיינער, אונ גאנצע טעג גייט מענ אומ ליידיק.
מע בראָט זיכ דעמלט אפ דער זונ אינ דרויסנ, מע קילט זיכ אינ די קלייטנ אונ סקלעפּעס אינווייניק, אונ אז אומעט בליַיַבט אומעט, דאנקט מענ גאָט, ווענ מע געפינט א גראָשנ אינ קעשענע, צו א נאָענט סאָדעוואסער-קלייכעלע צוצולויפנ וואסער אויסצוטרינקענ אונ עפּעס צו נאשנ.  אונ אז ס'איז וויַיַטער ניט צו טאָנ, דאנקט מענ, - ווענ מיטאמאָל א מעשוגענע פּריצטע, ווי די אלעמענ אינ שטאָט באוווּסטע פּאני אקאָטא, לעמאָשל, באוויַיַזט זיכ, מיטנ אלטנ מאנטעלע פונ מיילעכ סאָבעסקעס ציַיַטנ, מיט די פיל פרענדז אונ טראָלדנ, מיטנ אלטנ היטעלע, מיט די פיל סטעננעס, קארעלנ, שמאָכטעס אונ בימבערלעכ באהאנגענ.
מע לויפט איר באלד אנטקעגנ, גליַיַכ אלע ווילנ זי פאר א קוינע אינ זייערע קלייטנ אריַיַנרופנ, אונ איינס א מעשאָרעסל פארלויפט איר פאר אלעמ דעמ וועג, טוט צו איר א גיי אונטער אונ פונ א זיַיַט, ווי מע רופט א פאָרעצ טוט ער בא איר א פרעג, קלוימערשט מיט קאָוועד:
 – קאָמעצ צאדיק, פּאני?
 – צאָ? – פרעגט די פּאני אָפּ מיט א פראגע.
אונ דאָס האָבנ מעשאָרסימ באדארפט.  מע לאכט, מע קניַיַפּט זיכ אונ מע פארגייט זיכ אינ געלעכטער.  אונ ענדיקנ ענדיקט זיכ די שפּיל קעסיידער מיט קוילעס, קלאָלעס, מיט שעלטנ ייִדנ אונ גוייִמ, מיט גרויס אונגעלויפ אונ סקאנדאלנ, ביז די עלטערע מעשאָרסימ, אונ ביז אליינ די באלעבאטימ מישנ זיכ ניט אריַיַנ.
אנ אנדערשמאָל כאפּט מענ אריַיַנ פונ א נאָענט שטאָט-געסל א מעשוגענעמ אפ ניצעכע, גוי, לעמאָשל מאָנישנ, דעמ טאמ, מיטנ בלאָנדנ יויזל-בערדל, וואָס באברעמט זיַיַנע שטארק בלאסע באקנ. ער איז א קראנקער, רעדט שטיל, געציילטע ווערטער אונ צערעפּעט.
מע ברענגט אימ אינ א ווינקל, מע שטעלט אימ ארומ, מע זאָגט אימ צו, וואָס ער וויל, אבי ער זאָל ענטפערנ אפ דער טויזנט מאָל אימ שוינ געשטעלטער אונ פונ אימ פארענטפערטער פראגע:
 – מאָניש, אפ וואָס דארפסטו א וויַיַב?
 – אפ דריַיַ זאכנ, - ענטפערט ער אונ שמייכלט דערביַיַ.
 – אפ וואָסערע?
 – אפ גלע-ע-טנ, קי-י-שנ אונ קי-י-צ-לענ.
 – אונ מער ניט?
 – אפ וואָ-אָ-ס דע-ענ נ-אָ-אָכ!..
אזוי רוט דער מארק אינ די נישט-לייזונג-טעג.  מע עפנט דעמלט די קלייטנ נאָר פאר יויצע-וועגנ, וויַיַל נישט עפענענ איז ניט שיַיַעכ;  מע נידיעט זיכ אָפּ, ווי לאנג דער טאָג איז, אונ ביז די זונ אפנ הימל-ראנד פארגייט ניט;  מע שליסט אונ מע גייט אוועק, קעדיי אפ מאָרגנ ווידער אפ פּוסטנ צו קומענ, אפ די שוועלנ צו שטיינ, אפ קיינ קוינע ניט ארויסצוקוקנ, וויַיַל – אומזיסט, אונ אזוי די עטלעכע וואָכנ, די גאנצע שניט-ציַיַט, ביז דער טויטער סעזאָנ גייט ניט איבער.
היימישע, אייגענע, דה.  קרעמער, הענדלער, באלעבאטימ, וואָס ציענ זייער בעיינע פונ מארק, אונ וואָס נישט זיי אליינ, נאָר זייערע עלטערנ אונ עלטערנס עלטערנ האָבנ געצויגנ, האָבנ קיינמאָל קיינ קאָפּ אונ קיינ ציַיַט ניט צו טראכטנ וועגנ קיִעמ באשטאנד פונ מארק, אונ אינ זיַיַנ באשטענדיקיַיַט צו צווייפלענ.
פארקערט, מע איז זיכער:  די צוגעקלאפּטע מעזוזעס צו די ביַיַשטירלעכ פונ די קלייטנ אונ די פערדיש-פערזשויערטע פּידקאָוועס, צוגעשלאָגנ אפ גליק צו די שוועלנ פונ די קראָמענ פונ אייניקע, פונ די געמיינערע, היטנ אָפּ דאָס געמיינע אונ דאָס ווייניק-גליק פונ די אייניקע;  אונ די פלעדערמיַיַז, געקוילעט מיט א גאָלדנ רענדל, באהאלטנ אונטער די שוועלנ פונ אנדערע, פונ די מער גליקלעכע, היטנ אָפּ דאָס מער-גליק אונ די שעפע פונ די אנדערע.  אונ אזוי, מיינט מענ, וועט דאָס זיַיַנ, אזוי וועט עס בליַיַבנ, וויַיַל פונ אייביק אפ אייביק איז אזוי פונ גאָט אונ דער האזשגאָכע זיַיַנער איַיַנגעשטעלט, אפ דאָר צו דאָר, אונ טאטעס זאָלנ קינדער מאכנ יארשענענ.
א פרעמדער אָבער, ווענ ער וואָלט אראָפּגעקומענ אונ א שטיקל ציַיַט אינ מארק אָפּגעווענ, וואָלט ער גליַיַכ דערפילט א רייעכ פונ אומבאשטאנד, אונ אז, מעגלעכ, אינ א נאָענטער, גאָר נאָענטער צייט, וועט שוינ דאָ שמעקנ מיט פּעגירע פונעמ גאנצנ האק-פּאק פונעמ קייפ-פארקייפ, טאראראמ אונ שווינדל-האנדלשנ הו-הא, אונ פונ יענע אלע, וואָס דרייענ זיכ אונ זיַיַנענ פארדרייט דאָ...
באזונדערס ווענ ער וואָלט אראָפּגעקומענ באנאכט, ווענ ס'שלאָפט דער גאנצער מארק מיט אלע זיַיַנע הויפּט-גאסנ אונ געסלעכ, מיט די געמויערטע קלייטנ אונ מיט די שטעלנ אונ שטעלעכלעכ, וואָס שטייענ אפ דער גאס, מיט די סקלאדעס אינ די פינצטערע רייענ, אונטער שווערע, איַיַזערנע טירנ, לאָדנ, קייטנ אונ שלעסער;  אונ ווענ ער וואָלט דערזענ די זיכ לאנגוויַיַלנדיקע שאָמרימ באנאכט, וואָס אמאָל שטייענ זיי אָדער זיצנ עטלעגע איניינעמ גענעצנדיקע, אונ אמאָל צו איינציקע אינ פארשיידענע ווינקלענ אונ גאס-עקנ, אונ זעענ אויס, ווי טונקעלע אָנגעפּעלצטע גילגולים פונמ אלטנ פארוואָגלטנ גאָט מערקור, וואָס האָט פונ אלטע ציַיַטנ אהער, שוינ א פארשפּעטיקטער, געטראָפנ; ווענ ס'טרעפט א פרעמדער אהער, אונ ווענ ער וואָלט דאָס אלצ זענ, זאָגנ מיר, אונ אויב ער איז קיינ נאָווי ניט, וואָלט ער, עמעס, קיינ נאָווי ניט געוואָרנ, נאָר אויב נאָר א מענטש מיט עטוואָס פיַיַנערע כושימ, וואָלט אימ זיכ גליַיַכ עפּעס א טרויער אפנ הארצנ געלייגט, אונ ער וואָלט דערפילט, אז די שוועלנ, אפ וועלכע די שאָמרימ זיצנ, זיַיַנענ שיינ שיווע-שוועלנ, אז די פארכאסמעטע טירנ, קייטנ, שלעסער וועלנ שוינ קיינמאָל מיט קיינ ניַיַע נישט פארביטנ ווערנ, אונ אז צומ עמעסנ רעמל אונ קעדיי דאָס בילד צו דערגאנצנ, וואָלט מענ דאָ, אינמיטנ מארק, באדארפט אוועקשטעלנ א מייסימ-ליכט, א שטיל-ברענענדיקע אונ א דעמ מארק שוינ דערמאָנענדיקע.


* * *


דאָס איז דער מארק-טייל פונ דער שטאָט N – דער ערשטער רינג.  דער צווייטער:  די שטאָט זעלבסט.
ווענ א פרעמדער וואָלט אינ זעלבנ באנאכט, ארויסגייענדיק פונ מארק, זיכ געווענדט צו די נאָענטע היַיַזער, איז דאָס ערטע, וואָס וואָלט זיכ אימ געוואָרפנ אינ אייג, וואָלט געווענ א סעריע איינ-, צוויי- אונ מערשטאָקיקע ביניאָנימ, געבויט אפ אנ אלטנ ארט אונ אויפנ, פונ מעשוגענעמ סטיל, אָדער, בעסער געזאָגט:  קיינ סטיל.
ער וואָלט גליַיַכ דערקענט, אז דאָס זיַיַנענ נישט קיינ וווינ-היַיַזער, נאָר גאָר צו עפּעס אנדערע צילנ באשטימט, אונ אויב אפנ ערשטנ קוק וואָלט ער ניט געוווּסט, צוליב וואָס פאר א ציל, איז באמ צווייטנ וואָלט ער זיכ שוינ זיכער אָנגעשטויסנ:  דאָס זיַיַנענ פונ דער איידע פונ דער שטאָט N פאר זייער גאָט אונ זיַיַנע מידעס דאָ געביַיַענ.
ער איז א פארוואָגלטער אונ א פארגאָלעסטער, זייער גאָט.  קיינ סאכ פאָדערט ער ניט, קיינ איבעריקע זויבערקיַיַט, רוימ, לופטיקיַיַט אונ קאָלאָנעס;  קיינ פּיצ אונ אויסערלעכקיַיַט;  נאָר דורכ א קויטיקנ, לאנג נישט געווישטנ אונ געוואשענעמ פענצטער זאָל זיכ באנאכט פונ אינווייניק פונ זיַיַנ ביניענ א קליינע צאנק-שיַיַנ פונ א ביליקנ, ווייניק-נאפט-געברויכעדיקנ, לעמפּל ארויסזענ;  ס'זאָל דאָרטנ שטיל זיַיַנ, אונ א געבראָכנ געמיט זאָל רוענ אפ דער שוועל פונעמ ביניענ, אפ די פענצטער אונ אויכ אפנ דאכ.  אינ אייניקע ביניאָנימ זאָל אינווייניק אנ עלנטער, נישט קיינ באוויַיַבטער שאמעס שלאָפנ – אויכ א קויטיקלעכער אונ נישט קיינ סאכ פאָדערנדיקער דינער צו גאָט.  אינ אנדערע זאָלנ גאנצע גרופּעס היימלאָזע, באטאָגעדיקע היַיַזער-גייער, בעטלער, שלעפּער אפ בערג שמאטעס, אפ בענק, אונ אליינ אויכ, ווי בערגלעכ שמאטעס אויסזעענדיקע, אינ דער פינצטער כראָפּענ.  אונ אינ אנדערע אייניקע זאָל, פארקערט, דאפקע אינמיטנ באנאכט פונ אלע צוועלפ פענצטער, ווי ס'פאָדערט די טראדיציע פונ יענעמ גאָט, פונ זיַיַנע ביניאָנימ, א גרויסע שיַיַנ ארויסשיַיַנענ, ליכט אינ לאמפּנ זאָלנ ברענענ, ס'זאָלנ זיכ מערסטנטייל פונ דאָרט ייִנגלשע ווארעמ-זינגענדיקע קוילעס הערנ, וואָס לערנענדיק דעמ גאָטס געזעצנ, דינענ זיי צו אימ אונ ווערנ אימ פארעכנט, ווי קארבאָנעס, וואָס ער האָט אמאָל, בעשאס זיַיַנ גדולע, נאָכ געהאט, אונ איצט, – פונ לאנג שיינ אָנגעוווירנ.
אָט האָט איר איַיַכ איינעמ אזא ביניענ.
ער איז מיטנ פרונט געווענדט צו א ליידיקנ קליינעמ פלאצ;  א צוויישטאָקיקער.  אינ אונטערשטנ שטאָק, קיַיַלעכיק אונ ארומ אימ, קלייטנ אונ א ביסל וווינונגענ, פלייש- אונ- גרויפּנ-קראָמענ אונ אנדערע,  אפ האכנאָסע פאר דעמ ביניענ, אונ אפנ צווייטנ שטאָק, – זי, די שול אליינ, קוקט מיט איר אריַיַנגאנג-זיַיַט, מיט א גרויסנ פיל-פענצטערדיקנ קאָרידאָר צומ פּלאצ ארויס, אונ מיט די איבעריקע דריַיַ זיַיַטנ, וואָס אינ יעדערער צו דריַיַ פענצטער, – אינ פארשיידענע געסלעכ.
"די אָפענע" רופט מענ זי.
פארוואָס?
אינ דער צאוואָע פונ דעמ, וואָס האָט זי צוריק מיט אריבער הונדערט יאָר געבויט, איז פארשריבנ, פארזאָגט, אז איר טיר זאָל קיינמאָל ניט פארשליסנ, נישט באטאָג, נישט באנאכט, נישט זומער, נישט ווינטער, נישט קיינמאָל, אזוי לאנג, ביז זי וועט (צו האָפנ, ביז מאָשיעכס ציַיַטנ) אפ איר גרונט שטיינ.
זי איז דערומ באשטענדיק אָפנ, די טיר.  פאר אלעמענ, פאר די אייגענע פונ שטאָט, וואָס קומענ דאוובענ אונ לערנענ, אויכ פאר די, וואָס קומענ זומער זיכ קילנ אונ ווינטער זיכ אָנווארעמענ – הענדלער, קרעמער, טרעגער אונ אנדערע, וואָס כאפּנ זיכ אָפט ארויס פונ מארקישנ פּוסטלעכנ טומל, קעדיי מיט אנ אנדער, בארויִקנדיקער לופט אנ אָטעמ טאָנ;  דאנ אויכ פאר פרעמדע, אָרעמליַיַט, וואָס זי איז די איינציקע סטאנציע זייערע, אהער אינ קומענדיק, אונ וואָס אמאָל פארברענגענ זיי דאָרט וואָכנ, אמאָל אויכ כאדאָשימ;  דאָרט עסנ זיי, שלאָפנ, אונ קיינער, לויט דער צאוואָע, האָט קיינ רעכט ניט דאָס זיי צו פארכאָטנ.
מע דאוונט דאָרט:  פונ פרימאָרגנ ביז שפּעט נאָכ האלבנ טאָג, גאנצע מיניאָנימ אונ אויכ איינצלנע.  אונ באנאכט לערנט מענ:  אינ אָוונט – מיטליאָריקע אונ עלטערע, וואָס נאָכנ לערנענ גייענ זיי אהיימ שלאָפנ, אונ באנאכט – מערסטנס וואכ-בלייבעדיקע יוגנט.
ס'אי, דערומ זעלטנ-ווענ צו טרעפנ "די אָפענע" א ליידיקע אונ אָנ מענטשנ, די טיר פארמאכט זיכ קיינמאָל, טאָמער אריַיַנ – ארויס.
ס'איז דאָרט א זאמלפּונקט פאר פארשיידענע אינטערעסנ. דאָ שטייט מענ א רעדל אונ מע רעדט פונ געוויינלעכע וואָכ-זאכנ, אונ דאָרט זיצט אָדער שטייט איינער א יונגער, אָדער עלטערער, אונ איז אינ א טיפנ שטארק-פארדרייטנ לערנ-איניענ פארטאָנ, וואָס האָט צו אלעמ אימ ארומרינגלענדיקנ קיינ שיַיַכעס.
 פארשיידענע זיַיַנענ אויכ די לערנער.  א קליינער טייל באָכערימ היגע – פארמעגלעכע אונ האלב-פארמעגלעכע, וועלכע די עלטערנ האלטנ אויס.  אָבער מערסטנס – פרעמדע, אפ פרעמדנ אויסהאלט, וועלכע אנדערע האלטנ פאר א מיצווע מיטנ נייטיקסטנ צו באזאָרגנ.
מע טרעפט דאָרט יוגנט פונ די נאָענטע, אינ יענער געגנט ליגנדיקע, יישיווימ, אונ אויכ פונ וויַיַט, פונ וואָלינער אונ פּאָדאָליער גרענעצנ, אונ אויכ פונ וויַיַטנ פּוילנ אפילע – יעדערער מיט זיַיַנ אויסשפּראכ, געזאנג, געזעמל אונ האוויַיַעס.
אָט דער איילעמ – א שטארק-אָרעמער, אנ ארומגעריסענער, ער גייט ארומ זיכ שלעכט, זאָרגט וועגנ זיכ ווייניק, אָבער דערפאר איז ער דער זאכ, צוליב וועלכער ער געפינט זיכ דאָ אונ צוליב וועלכער ער איז געקומענ אהער, איבערגעגעבנ;  דערפאר אָבער איז ער אויכ אזוי באגיַיַסטערט, אָט דער איילעמ, אונ אזוי וויַיַט פארטאָנ אונ פארשלונגענ מיטנ וועלנ דערגרייכנ דעמ ציל, אינ וועלכנ ער איז פארגלייבט, אז דער טאָג איז אימ ווייניק אונ אָפט איז ער אויכ אינ די באנאכט אופ.
דער שול-ביניענ איז דעמלט שטארק באלויכטנ.  איבער יעדער יוגנטלעכנס קאָפּ הענגט אראָפּ א לאָמפּ פונ דער סטעליע אָדער פונ א זיַיַטנ-וואנט, בא וועלכער ער לערנט.  יענע, וואָס זיצנ וויַיַטער פונ די לאָמפּנ, אינ א ווינקל פארוקט, האלטנ ליכט אינ די הענט, זייערע ספאָרימ צו באלייכטנ.
די שיַיַנ דערומ פילט אָנ ניט נאָר דעמ שול-ביניענ, נאָר שיַיַנט ארויס אויכ אינ דרויסנ, אונ בא א פרומענ דורכגייער, אָדער בא די, וואָס קוקנ פונ אנדערע, נידעריקערע היַיַזער, ארופ אהער, צומ שול-ביניענ, אונ זעענ אימ פונ אלע זיַיַטנ א פול-ליכטיקנ – שאפט ער א געפיל פונ א לויכטנדיקנ וואכ-אינדזל אינמיטנ דער שטאָט-פינצטערניש;  שאפט א געפיל, אז יאָ:  ס'באוואכט אונ ס'באזאָרגט דער שול-אינדזל א גאנצע שטאָט א שלאָפנדיקע מיט ליכטיקער פאָרשטייערשאפט פארנ הימל אונ הימלשנ באזאָרגער.
ביפראט אז דער פרומ-גלייביקער גייט דאָרט דורכ אונ הערט די יונגע קוילעס – די שריַיַענדיקע, בענקענדיקע, ברומענדיקע, אונ די אסקעטיש-פארשמאכטע ניגונימ, פונ וויַיַטנ מיזרעכ אהער פארטראָגענע, ווי פונ ערגעצ אלרי רוכישע מיזרעכישע מולא- אונ דערוויש-שולנ;  יענע ניגונימ, דורכ וועלכע אָט די יוגנט, וואָס האָט זיכ פרייוויליק פארשלאָסנ אינ די ענגע פיר ווענט, אָטעמט אונ הויכט אויס איר נישט-באפרידיקטע קערפּער-לעבקיַיַט אינ אנציקט-עקסטאטישע געשרייענ, – שאפט עס, זאָגנ מיר וויַיַטער, בא די פרומע פארביַיַגייער א געפיל, גליַיַכ זיי וואָלטנ צוגעקוקט, ווי יונגע קאָרבאָנעס זיַיַנענ זיכ אליינ פאר עמעצנס זינדיקיַיַט מאקרעוו.
דאָס איז איַיַכ איינע א שול.
אונ אָט איז אנ אנדערע דאָ דערביַיַ, ווי די "היציקע", לעמאָשל, וואָס אזוי רופט מענ זי, וויַיַל היציקע, האלב-דולע, שטארק-פרומע כסידישע סעקטעס, ווי קאָצקער, קארלינער, דאוונענ דאָרטנ, ווילדעווענ, דראפּענ זיכ אפ די ווענט, לויפנ אומ, אונ זייער אינרלעכנ רעליגיעזנ ברענ מיט אייגענע קוילעס קילנ זיי.
אנטקעגנ דער היציקער – "די קאלטע".
א ביניענ, וואָס אפילע זומער, אז איר גייט אהינ אריַיַנ, גייט איַיַכ דורך א קעלט דורך די ביינער, אויכ א אויכ א צביישטאָקיקער, אויכ אונטנ קראָמענ, אויבנ – זי.
שטארק-אָפּגעפּאָלירטע, גלאטע פּאָרענטשעס, פונ פיל הענט, וואָס האָבנ זיכ יאָרנ בא זיי אָנגעהאלטנ בייסנ ארופגאנג, פירנ דורכ א קאלט-סקלעפּישנ פּאָליש אונ דורכ עטלעכע טרעפּ צו איר ארופ.
א הויכע געבראָכענע סטעליע, אינפינפנ געטיילט.  אונטער דעמ פינפטנ טייל, דער מיט, מיט הויכע זיַיַלנ אונטערגעשפּארט, איז דער באלעמער.  פונ די פיר זיַיַטנ – קאלטע, אפ שטריק אראָפּהענגענדיקע הענג-ליַיַכטער, וואָס ס' דאכט זיכ, אז נישט דער גאז אינ די לאָמפּנ, נישט די ליכט אינ די רערנ לויכטנ נישט, ווארעמענ נישט.
קאלטע דאוונער, טרוקענע לאמדאָנימ, ליטוואקעס.  ס'ווייעט פונ זיי, פונ זייערע טפילעס אונ ניגונימ, מיט עפּעס א סאָרט אָפּגעלעבטקיַיַט אונ פּוסטקיַיַט.
מ'רופט זיי "די עווענעזרעניקעס" – אפנ נאָמענ פונמ פאר-מיטל-עלטערלעכנ שפּאנישנ פּאָעט אונ פילאָסאָפ, וואָס זיַיַנ ראציאָנאליסטישער גיַיַסט האָט זיכ דאָ, צווישנ גרויסנ געדיכטנ שול-רומל, ווי אנ אָפּגעזונדערטע קאלט-פארלאָזטע נעסט, געפונענ.
ווענ ניט די שול-זאכנ אינווייניק, ווענ נישט דער אָרנקוידעש, באלעמער, בענק, סטענדערס, שאפעס, ספאָרימ, וואָלט מע סיַיַ אויסערלעכ סיַיַ אינערלעכ אָט דעמ ביניענ גיכער פאר א מינ מאצייווע אונ "מיַיַערל" ביניענ געקאָנט אָנעמענ...
אונ אָט איז "די אלטע".
די עלטסטע פונ אלע.
אז איר גייט צו איר צו, זעט איר, אז דער וועג צו איר אריַיַנגאנג איז פונ דוירעס אומגליקלעכע אונ פארפינצטערטע אויסגעטראָטנ.  גייט איר אינ איר אריַיַנ, פילט איר, אז גאנצע יאָרהונדערטנ האָבנ דאָרט געלאָזט זייער פארצאָרנטנ אונ פארוויסטעטנ אָטעמ.
דער וועג צו איר טיר אונ פארביַיַ איר גאנצנ פרונט איז מיט פּלאטשיק-גאנצע פּליטע-שטיינער געפלאסטערט, אויסגעריבענע, איַיַנגעטראָטענע אונ שיינ דינלעכע.
די טיר, ווי א טויער די גרייס, פונ איַיַזנ געמאכט, מיט קיַיַלעכיקע גרויסע קעפּ-צוועקעס באשלאָגנ.  א לאנגער, היפּשפונטיקער שליסל פונ אנ אלטנ מיַיַסטער, מיט קונציק אויסגעביסענע ציינ, שווער א צווייטנ אזוינעמ צו געפינענ, דרייט זיכ עטלעכע מאָל איבער אינ שלאָס-לאָכ, אונ קיינער, אויסער דעמ שטענדיקנ שול-שאמעס, וועט אינ ריכטיקנ אָרט אהינ ניט אריַיַנטרעפנ.
נאָכנ טויער קומט איר אינ א פּאָּליש, א פינצטערלעכנ, ווייניק פונ דרויסנ באלויכטנ, אונ נאָכ ווייניקער פונ די אייבערשטע פארשיידנ-קאָלירטע טאפליעלעכ, וואָס איבער דער צווייטער טויער-טיר, וועלכע פירט אינ שול אריַיַנ.
אז מע עפנט די צווייטע טיר, אונ איר טרעט אריבער די שוועל, מוזט איר גליַיַכ דעמ קאָפּ אונ די אויגנ ארופ ווענדנ.  צי איר ווילט צי ניט, נאָר אזוי האָבנ די מיַיַסטערס, דאכט זיכ, געוואָלט אונ אזא קאוואָנע אינ געביַיַ אריַיַנגעלייגט, אז דער גלייביקער אריַיַנגייער, באזוכער, זאָל באלד, שוינ באמ שוועל-ארופטרעטנ, גליַיַכ דעמ קאָפּ א הייב טאָנ, א קוק געבנ אונ א טראכט טאָנ, אז ס'איז עמעצער העכער פונ אימ פארגאנגענ, איבער אימ, איבער זיַיַנ מאזל, אונ די ערשטע רעליגיעזע ציטערניש זאָל אימ אדורכגיינ, אדורכנעמענ.
די סטעליע – א הויכ-רוימיקע, אונ אינ צענטער, אז מע קוקט זיכ איַיַנ – אנ איבעראשונג:  א סטעליע אפ א סטעליע.  ס'א פארטיפונג, וואָס אפנ ערשטנ בליק איז זי ניט צו מערקנ.
די שול, די מיזרעכ-זיַיַט, באזונדערס דער היפּש-ברייטער אונ ביז דער העכסטער הייכ ארופ-דערלאנגענדיקער אָמעד, איז מיט גאָלד-געפארבטע כיַיַעס, פייגלענ, מאלאָכימ, פרוכטנ, בלומענ, שפּיל-אינסטרומענטנ אונ מיט געדריידלט-געפלאָכטענע צוויַיַגלעכ באדעקט.
די ווענט אונ די סטעליע – אינ אייל-פארב, אונ פאָלקס-פּרימיטיווע מיַיַסטערס האָבנ, וואָס זיי האָבנ געהאט, פונ זייער גלייביקער קונסט, אינ גרויס נאיִווקיַיַט אונ אינ קינדערשער פּאשטעס, דאָ אָפּגעגעבנ.  בילדער פונ מיטאָס, פונ לעבנ פונ די אָוועס, ווי אווראָמ, לעמאָשל, ברענגט ייִצכאָקנ צו דער אקיידע;  מוישע אפנ בארג סיניַיַ מיט די לוכעס;  ווי ייִצכאָק ליגט שוינ אפנ האָלצ געבונדנ, אונ אווראָמ האלט שוינ גרייט דאָס מעסער, אונ דער מאלעכ באוויַיַזט זיכ אונ האלט אימ אָפּ פונ זיַיַנ איינציקנ זונ צו קוילענ.  מוישע מיט די לוכעס, אונ ארומ אימ רייכערנדיקער בארג מיט די פיַיַער-שטרייפלדיקע בליצנ.  דאנ דער אייגל, דער מישקנ אאוו. אונ אזוי אלע ווענט, ביז דער סטעליע ארופ, אונ אויכ די סטעליע אליינ מיט אזיינע בילדער.
דאנ – די בימע אונ מיט וואָס מ'גייט צו איר ארופ דורכ היפּש טרעפּ, אונ זי איז פונ די פיר זיַיַטנ מיט קינסטלעכע פרוכט-ביימער פארשטעלט, פונ וועלכע קינדער קאָנענ די אוגנ ניט אָפּרייסנ, אונ אויכ עלטערע גלייביקע מאכט דאָס באלעמער-פארשטעלטקיַיַט זייער הארצ פאָכענ.  דאָרט, אויבנ, פלעגט אמאָל, אפ וועמענ מע האָט באדארפט, דער כיירעמ אוסגערופנ ווערנ;  פונ דאָרט האָט זיכ אינ געוויסע ציַיַטנ דער געוויסער שייפער געהערט, ווענ פונ הימל א גזאר, אָדער פונ מאלכעס א גזיירע דאָרט האָט מענ גרויסע פאָלקס-ליַיַט נאָכ זייער טויט באוויינט אונ פונ דאָרט האָט מענ ניַיַע פאראָרדענונגענ אונ באפעלנ פונ קאָהאָל אונ פונ "קייסער – יאָרומ הוידוי" אראָפּגעלייענט.
די שול איז אינדערעמעסנ ניט אזוי גרויס, נאָר ווענ ס'איז א פיַיַערונג, א סימכע, האָט זי באוויזנ די גאנצע N –ער שטאָט אריַיַנצונעמענ.  אונ, נאטירלעכ, א ביסל אויכ נאָכ אינ דרויסנ געלאָזט.
אליינ דער מיטלסטער קאָרפּוס, דאנ די צוויי אלקערס פונ רעכטס אונ לינקס, – אונ דאָס פאָלק האָט זיכ געקליגט אונ זיכ אזוי ענג געשטופּט אונ אזוי יעדער מינדסטנ כאָלעל אָנגעפילט, אז ס'איז שוינ בעעמעס קיינ שפּילקע ניט געווענ וווּהינ צו ווארפנ.  ווענט האָבנ געשוויצט, אונ פּאָטיאָקעס האָבנ פונ זייער איילפארביקער גלאטקיַיַט, פונ ענגשאפט אונ היציקנ אָטעמ, גערונענ.  אונ אָט דער אָטעמ אינ שול האָט זיכ געפילט אפילע ווענ זי איז ליידיק געווענ, – דער אָטעמ פונ פיל מאָל דאָ געוועזענע גרויסע מאסנ, וועלכע האָבנ אפ א געוויסנ אויפנ געוויסע געשעענישנ דורכגעלעבט.
די שול איז פאר מאנצבלענ באשטימט, אונ פאר וויַיַבער – אפ א שטארק-הויכנ עטאזש, אינ אלע דריַיַ זיַיַטנ, גאלעריענ מיט גראטעס, אזוי אז די מענער פונ די פרויענ זיַיַנענ שטארק אָפגעטיילט.
אָבער געווענ ציַיַטנ, ווענ די וויַיַבער פלעגט אויכ דערלויבט ווערנ אונטנ אראָפּגיינ אונ אנ אנדערשמאָל, נישט דערלויבט, נאָר די וויַיַבער האָבנ זיכ אליינ די דערלויבעניש גענומענ:  זיי זיַיַנענ אריַיַנ, א צעהיצטע, ווילד-פליענדיקע מאכנע, מיט היסטעריש-אויפגעפּראלטער האָזע צומ ארנקוידעש צו, אימ צעעפנט אונ אהינ מיט אזא ווילדנ יאָמער זיכ געריסנ, וואָס מאנצבלענ פארמאָגנ ניט אזוינעמ, – ווענ ווידעראמאָל א גזאר – רעקרוטשניע, "פּאָימעניקעס", כאפּערס – אונ ווענ אפ שטאָט אנ אומגליק, א שלאפקיַיַט, א כאָליערע, א מאגייפע, לעמאָשל.
די שול איז נישט נאָר אפ געוויינלעכנ דאוונענ.  דאוונענ דאוונט דאָרט אינדערפרי אונ אפדערנאכט נאָר אנ איינציק געציילטער מיניענ.  לערנענ לערנט מענ דאָרט ניט.  נעכטיקנ – אוואדע ניט:  מע טאָר נישט.  נאָר דעריקער איז זי פונ אלע שולנ די שול, פונ אלע גאָטס היַיַזער אינ N דאָס איינציקע גאָטס הויז, וואָס דאָס פאָלק האָט דעמ אינ גרונט א לעגענדע וועגנ אירנ א הייליקנ אוועקגעלייגט, וואָס דערפאר, וואָס ער האָט אפ יענעמ  אָרט געליטנ פאר דער עמונע אונ גרויס גוווּרע אונ מעסירעסנעפעש ארויסגעוויזנ, דערפאר איז דאָס דער הויפּט-זויכע, דערפאר מיט לעגענדע-לופט איַיַנגעהילט, דערפאר האָט דאָס פאָלק זי אלע ציַיַטנ אונ אפ אלע טעג פאר אלעמענ פארשלאָסנ אונ פּוסט געלאָזט, אונ נאָר אינ פיַיַערלעכע אוסגענומענע מאָמענטנ גרייט אירע טירנ פאר יעדערנ צעעפענענ, אונ – נאָכאמאָל – דערפאר איז זי באטאָג פּוסט, אונ באנאכט, לויטנ גלויבנ, פאר נעשאָמעס פונ געשטאָרבענע א זאמלפּונקט, אונ דערפאר גייט מענ אונ מע האלט זיכ, ווער ס'דארפ באנאכט, פונדערוויַיַטנס פונ איר, אונ דערפאר איז אליינ אפילע דער שאמעס, איידער ער עפנט זי אופ אינדערפרי, קלאפּט ער פריער אָנ אינ דער טיר, – וועמענ מע דארפ, פונ די באנאכטיקע נעשאָמעס, וואָס קליַיַבנ זיכ אהינ, וועגנ זיַיַנ אָנקומענ צו וויסנ געבנ...
זי איז הויכ, די שול, דער העכסטער ביניענ פונ שטאָט, העכער פונ איר טאָר מענ, לויטנ מינהעג, קיינעמ ניט לאָזנ זיכ בויענ.  דער איינציקער ביניענ, וואָס קאָנקורירט יאָ מיט איר אינ הויכקיַיַט, איז דער קלויסטער פונ שטאָט, אָבער יענער איז קיינ ביניענ, יענער גייט אינ כעזשבנ ניט אריַיַנ, יענער איז פונ פרעמדנ פאָלק אונ פרעמדנ מאלכוס.  אונ א פרעמדנ, ביפראט, ווענ יענער איז דער שטארקער, מוז מענ, ווי באוווּסט, דאָכ נאָכגעבנ...
דאָס איז די אלטע שול.
דאנ קומנ די שולנ פונ פארשיידענע באלמעלאָכישע פאכנ, סאָכריש-הענדלערשע בראנזשעס, פונ פרומע אונ וווילטעטיקע כעוורעס אונ אינסטיטוציעס – שולנ פונ שוסטערס, שניַיַדער, שמידנ, סטעלמאכעס, קאצאָווימ;  שולנ פונ טוווּע-הענדלער, מויכער-פּיירעס, דאָנער (פאר די וואָס פאָרנ אפנ דאָנ), מאָסקווער, דאנציקער, ביקור-כוילימ אאוו.  פונ אנדערע כעוורעס אונ כסידימ-סעקטעס, – אונ דאָס אלץ אפ איינ אָרט, איינס לעבנ אנדערנ, איינס אונטער אונ איבער דעמ אנדערנ, אונ איצט, באנאכט – אינ איינער א שול איינע נאָר א ליכט לויכט זיכ, אינ דער אנדערער – קיינ ליכט, אינ דער דריטער פיל ליכט;  אינ איינער קיינ נאכט-לערנער, אינ דער צווייטער – איינער אָדער צוויי לערנער, אונ אינ דער דריטער פול לערנער, – אונ די אלטע שול מיט איר הויכער פינצטערקיַיַט, פארשלאָפנקיַיַט, מיט איר געפלאסטערטנ צוגאנג אונ שטומע טירנ – איבער זיי אלע, שטייט אונ דעקט זיי, שטייט אונ דרעמלענדיק וואכט איבער זיי.
א פרעמדער, זאָגנ מיר, ווענ ער טרעפט אהער באנאכט, פונ דעמ מארק-טייל אָנקומענדיק, וואָלט גלייכ דערזענ די סטרוקטור אונ לעבנשטייגער פונ דער N-ער איידע:  דערזענ, אז דער מארק איז איר לעבנס-צענטער, אונ אז איר גאָט היט איר קעשענע...  זי, די איידע אליינ, וווינט אינ זיַיַטיקע פאררוקטע געסלעכ, אונ זיי, די געסלעכ, מיט די שלאָפנדיקע איַיַנוווינער אינ זיי, זעענ אויס, ווי ניט דער איקער צו זיַיַנ, נאָר ווי א צוגאב צומ איקער, צומ מארק, וואָס האָט זיי נעכטנ געשפּיַיַזט אונ מאָרגנ דארפ ער זיי וויַיַטער שפּיַיַזנ, אונ קעדיי ניט צולאָזנ דעמ מארקס נעכטיקנ אומרו אינגאנצנ זיכ אויסוועפּנ אונ אימ אינ מאָרגעדיקנ ווידער-אומרו צו דערמאָנענ, האָבנ זיי אימ, אינ די רו-שאָענ, שאָמרימ אוועקגעשטעלט, אונ אויכ דעמ גאָט זייערנ, – ער זאָל ניט שלאָפנ אונ נישט דרעמלענ – האָבנ זיי די ייִנגסטע קינדער זייערע אינ די שולנ וואכ געלאָזט, זיי זאָלנ אימ פונ אלטקיַיַט אונ צו זיַיַנ בארופ וועקנ.
אונ נאָכ וועלנ מיר צוגעבנ:  אז ווענ דער פרעמדער וואָלט בא יענע שול-ביניאָנימ, זאָל זיַיַנ זומער אָדער ווינטער, די נאכט איבערגעשטאנענ אונ אפ טאָג זיכ דערווארט, וואָלט ער דערזענ, אז ווענ דער טאָג דארפ איבער יענע מעקוימעס אנ אויג עפענענ, עפנט ער, אָבער באלד מאכט ער עס צוריק צו...  אונ נישט נאָר דערפאר, וויַיַל ס'איז נישט איבעריק זויבער דאָרט, אונ אויכ נישט, וויַיַל צופעליק אונ ציגיַיַנעריש-טאבאָריש די היַיַזער דאָרט צעשטעלט.  ניינ, נאָר דעריקער דערפאר, וויַיַל א פארורטיילטקיַיַט אונ עפּעס א בראָכ-פאָרויסזאָג הענגט איבער יענעמ אָרט, – איברנ גאנצנ, איבערנ מארק, אונ ביפראט אפ יענע שול-ביניאָנימ, וואָס, קלוימערשט, זיַיַנענ זיי די היטער, קלוימערשט – די וואכ אונ באזאָרגער פונ דער איידע, אָבער אינדערעמעסנ איז א ווילד ראכמאָנעס שוינ היַיַנט אפ זיי צו קוקנ, אונ אפ מאָרגנ, ווער ווייסט, – מעגלעכ, אז ס'וועלנ אפ זיי שוינ פארזשאווערטע געדעכעניש-שלעסער הענגנ;  מעגלעכ, זיי וועלנ אפנ אאוקציאָנ פארקויפט ווערנ, מעגלעכ (ווענ קיינער וועט זיי ניט קויפנ) וועלנ פונ אלטקיַיַט צעשיט ווערנ, אונ אינ בעסטנ פאל מעגלעכ, אז אנדערע ציַיַטנ וועלנ קומענ אונ וועלנ זיי צוליב אנדערע, גאָר אנדערע צוועקנ באניַיַענ...
אלצ מעגלעכ...  דער טאָג אָבער, אז ער עפנט, סאָפקאָלסאָפ, דאָס אויג, דערזעט ער:
א גרויסע שטאָט איז דורכ א טיַיַכ אינ צוויי טיילנ צעטיילט.  דער טיַיַכ איז בא די ברעגעס מיט אלט-דורכגעפוילטע שטאמענ אונ מיט געדיכטע קרוינענ פונ וויידנביימער באשטעלט.  די ביימער – מיט די פיס אינ טיַיַכ, אונ מיט די קעפּ דעקנ אימ איבער אונ מאכנ זיַיַנע וואסערנ טונקל-גרינלעכ – א באהעלטעניש פאר פיש, פרעש, שלענגלעכ אונ פאר פארשיידענע וואסער-געוויקסנ אונ אנדערע ווידמונגענ.
איינצלנע אלטע פישער, אפ שיפלעכ אינמיטנ טיַיַכ, ווארטנ גאנצפרי אפ די נעצנ אָדער אפ די ווענטקעס, וואָס זיי האָבנ פארוואָרפנ, זיי זאָלנ זיי פאר זייער פארטאָגיקנ פישער-געדולד מיט הי-טיַיַכיקנ קליינ-פישלדיקנ פאנג-לוינ באלוינענ.
הערטלעכ קאטשקעס אונ גענדז, יעדעס הערטל פונ איינעמ א פאָרויס-שווימענדיקנ קאטשקער אָדער גאָנער אָנגעפירט, שווימענ שטיל די ברייט פונ טיַיַכ, פונ ברעג צו ברעג, אריבער.
אייניקע וועשערנס וואשנ שוינ זייער גרעט באמ ברעג, אונ דער אָפּהילכ פונ שווענקנ אונ פּראטשענ איז אזא נישטיקער, וואָס טוט אפילע די נאָענט-שווימענדיקע פיש ניט שרעקנ.
ס'איז א פאר-זונ-אופגייענדיקע שיַיַנ מיט ביימער-איבערגעבויגענקיַיַט אונ נאכט-שאָטנס איבערנ טיַיַכ.
נישט וויַיַט פונ טיַיַכ-פלעכ – באָדנדיקע לעוואדעס, וועלכע זיַיַנענ פונ פרילינגדיקנ געוויסער אפנ גאנצנ זומער ערטערוויַיַז נאס, פיַיַכט פארבליבנ;  גרינע, מיט הויכנ זשאווער אונ מיט פיל געלע קעפּלעכ פונ בלאָז-בלומענ באדעקט.
אפ די לעוואדעס איז זעלטנ-ווענ עמעצנ אינ אָט דער ציַיַט צו זענ, אויסער א פארדעכטיקע גרופּע פארשוינענ אמאָל, וואָס קומענ אהער וועגנ זייער א פארדעכטיק-פארטראכטנ איניענ ווענ ארומריידנ, אָדער מיט די זאכנ פונ א שוינ דורכגעפירטער גנייווע זיכ צו צעטיילנ.
העכער די לעוואדעס, פונ ביידע זיַיַטנ טיַיַכ, – די שטאָט, וואָס אירע ביידע טיילנ זיַיַנענ פארייניקט:  נידעריקער פונ דער הרעבליע, וווּ דער טיַיַכ איז שמאָל, מיט אנ אלטמאָדישער "קלאדקע", וועדליק אפ דריַיַ-פיר מענטשנ אינ דער ברייט, אונ העכער דער הרעבליע, וווּ ס'איז ברייט דער טיַיַכ – מיט א היַיַנטציַיַטיקנ שוינ בריק, א הילצערנעמ, אָבער שוינ א גאנצ ברייטנ, אפ היפּשע קלעצער געבויט, מיט א פאָר-פּלאצ פאר צוויי פורנ הינ-אונ-הער, אונ אויכ מיט זיַיַטנ-וועגנ פאר צופוסגייער בא די פּארענטשעס.
דערוויַיַל שלאָפנ נאָכ די ביידע בריקנ, אונ ס'איז אפ זיי קיינעמ ניט צו מערקנ.  אונ נישט נאָר זיי, נאָר די גאנצע שטאָט שלאָפט נאָכ.
די איינציקע, צוערשט דערוואכנדיקע, וואָס דער טאָג דערזעט אינ שטאָט, זיַיַנענ:
1) – דער עלטסטער ראָוו פונ שטאָט.  דער גרייז-גראָער, מיטנ לאמדאָניש-כאריפישנ פּאָנעמ, קלוג אונ פּאָליטיקאניש.  ער שטייט אפנ הילצערנעמ גאנעקל פונ זיַיַנ צוויי-שטאָקיק היַיַזל, וואָס געפינט זיכ אפנ פּלאצ פונ דער אָפענער שול, אפ איר קעגעניבערדיקער זיַיַט.
נישט ווי געוויינלעכ, אונ נישט ווי אנדערע פונ זיַיַנ גראד, וואָס זיַיַנענ אינדערפרי אינ א כאלאט אָנגעטאָנ.  ניינ.  ער – אינ דער שווארצער קאפּאָטע שוינ, שטארק זויבער, אונ וועדליק פאר זיַיַנע יאָרנ, נאָכ זייער טשעפּקע[1] – שטייט אונ טאָמעד פארשטעלט ער מיט דער רעכטער לעפל-האנט די אויגנ אונ דעמ שטערנ פאר דער שיַיַנ.
ער פעדערט זיכ דער ערשטער, – אָדער, ווי מע דארפ רעכענענ, מאכמעס עלטער, אָדער מאכמעס, ווי די שטאָט זאָגט אונ האלט, מאכמעס זיַיַנ שארפנ קאָפּ אונ לעבעדיקע געדאנקענ, וואָס לאָזנ אימ ניט רוענ אונ הייבנ אימ טאָמעד פארפרי פונ בעט ארויס.
דאָס איז רעב דודי, וועלכער איז דער גאנצער שטאָט באוווּסט, פאר וועלכנ א גאנצער קאנט האָט דערעכערעצ, או וואָס אויכ אויסער זיַיַנ קאנט שעמט ער שטארק אלס לערנער, אלס גרויסער באלכעזשבנ אונ אויכ אלס באלמעדאקדעק גרויסער.
ער אָטעמט מיט דער ערשטער לופט פונ טאָג, ווענ קיינער איז נאָכ אפנ גאס ניטאָ, ווענ די זונ איז נאָכ אפנ הימל ניט ארויס, ווענ אלע שלאָפנ נאָכ, אונ ווענ אפילע "די אָפענע", פונ וועלכער די גאנצע נאכט האָבנ זיכ געהערט די געוויסע קוילעס, איז איצט איַיַנגעשלאָפנ, וויַיַל אירע לערנער זיַיַנענ מיד, אונ זעלטנ-ווענ, אינ אָט דער ציַיַט, באוויַיַזט זיכ עמעצער אנ אריַיַנגייער אָדער ארויסגייער אפ איר טיר.
2) – דער צווייטער – יאנאָווסקי, דער פוילישער דאָקטער.
אוכ א זאָקנ, מיט א באָבישנ גאנג אונ מיט א ליימיקנ בליק שוינ, מיט צוויי שטארק-וויַיַסע באקנבארדנ אונ אינמיטנ פראנצ-יאָזעפיש אויסגעגאָלט.
ער איז סטאראָסטע אינ פויליש-קארמיליטישנ קלויסטער, וועלכער געפינט זיכ אפ דער צווייטער זיַיַט מארק;  פונ יענעמ קלויסטער, וואָס אפנ פראָנטאָנ פונ זיַיַנ אריַיַנגאנג-טויער אויבנ איז אינ א האלב-קיַיַלעכ דער בארג קארמעל אויסגעמאָלט, עליִיאָהו הנאָווי, איַיַנגעהילט אינ א רוימישנ מאנטל, זיצט בא זיַיַנ צופוסנס, אונ פויגלענ איבער זיַיַנ קאָפּ טראָגנ, ברענגענ אימ שפיַּיַז אינ די שנאָבלענ...
ער, יאנאָווסקי, קומט דער ערשטער גלייביקער פארטאָג, די ערשטע טפילע אָפּצוריכטנ אינ יענעמ קלויסטער, וואָס אינ דער אלטער פעסטונג, וועלכע איז א נישער אונ אנ אלטע דערמאָנונג פונ קאָזאקישע אופשטאנדנ פונ כמעלניצקעס אונ גאָנטעס ציַיַטנ.
זי איז שוינ אלט, די פעסטונג, מיט מעשופּע, ניַיַ-צוגעבויטע פּידמורקעס אונטערגעשפּארט.  אפ די ווענט, סיַיַ אפ די אלטע, סיַיַ אפ די ניַיַע, וואקסנ ווערבעס.  די הארמאטנ אונ שאנצ-לעכער דינענ פאר נעסטנ פאר די פייגלעכ אונ דאָס איינציקע לעבעדיקע, וואָס איז איר פארבליבנ, איז איר הויפ, וווּ דער פיַיַערלעשער-טורעמ געפינט זיכ, אונ אויכ דאָס אלטע, רויט-דעכלדיקע קלויסטערל, פונ גאָטישנ סטיל, וואָס קלינגט אפ ניַיַ-גוואלד בייס א סרייפע, אונ זיינ שווארצער זיכ-הוידענדיקער גלאָק דינט אלס שטאָט-זייגער צו וויסנ געבנ דער שטאָט אירע פערטל, האלבע אונ גאנצע שאָענ.
יאנאָווסקי איז תאָמעד, סיַיַ ווינטער, סיַיַ זומער, דער ערשטער אינ גאס.  נאָר צוקומענדיק צומ שטענדיק אָפענעמ טויער פונ קלויסטער, וואָס צומ גאס ארויס-צו, טרעפט ער זיצנ בא די ביַיַשטידלעכ, ווי נאָכ פונ נעכטנ אונ אייערנעכטנ פארגליווערטע, א פּאָר אלטע פּוילישע זקיינעס, וואָס זעענ אויס, מיט די אריבערגעצויגענע קליידער איבער די קני, ווי סטאטועס אינ קלויסטער נישעס;  זיי זיצנ אינ דער באוווּסטער קאטויליש-קנעכטישער הכנאָע, די אויגנ צו דער ערד אראָפּגעלאָזט, בעטלענ, קיינ וואָרט נישט ארויסלאָזנדיק.
יאנאָווסקי גיט עפּעס אמאָל די בעטלערנס, אָדער גיט ניט, נאָר אלנפאלס איז ער תאָמעד דער ערשטער, פונ וועמענ בעטלערישער אָנהייב-טאָג דערווארט עפּעס.
אונ אָט אזוי איז יאנאָווסקי דער ערשטער, וואָס קומט מיט זיַיַנ שווער-באָבישנ גאנג אונ מיט זיַיַנ ליימיקנ בליק צו וועקנ דעמ פּוילישנ גאָט פאר דער קליינער פּוילישער איידע, וואָס אינ דער שטאָט, אונ רעב דודי – דער ערשטער, וואָס דערוואכט פאר זיַיַנ גרויסער אונ קימאט הונדערט-פּראָצענטיקער שטאָט-איידע.
אונ באלד דערנאָכ, – נאָכנ דערוואכנ אונ אופשטיינ פונ די אויבנ דערמאָנטע, – דערוואכט שוינ אויכ די שטאָט: – מיטנ גרויסנ פלאָנטער גאסנ, ליקנ אונ ליקלעכ, ניט איַיַנ אונ ניט אויס, וואָס ניט געקוקט דערופ, וואָס זיי האָבנ (קיינער געדענקט ניט) דאָס וויפלטע מאָל שוינ אָפּגעברענט, דאָכ ווערנ זיי פונ די זעלבע איַיַנוינער, פונ די זעלבע באלעבאטימ, אינ זעלבער ענגשאפט צוריק אופגעשטעלט אונ באניַיַט, אפ ווידער אונ נאָכאמאָל, אינ איינעמ א טאָג, אָדער נאכט, מיטנ פיַיַער אוועקצוגיינ.
זי דערוואכט, די שטאָט, – יענער טייל, דער צווייטער רינג, וווּ דאָס ראָוו באפעלקערונג געפינט זיכ – אונטער די מערסט דראניצענע אונ שינדל-דעכער אונ מיט ווינציק בלעכ, מיט די מערסט נישט געברוקירטע גאסנ, ווי מיט געברוקירטע, מיט די קארליקעוואטע היַיַזלעכ, נידעריקע, וואָס א געוויינלעכ-וווּקסיקער מענטש קאָנ מיט דער אויסגעשטרעקטער האנט צו זייער הייכ דערלאנגענ;  מיט דער אָנגראָזיקער, אויסגעטריקנטער ערד אינ די הייפלעכ, וווּ א ביימל איז א גאסט, אונ וווּ א סעדל – א זעלטנקיַיַט;  מיט די נידעריקע פּארקנס אונ פּלויטנ, דורכ וועלכע איינ היַיַזל אונ איינ הייפל-אייגנטימער קוקט פריַיַ אריבער צומ אנדערנ, וווּ באשטענדיק קריגט זיכ א הויפ מיט א הויפ, אנ איַיַנוינער מיט א צווייטנ, אונ די גאנצע גאס, אָדער געסל, נעמט, מאכמעס צו גרויסער נאָענטקיַיַט, אָנטייל אינעמ קריג.
ס'דערוואכט יענער טייל, וואָס ווענ מע וואָלט א קוק געטאָנ אפ זיַיַנ קארטע-פּלאנ, וואָלט מענ קיינ הענט אונ קיינ פיס, קיינ אָנהייב אונ קיינ סאָפ ניט געפונענ, נאָר א געמיש אונ א געדריי, אנ איבערפלעכט פונ שורעלעכ אונ ווירעלעכ אונ מעשוגע-מאָדנע אראבעסקנ.  אונ נאָר אינמיטנ געדיכטעניש, ווי אינ אלע פונ זעלבנ מינ שטעטלעכ, וואָלט מענ קליינע פּלעצער איַיַנקויפ-מערק, ווי דער פיש- אונ פלייש-מארק אא., געטראָפנ, וווּהינ ס'זאָלט זיכ גליַיַכ דער אופגעוואכטער באלעבאָסטע-איילעמ פונ אלע עקנ – צומ פלייש-מארק, לעמאָשל, וווּ קאצאָווימ האקנ שוינ אפ די קלעצער דאָס פלייש, גרייטנ זיכ צומ טאָג-פארקויפ, אונ הינט טשאטעווענ דערביַיַ אפ באקומענ צוגעוואָרפנ שטיקלעכ פלייש, ביינדלעכ פונ די העקער.
ס'שטעלט זיכ דער טאָג מיט אנ אלט-איַיַנגעפונדעוועטנ שטייגער:  מיט געשטעלטע סאמאָווארנ, מיט איַיַנגעהייצטע אייוונס, מיט רויכ, וואָס איינ הויפ טוט אָפּלאָזנ דעמ אנדערנ אונ אימ באשמעקנ...
ס'שטעלט זיכ דער טאָג מומלענדיק, מיט אופגעפּראלטע צעעפנטע לאָדנס, טירנ, קאמערנ אונ שטאלנ.  אָפט, פונ גאנצפרי, שוינ מיט וויַיַבערשע קריגעריַיַענ.  דאנ מיט ניַיַס, וואָס נעכטנ פאר דער נאכט איז זיכ פארלאָפנ – אנ אומגליק אמאָל:  אינ א נאָענטער שטוב, אָדער געסל, איז עמעצער, שוינ פונ לאנג א כוילע, פּלוצעמ געשטאָרבנ;  אָדער בא עמעצנ, פארקערט, א סימכע:  א וויַיַב איז געלעגנ געוואָרנ, א קו האָט זיכ געקעלבט.  וויַיַבער האָבנ קיינ ציַיַט ניט, אָבער מע זאמלט זיכ רעדלעכ, אונ איַיַלנדיק אונ נאָכ האלב ניט געוואשענע, טוט מענ זיכ אפגיכ טיילנ מיט די נאכט-ניַיַס.
עס שטעלט זיכ דער טאָג מיטנ רויש פונ די איַיַנקויפ-מערק, פונ די פלייש-פיש-מעל-גרויפּנ-הענדלער, וואָס רופנ אויס הויכ אפ זייערע סכוירעס, אונ פונ די קוינימ, וואָס שטופּנ זיכ צומ קויפנ, קליַיַבנ איבער אונ דינגענ זיכ הויכ אונ איבערשריַיַעריש;  פונ קוילעס פונ קליינע קינדער, וואָס ווערנ אָפט פונ מוטערס אינ די איַיַנקויפ-מערק מיטגענומענ אונ וואָס אינ מארק-טומל צעוויינענ זיכ;  פונ הינט, וואָס דרייענ זיכ פאר די קוינימס אונ קויפערס פיס, – זיי כאפּנ אָפט א מיִעסנ זעצ, אמאָל איבער א פוס, אמאָל איברנ רוקנ מיט א שווערער זאכ, אונ פונ ווייטעק צעקוויטשענ זיי זיכ;  פונ בעטלער קאליקעס, וואָס אויכ זיי געפינענ זיכ שוינ פונ גאנצפרי אינ מארק, אונ יעדער בעטלער קאליקע רופט אפ זיַיַנ פעלער אויס – א בלינדער, א קרומער אָדער אנדערע כעסרוינעס, אונ דערוועקט ראכמאָנעס מארקישנ מיט קוילע-קוילעס;  פונ גאנאָווימ, וואָס מאכנ אָפט אומזיסט א ליארעמ, אנ ענגעניש אונ שטופּעריַיַ, קעדיי אינ געדיכטעניש צו פרעמדע ביַיַטעלעכ אונ קעשענעס זיכ גרינגער דערקליַיַבנ;פונ מעשוגאָיִמ, וואָס נעכטיקנ, שטענדיקנ, אונ האלטנ זיכ אופ אינ מארק, – באנאכט שלאָפנ זיי בא די שטעלעכלעכ, אונ אינדערפרי, מיטנ ערשטנ רויש פונ מארק, קומט אָנ זיי שוינ דאָס ערשטע מעשוגאס, אונ זיי געפינענ די ערשטע באלאָנימ שוינ אפ זיי צו באדויערנ אונ פונ זיי די ארומרינגלענדיקע רעדלעכ אָפּצוטריַיַבנ, אָדער אנדערע – אפ זיי נאָכ מער אונ אפנ גאנצנ טאָג צו צערייצנ.
א פרעמדער, זאָגנ מיר ווידער, ווענ ער וואָלט אינ אָט דעמ טייל, אינ צווייטנ רינג פונ N אָנגעקומענ אינ א פרימאָרגנ, וואָלט ער געזענ דאָס, וואָס האָט זיכ דעמלט געלאָזט זענ אינ אזוינע טיילנ פונ אלע ענלעכע אזוינע שטעט:  שטוב-אונ מארק-טומל, גאסנ-אונ הויפנ-קויט, זעלטנ א געסל, וווּ דאָס אויג זאָל האָבנ זיכ אָפּצושטעלנ אפ גרינס, אפ א בוימ, אפ גראָז, אפ זויבערקיַיַט, אונ דער אויער זאָל פונ שטילקיַיַט פארגעניגנ קריגנ.
ער וואָלט אויכ געזענ:  ווי די גאנצע ארכיטעקטור פונ שטאָט איז כויזעק.  וועגנ די "בעסטע" ביניאָנימ האָט מענ, אינ בעסטנ פאל, געקאָנט זאָגנ "טאנדעט", אונ ניט אינ בעסטנ פאל – פיל ערגער.
אלטע ליַיַט וואָלטנ אימ אָנגעוויזנ אייניקע גאסנ, געסלעכ, וועלכע האָבנ זיכ מיט א נעס פונ די עלטסטע סרייפעס געראטעוועט, אונ דער פרעמדער וואָלט באמערקט, אז די ניַיַע גאסנ, די, וואָס פונ נאָכ די סרייפעס, שיידנ זיכ מיט גאָרניט אָפּ פונ די אלטע:  די זעלבע פּלאנלאָזיקיַיַט, די זעלבע ענגשאפט.  פּיצעלעכ הויפעלעכ, אונ ווידער שטוב צו שטוב, דאכ צו דאכ, קעדיי זיי זאָלנ איינער באמ אנדערנ, ווענ די ציַיַט וועט זיַיַנ – בייס א סרייפע – אמשנעלסטנ קאָנענ פיַיַער אנטליַיַענ.
ער וואָלט אויכ געזענ, אז נישט געקוקט אפ די סרייפעס, איז די שטאָט אינ מעשעכ פונ א געוויסער צייַטַ דאָכ שטארק אויסגעוואקסנ.
שטאָט-ליַיַט וואָלטנ אימ אָנגעוויזנ דעמ אלטנ בעסוילעמ, וואָס געפינט זיכ איצט אינמיטנ שטאָט, אונ וואָס פריער איז ער, ווי דער מינהעג איז אָרט אפ "פעלד" צו פארנעמענ, געוויס אויסער שטאָט געווענ – אונ דאָס וואָלט אימ געדינט אלס ערשטער באוויַיַז פונ דער שטאָטס וווּקס.  אונ ווענ דערנאָכ וואָלט ער אליינ טאקע אפנ בעסוילעמ ארופגעקומענ, וואָלט ער אינ דעמ קליינעמ פירעקעכיקנ פּלאצ, מיטנ פּארקנ פונ אלע זיַיַטנ ארומגענומענ, געזענ, אז די שטאָט איז מיט אייניקע הונדערט יאָר צוריק בעעמעס טאקע זייער קליינ געווענ, אזוי אז אָט דער קליינער פּלאצ האָט איר נאָכ דעמלט אפ אירע ווייניקע באגרעבעניש-באדערפענישנ גענוגנט.  נישט ווי איצט, וואָס דער פּלאצ איז אזא גרויסער.
יאָ, די שטאָט איז אויסגעוואקסנ.  פונ די אופשריפטנ אפ די מאצייוועס אָבער, וואָס א גרויסער טייל פונ זיי האָט זיכ נאָכ איַיַנגעהיט אונ לאָזט זיכ נאָכ פריַיַ לייענענ, ווענ ער וואָלט זיי פארגליַיַכט מיט די מאצייווע-אופשריפטנ פונעמ ניַיַעמ בעסוילעמ, וואָלט ער געזענ אונ אָפּגעלערנט, ווי ווייניק דאָס איצטיקע פונ דעמלטיקנ האָט זיכ געביטנ:  דער זעלבער נוסעכ, די זעלבע מאצייווע-שפּראכ אונ טיטולנ אונ אויכ אלציינע, דאכט זיכ, מענטשנ זיַיַנענ אפ די ביידע באהאלטנ.
"פּ"נ (דאָ איז באהאלטנ) – וואָלט ער אי דאָ, אי דאָרט , מיט קליינע נאָר ענדערונגענ אינ די יאָרנ אונ דאטעס, געלייענט:
"מקובל צעיר בן כ"ג שנה"...  (א יונגער מעקובל פונ דריַיַ אונ צוואנציק יאָר).
"פּ"נ", – וואָלט ער אי דאָ אי דאָרט וויַיַטער געלייענט – א באוווּסטער ראָוו – "אב"ד ומ"צ ששמש בכתר הרבנות שלושים שנה"...  (וואָס האָט געטראָגנ די ראבאָנישע קרוינ דריַיַסיק יאָר) אאוו.
אגעוו, וואָלט ער באמערקט, אז אפנ ניַיַעמ, ווי אפנ אלטנ – די זעלבע גרופּעס בארג-ביימלעכ, וואָס זייערע צוויַיַגלעכ שטעכנ זיכ, ווי דערנער;  אפ די עלטסטע קוואָרימ פונ די כאָשעווסטע פונ דער איידע אינ דער ניַיַער ציַיַט – די זעלבע הויכ-ארופגעוואקסענע לינדנביימער, מיט די פיל קראָענ-נעסטנ, ווי אפ די קוואָרימ פונ די כאָשעווסטע פונ דער אלטער ציַיַט.
אזוי, אז איינ בעסוילעמ אפנ אנדערנ, אויסער אינ די מאסשטאבנ, איז אינ אלצ ענלעכ, אונ אזוי אויכ אויסערנ בעסוילעמ, אינ דער שטאָט דער לעבעדיקער – נישטיקע גאָר ענדערונגענ וואָלט ער באמערקט...


* * *


דער דריטער רינג – דאָס איז די ראד וואָס רינגלט קיַיַלעכיק ארומ די שטאָט.  דאָס זיַיַנענ פאָרשטעט, ווי די פּאפּיווקע, פּייגעריווקע, קאטשעניווקע אאוו. – בערגיקע, טאָליקע, ליימ-אונ זומפּבאָדנ-ערטער.
אייניקע ערטער באזעצט מיט מענטשנ, ווי מיט מאָנ, א היַיַזל אפ א היַיַזל, א כורווע לעבנ א צווייטער, קיינ סימענ פונ גאס, קיינ זייכער פונ טראָטואר – קויט, שמוצ שטענדיקער, אונ קיינ גראָז וואקסט קיינמאָל.
אינ אנדערע – די היַיַזער שוינ שטארק וויַיַט איינס פונ אנדערנ, צווישנ הויז אונ הויז – א היפּשע שטרעקע, ס'שמעקט שוינ מיט אויסער-שטאָט. כוטאָר-שטילקיַיַט.
אינ דריטנ רינג – די גרעסטע אָרעמקיַיַט, וואָס מע קענ זיכ נאָר דענקנ.
דאָס ראָוו היַיַזער האלטנ זיכ מיט א נעס:  מיט קרומע, שטענדיק שימלדיקע נאסע ווענט אינווייניק, אויסערלעכ – ניט געשמירט, דעכער – לעכערדיקע, אפ האלב אונ פערטל מיט גאָרניט, אָדער שלעכט געדעקטע.  דאָס ראָוו קינדער טראָגט קיינ העמד אפנ ליַיַב, עלטערע – טראָגנ צעריסענע, צעפּיצלטע, געלאטענע.  שמוצ אונ קאפּצאָנעס גייט דאָרט איבער בעיערושע, אונ קיינער טרוימט שוינ אפילע ניט פונ אָט דער יערושע זיכ צו באפריַיַענ.
דאָרט – אי דאָס אָרעמסטע, אי דער אפָּפאל פונ שטאָט:  לעצט-סאָרטיקע, קאליקעוואטע באלמעלאָכעס לאטוטניקעס, אזוינע, וואָס ס'ווערט זיי אפילע קיינ טאנדעט-ארבעט ניט געגעבנ, וואָס זיַיַנענ פיייִק נאָר די שטאָטישע אונ פאָרשטאָטישע קאפּצאָנישע שיכ אונ בגאָדימ צו פארלאטענ.
דאָס איז דאָס ראָוו איַיַנוווינער דאָרט.
דאָרט אויכ שמאטע-קליַיַבער, היַיַזער-גייער אונ פּראָפעסיאָנעלע שלעפּער;  קאטערינשטשיקעס, אָרעמע טרעגער, דינסט-אונ אמ-מעקלער אונ מעקלערינס, אונ לעסאָפ – פריַיַ אונ העפקער-יונגענ אונ מוידנ, גאנאָווימ, טרעפערינס, קאָרטנווארפערס אונ פריילעכע נעקייוועס.
דאָרט – דער אוילעמ פונ שטאָטישנ קאָהאָל ארויסגענומענ, אָפּגעזונדערט אונ דערוויַיַטערט:  די מינהאָגימ די זעלבע, אָבער געזעצנ נישט די זעלבע, וואָס אינ דער שטאָט.
דער גאָט פונ N האָט דאָ, ווי די ווישקעס נאָכגעלאָזט;  דער אוילעמ דאָ גייט שלעכט אינ  פאָלקס-וועגנ געשפּאנט, אונ א גרויסער טייל שטייט דאָ אינגאנצנ, אויסערנ שפּאנ.
דאָ האָט איר געקענט אינ א מיטנ העלנ זומער-טאָג טרעפנ אפ א זאמד-פּלאצ א גרופּע יונגנ ליגנ אָדער זיצנ – שפּילנ אינ קאָרטנ אָדער אונטערנ פריַיַענ הימל א סודע פּראווענ.
דאָרט האָט א שטאָט-מענטש אמאָל געקאָנט זענ א בילד, וואָס ער וואָלט אינ שטאָט אפ זיַיַנ לעבנ ניט געזענ:  אפ א פּוסטנ פּלאצ א מאנספּארשוינ ניט ייִדיש געקליידט, א קורצ רעקל, די הויזנ אינ לאנגע שטיוול מיט לאקירטע כאָליעוועס, אינ א העמד, מיט פּויערשע קענטעלעכ גענייט איבער די הויזנ, אינ האנט אנ אָקסישנ גיד, שטייט מיט א פרוי, אינ א שאל אנ איַיַנגעהילטער, פונ דער שאל קוקט ארויס א יונג פּאָנעמ, א שיינס, אָדער – אויב זי איז צו איַיַכ מיטנ רוקנ געווענדט – אקסל קיַיַלעכיקע, פולע.
זיי שטייענ פריער שטיל.  האָבנ צווישנ זיכ, ווי עפּעס וועגנ וויכטיקס איבערצוריידנ.  דער מאנצבל, זעט מענ, האָט די פרוי פונ שטוב אהער ארויסגערופנ, וויַיַל דער געשפּרעכ דארפ דאָ זיַיַנ אנ ערנסטער.
זי קוקט צו דער ערד עפּעס שולדיקלעכ.  ער – פּאטשט מיטנ גיד זיכ איבער דער כאָליעווע, קוקט אפ איר, אונ פונ דער גרויסער אָפּגעזונדערטער שטילקיַיַט, וואָס הערשט א ציַיַט צווישנ זיי ביידע, דערהערט זיכ מיטאמאָל א מוירעדיקער קוויטש:  דאָס האָט דער מאנצבל מיטאמאָל, מיט דער גאנצער קראפט, דער פרוי מיטנ גיד איברנ פּאָנעמ דערלאנגט.
נאָכנ קוויטש – וויַיַטער שטיל...  די פרוי אינ גרויסער האכנאָע.  זי האָט זיכ פונ ווייטעק נישט געקאָנט איַיַנהאלטנ אונ האָט אויסגעשריִענ, אָבער באלד איז זי צומ זינענ געקומענ, האָט זיכ דערמאָנט אינ איר אומבאשיצטקיַיַט, אנשוויגנ געוואָרנ, אונ די וויַיַטער-קומענדיקע קלעפּ איז זי שוינ גרייט אפ זיכ צו נעמענ אינ דער שטיל.
וויַיַל אזוי איז דער מינהעג דאָרט, אונ אזוי איַיַנגעפירט:  ווענ א יונג שלאָגט זיַיַנ אונטערטעניקע, זיַיַנ נעקייווע, איז ווענ זי שריַיַט, וועט זיכ קיינער ניט אָפּרופנ, קיינער וועט איר צו הילפ נישט ארויס.  פארקערט, וואָס ווייניקער מע וועט זיכ פאר איר אָנעמענ אונ איר העלפנ, וואָס ווייניקער אָנטייל פונ זיַיַטיקע אונ פרעמדע אינ דער מאכלויקעס מיטנ איריקנ, אלצ איז פאר איר בעסער...
דאָרט וווינענ שלעגערס, "קייסאָרימ" אונ גאלאנטאנעס, וואָס שלאָגנ, אויב מע דינט זיי, – אפ "טרוקנ", אפ "נאס", אפ ביינער ברעכנ אונ אפ ביז קראנק אוועקלייגנ.
דאָרט טרעפט איר צווישנ די דינסט-אונ אמ-מעקלערענס אזא אויסטערליש פאָרל אויכ, ווי פּערעלע אונ די איליאָוועכע.  זיי האָבנ ביידע שוטפעס אינ איינ געשעפט, וואָס באשטייט אינ דעמ, וואָס ווענ א דינסט אינ א נעגידיש-באלעבאטיש הויז גליטשט זיכ אויס...  שוינ אינ די הויכע כאדאָשימ...  קאָנ שוינ מער ניט פארשטעלנ...  אונ די באלעבאָסטע די נעגידעסטע וויל אויסבאהאלטנ דעמ מאנס, אָדער דעמ זונס שולד פאר ליַיַט, ס'זאָל צו קיינ אומליַיַטיש גערייד אונ סקאנדאל ניט קומענ, – קומט דאנ אפ דער פארשטעלטע סצענע ארופ פּערעלע:
א געזונטע, פופציקיאָריקע ייִדענע, מיט פליישיקע, טרעגערשע אקסל;  אינ א קורצ שאלעכל,  וואָס זי האָט עס טאָמעד אפ די אקסל הענגענ;  מיט איר געוויסנ, פונ טרינקנ, הייזעריקלעכנ מאנצבלשנ קאָל, מיט איר פּאָנעמ, איבערנ זעלבנ טאמ, גערויטלט, מיטנ באוווּסטנ פּיסק אונ קרעפטיקע ווערטער...
זי נעמט די דינסט סטראשענ אונ אפ איר אָנווארפנ א מוירע:  יענע זאָל זיכ ניט דערוועגנ דעמ נאָמענ, וואָס מע דארפ ניט, דערמאָנענ.  זי סטראשעט מיט פּאָליציי, מיט קאָלאמינע סטראשונקעס:  זי וועט בא איר אינ טורמע פוילנ, פאר א בילבל אונ פאר פאלש אויסטראכטנ...  ביז יענע, די דינסט, פונ איר אומגליק אונ מוירע דערשלאָגנ, גייט איר שוינ נאָכ, גייט איַיַנ אפ אירע גוטע רייד אונ מוטערלעכער אייצע:  זי ווערט געבראכט צו דער איליאָוועכע פאר געצאָלטס, וואָס פּערעלע באקומט הינטנארומ פונ דער נעגידעסטע – פאר עסנ, טרינקענ אונ אויסהאלטנ ביזנ "האָבנ"...
דעמלט טוט די איליאָוועכע דאָס קינד, דאָס "פּיטיוקל", ווי זי אונ פּערעלע רופנ אָנ אזוינע "קעסט" האלטנ, ביז דאָס קינד "טראָגט זיכ אָפּ", אָדער, אויב ס'איז צו געזונט אונ איַיַנגעשפּארט, טוט מענ דעמ "דאָס רעכט":  מע דערווארגט עס...  אונ די מוטער ווערט פונ פּערעלענ ווידער אינ א נעגידישער שטוב פאר אנ אמ אָפּגעגעבנ, ווידער פאר גוט געצאָלט, וואָס אליינ די אמ זעט שוינ דערפונ קיינ גראָשנ.
ס'א גאָלדנ בעשוטפעס צווישנ פּערעלענ אונ איליאָוועכענ:  פּערעלע טרינקט, דרייט זיכ אינ שטאָט צווישנ אנדערע מעקלערנס אונ אינ נעגידישע היַיַזער, קריגט ארויס דאָס "פּסוילעס" פונ דאָרט אונ באקומט באצאָלט, שטעלט צו פרישע אונ געזונטע אהינ – אונ באקומט וויַיַטער געצאָלטס.  אונ איליאָוועכע זיצט אינ דער היימ, די סכוירע ווערט איר אינ שטוב צוגעשטעלט, אונ זי האָט די שטוב-ארבעט:  צו שפּיַיַזנ אונ צו ווארג...  ביז, אגעוו געזאָגט, לעסאָפ אינ א שיינעמ טאָג וועט די שטאָט דערזענ ביידע שוטעפטעס צו איינ האנטקייט געשמידט, פונ פּאָליציי געפירט, דערנאָכ ווידער פריַיַ געלאָזט אונ ווידער צו זייער "ארבעט".
דאָרט וווינענ גאנאָווימ אונ נעוויִיִמ פונ גאנאָווימ.
דאָרט איז אנ אָרט פאר א פּאָר געגאנוועטע פערד בא א פּאָרעצ, אָדער בא וועמענ אנדערש, אפ איבערצושטיינ ביז א גרויסנ יאריד;  דאָרט איז אנ אָרט פאר געגאנוועטנ שניטקראָמ, איבערגעפארבט צו ווערנ, אָדער אפ קליינע שטיקלעכ צעשניטנ ווערנ אונ אינ די "גנייווישע שאפקעלעכ" דערנאָכ אימ צו קריגנ;  דאָרט געפינענ זיכ אויכ א פּאָר נעגידישע זילבערנע ליַיַכטער אנ אָרט;  אהינ קומט מענ צו דער טרעפערנ אונ קאָרטנווארפערנ, אונ זי שיקט צומ "נאָווי", דער נאָווי הייסט זיכ באצאָלנ אונ שיקט אָפּ אהיימ, אונ די גנייווע וועט שוינ אליינ אינ שטוב קומענ.
דאָרט וווינענ ייִדישע שטריקל-דרייער אונ ניט-ייִדישע כאזירניקעס.
דאָרט וואקסנ מוידנ מיט פולע בוזעמס, אונ שלאנקע טויבנ-יונגענ – קינפטיקע שלעסער-ברעכער, "שניפער", "מארעוויכער", ביַיַטלעכ-אונ "שלענגל"-ציִער.
אהינ ברענגט דער היצל די הינט אָפּצושינדנ.  אהינ – א בינדיוזשניק זיַיַנ שקאפּע די געפאלענע, – דאָס פלייש פאר די הינט, אונ די פעל צו פארקויפנ.
דאָרט די מערסטנטייל מאפשיטימ – וויַיַל ניט וויַיַט פונ דאָרט איז דאָס שעכטהויז;  דאָרט די נויסעמיטניקעס אונ גרעבער, וויַיַל פונ דאָרט ניט וויַיַט דער בעסוילעמ.
דאָרט קומענ פאָר אלע שאבעס, סיַיַ זומער סיַיַ ווינטער, די באוווּסטע געשלענג פונ די קייסער-כעוורעס מיט זייערע עלטסטע, די "קייסאָרימ", וועלכע לעבנ אפנ כעזשבנ פונ באלעבאטישע קינדער, וואָס גאנווענענ אָדער מאנטענ אויס בא די עלטערנ אונ צאָלנ וואָכ-געלט, כיידעש-געלט די קייסאָרימ, זיי זאָלנ זיי אליינ ניט שלאָגנ אונ זיי פארהיטנ אונ באשיצנ פונ אנדערע שלעגער.  מע שלאָגט זיכ אלע שאבעס, זיכ פארזאמלענדיק אהינ פונ פארשיידענע שטאָט עקנ.  פריִער מיט די הענט, אפ קולאקעס, דערנאָכ, אז מע צעהיצט זיכ אונ מע קומט אריַיַנ אינ דער "פּאסינקע" – מיט שטיינער, מיט מיטגייערס אונ מעסערס, אונ טאָמעד ענדיקט זיכ אזא געשלעג מיט געפּלעטע קעפּ אונ מיט עטלעכע אינ שטאָטישנ ביקער-כוילימ ברענגענ – האלבע מייסימ, אָדער גאנצע קאליקעס.
כאָטש יענע שטאָט-טיילנ האָבנ פיל שוטפעס אונ קרויוועשאפט מיט דער שטאָט N:– איינ גאָט בא זיי, איינע אונ די זעלבע מינהאָגימ, איינע טרויער-אונ פרייד-טעג אונ יאָנטויווימ, דאָכ איז, ווי געזאָגט, דער גאָט דאָרט ניט אזא שטרענגער, אונ פונ זיַיַנע דינער פאָדערט ער ווייניקער, וויַיַל ער ווייסט אז ס'אומזיסט אונ ס'איז נישטאָ פונ וועמענ...
יאָנטויווימ היט מענ צוליב די יאָנטעוודיקע מיַיַכאָלימ, אונ אינ די טרויער-טעג איז מענ ווייניק טרויערדיק.
מע לעבט פריַיַ אונ אָפּשפּעטנדיק פונ דער שטאָט, פונ אירע נארישע אינ זייערע אויגנ קלייקוידעש – פונ די "יאָלדנ" אונ "טאכמערס", ווי מע רופט זיי אינ יענע שטאָט-טיילנ.
מע רופט זיי, ווענ מע דארפ זיי, אפ א בריס, אפ א כאסענע, אָדער אינ אנדערע פארשיידענע מאָמענטנ, ווענ, ווי דער דינ אָדער מינהעג פאָדערט, מע נייטיקט זיכ אינ זיי;  מע גיט זיי אָפּ זייערס, מע באקומט בא זיי, וואָס יענע, מישטיינסגעזאָגט, האָבנ צו געבנ, אָבער קיינ לאנגע שיִעס מאכט מענ ניט מיט זיי:  יענע פילנ זיכ בא אָט די שטאָט-טיילנ-ליַיַט נישט איבעריק פריַיַ, אונ באלד נאָכנ אָפּגעגעבענעמ אונ אָפּגענומענעמ, שטעלנ זיי אופ די קעלנער, רוקנ זיכ ארויס אונ טראָגנ זיכ אָפּ, אפ לענגער זיכ ניט פארהאלטנ.
זיי, יענע שטאָט-טיילנ-ליַיַט, לעבנ זיכ אויס צווישנ זיכ אונ זיי זעענ, אויסער וואָס זיי האָבנ נייטיק צו פּארנאָסע, צו דער שטאָט ניט אָנקומענ.
זיי האָבנ זיכ זייערע אייגענע שולנ.  אינ די שולנ דאוונט מענ אָפּ, אפילע שאבעס אונ יאָנטעוו, פיל פריִער, ווי אינ שטאָט.  דער אוילעמ איז אנ אָנגעהאָרעוועטער, א ווייניק-איוורעדיקער, זאָגנ לאנג האָט ער פיַיַנט, ער פארשטענדיקט זיכ מיטנ סידער אינ זיַיַנע טפילעס אפנ וווּנק, מאכט בעקיצער אונ איַיַלט פונ דער נאָענטקיַיַט אונ אומפארשטענדלעכקיַיַט פונ גאָט זיכ וואָס גיכער ארויסמאכנ אונ אוועק אהיימ, צו די אייגענע, צומ פארשטענדלעכנ.
דאָרט איז א מינהעג, ווי געזאָגט, נאָכ א מינהעג, אָבער פונ געזעצנ האלט מענ ווייניק.  כומרעס, זאָגט מענ דאָרט, זיַיַנענ ניט פאר אָרעמעליַיַט, אונ פונ לערנענ אונ פונ פיל טילימ זאָגנ – זאָגט מענ דאָרט וויַיַטער – ווערט מענ ליַיַזיק.
מע דאוונט אָפּ אפגיכ, אונ זומער, לעמאָשל, שאבעס נאָכנ עסנ, פארנעמט מענ זיכ גאנצע געזינדנ, גאנצע געסלעכ גייענ ארויס מיט וויַיַבער, קינדער, מיט קישנ, קאָלדרע אפ די יארנ, אפ די גרינע פּלעצער אויסער דער שטאָט, צומ "פּראָיעזד", צו דער איַיַזנבאנ-ליניע.
מע לייגט זיכ דאָרט אויס ציגיַיַנעריש, ווער צומ רוענ, מערסטנטייל צומ פארברענגנ – וויַיַבער מיט מאנצבלענ, ייִנגלעכ מיט מיידלעכ, – אפ אזא ציגיַיַנעריש-פריַיַענ אויפנ, אזוי העפקער, מיט הענט, מיט ווערטער אונ אזוינע ווערטלעכ, אז ווענ א שטאָט-מענטש, ווער ס'זאָל ניט זיַיַנ, פונ צווייטנ רינג, ווענ ער דערזעט אָדער דערהערט אזוינס, וואָלט ער אוועק ווי אנ אָפּגעבריטער אונ א פארשעמטער, דאָס פּאָנעמ פאר בושע פארשטעלט, אונ די אויערנ – פאר ניוול-פּע.
יאָ, אינ דריטנ רינג, ווי אויבנ געזאָגט, טאקע פיל אָפּפאל אונ אויסוווּרפ-היַיַזער אונ מענטשנ, אָבער סאָפקאָלסאָפ זיַיַנענ זיי נאָר א מינדערהיַיַט אונ ניט זיי דער איקער אינ רינג.  דער איקער-איקער – די מיירעדיק אוסגעהאָרעוועטע, אָרמע מאסע, וואָס צווישנ זיי איז, ווער ס'האָט געהאט אנ אויג, האָט שוינ אויכ די צוקונפט-זוימענ אינ לופט אומשוועבנ געקאָנט זענ.


* * *


עמעס, צו יענער ציַיַט, וועגנ וועלכער מיר דערציילנ דאָ, איז דער ארבעטנדיקער אוילעמ פונ יענעמ טייל, פונ יענע פאָרשטעט נאָכ שטארק פונ דער שטאָט ארויסגענומענ, אָפּגעזונדערט אונ נאָכ גאָר ווייניק געאכטעט.
ס'וועלנ אָבער זיַיַנ ציַיַטנ, שפּעטער, פיל שפּעטער פונ דער, וועגנ וועלכער מיר דערציילנ, ווענ די שטאָט וועט דאפקע צו אָט די ערטער אנ אויער צולייגנ;  פונ דאָרט, דאפקע פונ אָט דעמ זומפּ אונ אָרעמקיַיַט, וועט אפ דער שטאָט אנ איבערקערערישער אונ שטארק דערפרישנדיקער ווינט קומענ;  אהינ, צו יענע שטיבעלעכ-כורוועלעכ אונ צו יענע אָרעמסטע ארבעט-מענטשנ, באלמעלאָכעס לאטוטניקעס וועלנ די בעסטע קינדער פונ שטאָט קומענ, מיט קלאפּנדיקע הערצער, אפ ניט געוויינלעכע ניַיַס זיכ דערוויסנ אונ אפ געשיכטלעכ-דערפרייענדיקער דערפארונג זיכ אָנצונעמענ;  פאר יענע נידעריקע טירנ אונ שוועלנ וועלנ געבילדעטערע אונ פיל מער וויסנדיקע פונ יענע היַיַזער-איַיַנוווינער די קעפּ בייגנ, וויַיַל קומענדיק די איַיַנוווינער אופקלערונג אונ לערנונג ברענגענ, וועלנ זיי אליינ פונ דאָרט פאר זיכ א ניַיַע לערע ארויסטראָגנ.
דאָרט וועלנ זיכ צוערשט קליינע קריַיַזלעכ בילדנ, וואָס אינ א ציַיַט ארומ וועלנ זיי די ווענט צו ענג זיַיַנ, זיי וועלנ שיינ אונטערנ פריַיַענ הימל, אָבער נאָכ אלצ אינ קליינע גרופּעס זיכ זאמלענ;  דערנאָכ, אז זיי וועלנ זיכ אינ קויעכ דערפילנ, ליַיַב אונ ריַיַפקיַיַט אפ זיכ נעמענ, וועלנ זיי אינ איינעמ אנ אָוונט (די שטאָט וועט אימ, ווי אנ ערע-אָנהייב, פארגעדענקענ) זיכ אינ א גרויסער מאסע צונויפקליַיַבנ, א נאָכ ווייניק דרייסטע, וויַיַל צו אזוינע ארויסטרעטונגענ נאָכ נישט געוויינטע, אָבער אינ געשלאָסענע רייענ צו דער שטאָט זיכ לאָזנ...
אָוונט וועט זיי טונקל פארשטעלנ, אונ פונ פארשטעלעניש וועט זיכ א געדיכטער זשומ, ווי פונ א וויַיַט-אָנקומענדיקנ געוויסער ארויסהערנ.
רויִקע, צו דוירעס-געהייליקטער פוילעניש געוווינטע, בירגער באלעבאטימ, אז זיי וועלנ פארנעמענ דעמ דרויסנדיקנ ראש דעמלט, וועלנ זיי ארויס, דערזענ:  א פרעמדע מענטשנ-כוואליע, מיט געזאנג, מיט א פריִער נישט-געזעענער קיינמאָל פאָנ פונ פראָנט, גייט, זינגט ביז אהער נישט געהערטע ווערטער...  זיי וועלנ אינ גרויס דערשרעק נישט וויסנ, צי א מאגייפע גייט אפ זיי, צי אנ אנדער אָנשיקעניש פונ דער ערד אָדער פונ טיַיַוול אויסגעוואקסנ;  וועלנ אפגיכ די אייגנ פונ אָט דער מאסע אָפּקערעווענ, אפגיכ צו די קינדער זייערע שריַיַענ, ווי די קוואָטשקעס בייס סאקאָנע, אונ זיי אינ שטוב אריַיַנרופנ, אפגיכ אונטער אייגענעמ פליגל-דאכ, אונטער דוירעסדיקער סטריכע ארונטער, די טירנ נאָכ זיכ פארשליסנ אונ פעסט זיי אפ די קייטלענ פארהאקנ...
דאָס וועט זיַיַנ פיל שפּעטער, אונ שפּעטער וועלנ מיר דעמ א גרויסנ באריכעס אונ פיל ציַיַט אָפּגעבנ.  איצט אָבער איז נאָכ נישט די ציַיַט, אונ מיר מוזנ פאָרלויפיק אפ צוריק אינ דעמ צווייטנ שטאָט-טייל זיכ אומקערנ, אינ איינער א שטוב קומענ, אונ היפּש-לאנג דאָרט זיכ דערציילעריש פארהאלטנ.


</p></div><div><head>II</head>


<head>מישפאָכע-כראָניק
</head>

<head>אריַיַנפיר</head>
<p>

מיטנ נאָמענ "דער פעטער לוזי" זיַיַנענ פארבונדנ געווענ די עלטסטע געדעכענישנ אונ דער אייגנטלעכער גרויסער ייִכעס פונ דער פאמיליע מאשבער.
דער פעטער לוזי איז געווענ אנ עלטערער ברודער מוישעס, אונ ביידע זיי – זינ פונ א באוווּסטנ, אינ זיַיַנע ציַיַטנ, ראָוו אונ דאיענ אינ איינער א גרויסער וואָלינער שטאָט, וואָס אפ דער גרענעצ פונ קרוינ-פּוילנ.
די ברידער פלעגנ זיכ זעלטנ-ווענ זענ, זיי האָבנ געוווינט באזונדער:  מוישע אינ N, אינ דער גרויסער ייִדישער האנדלס-שטאָט, וווּ ער האָט שטארק געשעמט מיט זיַיַנ ריַיַכקיַיַט אונ זיַיַנ ברייטער אופירונג;  אונ דער פעטער לוזי – אינ א קליינ, פארוואָרפנ שטעטעלע ערגעצ בא דער גרענעצ פארוקט, איז ניט ריַיַכ געווענ, האָט ניט געשעמט אונ צווישנ מענטשנ זיכ ווייניק געלאָזט מערקנ.  אונ דאָכ, ס'ארא ייִכעסנ אונ שטריַיַכנ ס'האָט זיכ געשטריַיַכט אונ געייִכעסט מוישע מיט זיַיַנ ברודער:  זיַיַנ אראָפּקומענ אמאָל צו מוישענ איז געווענ א געשעעניש נישט נאָר פאר אימ, פאר מוישענ אליינ, נאָר אויכ פאר אלע אינ זיַיַנ שטוב, פאר זינ אונ טעכטער, איידעמס אונ שניר, אונ פאר די מינדסטע קינדער אפילע.
אָט געדענקט א קינד:
ס'טרעפט, מערסטנטיילס זומער.  א פארנאכט.  דאָס קינד קומט פונ ערגעצ אָנ, כאפּט זיכ אריַיַנ אינ שטוב עפּעס איבערכאפּנ, אָדער זיכ אויסטאָנ אונ צוריק ארויס אינ דרויסנ צו כעוורע קינדער אפ פארנאכטיקע זומער-שפּילנ.  אונ פּלוצעמ באמערקט עס אנ ענדערונג, אינ שטוב איז עפּעס געשענ:  די פּאָלנ געוועקסלט.  די שטוב-ליַיַט שאבעסדיק אָנגעטאָנ, מע רעדט שטיל אונ אלע האלטנ זיכ עפּעס מאָדנע מעכוטנדיק אָנגעצויגנ.
"נישט אנדערש, א גאסט", – טראכט זיכ דאָס קינד.
– ווער. – פרעגט עס בא א דינסט, וויַיַל שטוב-ליַיַט, זעט עס, זיַיַנענ איצט פארנומענ אונ זיַיַנענ קיינ קינדער אונ קיינ פראגעס ניט גערנ.
– שטילער, דו...  ס'איז דער פעטער לוזי...  דער פעטער לוזי געקומענ, – ענטפערט, איַיַלנדיק אונ קימאט, ווי אפנ אויער, די דינסט.
ווייסט שוינ דאָס קינד, אז ער האָט אימ איצט ניט אינ קיינ צימער צו זוכנ, אונ, זיכער, איז ער איצט באמ זיידנ, מיטנ זיידנ אינ אלקער פארשפּארט.  וויַיַל אזוי איז דער מינהעג אונ געוויינלעכ איַיַנגעפירט:  אז דער פעטער לוזי קומט, פארשפּארט ער זיכ פריִער מיטנ זיידנ אפ א ביסל ציַיַט, דערנאָכ ערשט וויַיַזט ער זיכ אויכ צו די שטוב-ליַיַט.
איז אזוי אויכ איצט:  אז ס'געדויערט א ביסל אונ שטוב-ליַיַט זיַיַנענ אלצ נאָכ אָנגעצויגנ אונ אינעמ מאָדנעמ ווארטנ, עפנט זיכ פּאמעלעכ די אלקער-טיר אונ אפנ שוועל באוויַיַזט זיכ פריִער דער פעטער לוזי, אונ הינטער אימ דער זיידע.  אונ דער זיידע איז אינ שאבעסדיקנ, אונ די באקנ זיַיַנענ בא אימ רויטלעכ, אונ דער פעטער לוזי איז העכער פונעמ זיידנ, וויַיַל דער זיידע איז נידעריקער פונ מיטל געוואקסנ, אונ דער פעטער לוזי – העכער מיטל, אונ זיַיַנ באָרד איז קיַיַלעכיק, וויַיַס געדיכטלעכ אונ אויגנ גראָוולעכע אונ פרעמדע.
גיבנ די מאנצבלענ "שאָלעמ", אונ די וויַיַבער רויטלענ זיכ בייסנ באגריסן, רוקנ די האָר אונטער די קאָפּ-טיכלעכ אונ שייטלעכ ארונטער אונ פרעגנ, וואָס ער מאכט, דער פעטער לוזי.  דער פעטער לוזי ענטפערט אפ די פראגעס, ענטפערט שמייכלענדיק, נאָר קוקט עפּעס אריבער, קוקט ניט אפ די וויַיַבער.
שפּעטער, זעט דאָס קינד, איז שוינ דער פעטער לוזי אינ זאל אפ א שטול באזעצט, אונ דער זיידע שטייט אונ האלט זיכ, ווי באמ הענטל פונ שטול.  מאנצבלענ בליַיַבנ אינ זאל וויַיַטער שמועסנ צו פירנ, אונ וויַיַבער פארלאָזנ דעמ זאל, מע גייט אוועק אינ עסצימער אונ אינ קיכ אונ מע נעמט זיכ אינ קיכ פארנ פעטער לוזינ עפּעס עסנ פארגרייטנ.
דעמלט הערט דאָס קינד עפּעס מאָדנע אונ נישט קיינ געוויינלעכע ווערטער אינ קיכ:  "מינ האכיַיַ", זאָגט מענ, עסט ניט דער פעטער לוזי...  קיינ פיש אונ קיינ פלייש ניט...  אונ וויַיַבער אייצענ זיכ אונ מע באראט זיכ לאנג, אונ אלע נוצנ אויס זייערע קיכ-קענטענישנ אונ געניטקיַיַטנ, ביז מע באשליסט עפּעס אונ מע שטעלט זיכ, ענדלעכ, קאָכנ.
אפדערנאכט, אז אלע קינדער קומענ זיכ צונויפ, פונ גאס אונ פונ שפּילנ, ווערנ זיי איינציקוויַיַז צומ פעטער לוזינ צוגעפירט.  זיי שעמענ זיכ אונ גייענ "שאָלעמ" אָפּגעבנ, אונ גוט אונ שרעקנדיק איז יענעמ קינד, וואָס דער פעטער לוזי קוקט דערופ עטוואָס לענגער אונ לאָזט זיַיַנ הענטל מער זאמענדיקער אינ זיַיַנ האנט פארהאלטנ, אונ די קינדער רוקנ זיכ דערנאָכ אָפּ איינציקוויַיַז, יעדער קינד צו זיַיַנ פאָטער אונ מוטער, פארשעמט.
נאָכ שפּעטער, אינ אָוונט שוינ, אז מע וואשט זיכ אונ מע גייט צומ טיש, מע זעצט זיכ אויס – מענער אויבנאָנ אונ וויַיַבער באמ צווייטנ עק, – באמערקנ די קינדער, אז דער זיידע איז עפּעס פונ זיַיַנ אורט היַיַנט אראָפּגערוקט, אז זיַיַנ אָרט באמ אויבנאָנ פארנעמט נישט ער, נאָר דער פעטער לוזי, אונ דעמ זיידנס כשיוועס איז עפּעס היַיַנט ווי געמינערט אונ זיַיַנ וואָג ווייניקער.  ארט עס די קינדער פאר זייער זיידנ, אָבער דערפאר פארשטייענ זיי אויכ די גרייס פונ דעמ פעטער לוזיס וואָג אונ כשיוועס.
אונ נאָכנ ערשטנ טאָג אונ ערשטער נאכט קומט דער מאָרגנ, אונ אפ מאָרגנ זעענ די קינדער דעמ פעטער לוזיס אופירונג אונ מידעס:  ער רעדט ווייניק, מע הערט פונ אימ ניט קיינע איבעריקע ווערטער.  דערפאר איז אָבער דער צימער, וווּ ער געפינט זיכ, מיט אימ ווי פארפולט , אונ אלע, וואָס געפינענ זיכ אינ זיַיַנ נאָענטקיַיַט, זעענ אויס גלייכ ווי זיי זיַיַנענ אוועקגעשטעלט אפ צו שטיינ פאר אימ אונ ווי אימ צו באדינענ.
אזוי די יונגערע אינ זיַיַנ אָנוועזנהיַיַט, אונ אזוי אויכ די עלטערע, אפילע אליינ אויכ דער זיידע אונ די באָבע גיטל ניט אויסגענומענ:  די באָבע גיטל גייט די גאנצע ציַיַט, וואָס דער פעטער לוזי איז צוגאסט, אינ ערגעצ, אינ שטאָט אונ אפ איַיַנקויפנ, נישט ארויס, געפינט זיכ אינ קיכ באשטענדיק, דרייט זיכ אונ איז באשעפטיקט, די פאטשיילע הינטער די אויערנ פארנומענ, זי שוויצט אונ שאפט זיכ, גיט אכטונג אפ די דינסטנ, קוקט זיי אפ די הענט, אפ די קיילימ אונ אפ שטרענגנ קאָשער-האלטנ איצט פיל מער, ווי טאָמעד.
אונ דער פעטער לוזי, זעט מענ, גייט ניט אינ ערגעצ, אונ זיינ האנהאָגע איז:  ער דאוונט שפּעט, עסט שפּעט אונ באזונדער, אונ די באָבע גיטל באדינט אימ אונ לאָזט קיינ דינסט אימ אפילע צומ טיש נישט גרייטנ.
אזוי די טעג אינדערוואָכנ, אונ אז ער בליַיַבט אמאָל אויכ אפ שאבעס, זעענ די קינדער, אז פריַיַטיקצונאכטס אונ שאבעס פרי בליַיַבט ער אינ דער היימ צומ דאוונענ, אונ איבער אימ בליַיַבט שוינ אויכ דער זיידע אינ דער היימ, אונ קינדער הערנ, אז ער דאוונט אויכ אנדערש.  "נוסעכ ספאָרד", זאָגט מענ, אונ קינדער זיַיַנענ ניַיַגעריק גאנווענענ זיכ אונטער, אונ מיט גרויס ציטערניש, ווענ דער פעטער לוזי איז אינ צימער ניטאָ, כאפּנ זיי א קוק אינ זיַיַנ סידער אונ זעענ, אז יאָ אונ ריכטיק:  עפּעס איז ער אויכ אנדערש אונ מישט ווי אלע סידורימ:  די טפילעס איבערגעדרייט אונ נישט ווי געוויינלעכ אויסגעשטעלט, אונ אייניקע גאָר אינגאנצנ אומבאקאנט.
אונ די קינדער ווערנ געוווירע, אז אָט דעמ סידער האָט דער פעטער לוזי באקומענ בבעיערושע פונ זיַיַנ טאטנ, אונ זיַיַנ טאטע פונ א זיידנ, אונ  אזוי וויַיַטער אונ וויַיַטער, אונ אז דער סידער איז שוינ אויכ פונ פיל סרייפעס געראטעוועט געוואָרנ, אונ אז ער איז אויכ א סגולע-סידער, אונ קימפּעראָרנס, אז זיי גייענ שווער צו קינד, לייגט מענ אימ זיי אונטער צוקאָפּנס.
אונ שאבעס, בא די שאבעסדיקע טישנ, רעדט שוינ גאָרנישט דער פעטער לוזי.  קיינ "דיווריי-כאָל", זאָגט מענ, רעדט ער נישט, אונ אלע ווייסנ שוינ, אונ מע באומרויִקט אימ נישט אונ מע ווענדט זיכ צו אימ מיט גאָרנישט, אונ ווענ יאָ, איז נאָר מיטנ נייטיקסטנ, אונ ער ענטפערט אויכ קארג אונ שפּאָר-ווייניק אונ מיט עטלעכע לאָשנקוידעש-ווערטער גאָר בעקיצער.
אזוי קומט ער אונ אזוי פאָרט ער אוועק, דער פעטער לוזי, אונ נאָכ יעדעס מאָל אוועקפאָרנ פלעגנ די קינדער אלץ מער פונ זייער ייִכעס, פונ זייערע זיידעס אונ עלטערזיידעס זיכ דערוויסנ, אונ פונ פארשיידענע שמועסנ אונ געשפּרעכנ פונ די גרויסע פלעגט זיי אלץ מער יעדיִעס צוקומענ.
אונ אָט דערוויסנ זיי זיכ:
זייער שטאמ איז אנ אלטער, נאָכ פונ די "גויליי-ספאָראד",[2] פונ ראבאָנימ אונ באלשעמענ, אונ, לעסאָפ – אז זייער עלטערזיידע, דער ראָוו רעב יויעל, זייער זיידנס אונ פעטער לוזיס פאָטער, איז זייער יונג פונ דער וועלט געגאנגענ, פונ טאנייסימ, אונ אז די לעצטע יאָרנ פאר זיַיַנ פּטירע איז ער אויכ א פּאָרעש געווענ.  דאָס וויַיַב זיַיַנס דעמלט נאָכ א בלוט-יונגט...  אונ דער באָבעס פאָטער האָט דעמ זיידנ רעב יויעל געמוזט צו א באוווּסטנ דעמלטיקנ צאדיק צוקלאָגנ, אונ אויכ דער צאדיק האָט נישט געהאָלפנ, אונ דער זיידע איז אויכ אפ וויַיַטער אונ ביזנ סאָפ פונ זיַיַנ לעבנ שוינ טאקע א פּאָרעש פארבליבנ.
גאנצע טעג פלעגט ער דאוונענ אונ אינ די באנאכט לערנענ, אונ קינדער האָבנ געהערט, ווי גרויסע האָבנ, זיכ איבערנעמענדיק אונ בארימענדיק דערציילט, אז דער גרויסער מאגיד איז אמאָל א זומער אפדערנאכט פארביַיַ דעמ זיידנס הויפ דורכגעגאנגענ, ווי דאָס פענצטער איז געווענ אָפנ, אונ דער זיידע האָט געלערנט, האָט ער דאָס העמד צעכראסטעט אונ א זאָג געטאָנ:
–אָט ווי א ייִד לערנט טוירע לישמאָ...  אנ אוויירע נאָר, – האָט ער צוגעגעבנ, – וואָס דאָס, וואָס ער קויפט זיכ איַיַנ פאר זיַיַנ טוירע, פארלירט ער איבער די טאנייסימ...
אונ די טאנייסימ, – האָט מענ וויַיַטער דערציילט, אונ וועגנ דעמ שוינ פארשטעלט אונ בעסאָד א ביסל, – די טאנייסימ האָט ער אפ זיכ גענומענ פאר די זינד פונ זיַינ פאָטער, וואָס, ווי מע האָט געשמועסט, האָט ער געקערט צו די שאבסע-צווי...  ער איז א שטיק ציַיַט פונ זיי פארפירט געווענ, אונ בייס דער באוווּסטער אסיפע פונ די באוווּסטע ראבאָנימ, וואָס מע האָט אינ יענער ציַיַט אמאָל געכאפּט אינ איינער א שטאָט בייס א יאריד, ווענ זיי האָבנ זיכ פארשלאָסנ אינ א שטוב אונ דאָרט ארומ א נאקעטער נעקייווע, ארומ זייער מאטרוניסאָ (מטרוניתאָ) געטאנצט, איז אויכ ער, דעמ זיידע רעב יויעלס פאָטער, געווענ צווישנ די טענצערס...  דערנאָכ האָט ער כאראָטע געהאט, אונ נאָכ דעמ, ווי מ'האָט די שאבסע-צווי אינ כיירעמ אריַיַנגעלייגט, האָט ער א שטיק ציַיַט געהאלטנ אינ איינ וויינענ, טאָג אונ נאכט זיכ אינ הארצנ געשלאָגנ, האָט קיינ העמד אונ קיינ מאלבושימ נישט איבערגעביטנ, אפילע אפ שאבעס, ברויט אונ וואסער געגעסנ אונ אפ דער ערד געשלאָפנ.  דערנאָכ איז ער פארפאלנ געוואָרנ, אונ מער האָט ער זיכ שוינ אהיימ ניט אומגעקערט, אונ מ'האָט ניט געוווּסט, וווּהינ ער איז אהינגעקומענ...  אייניקע האָבנ געזאָגט, אז ער האָט זיכ צוריק אומגעקערט צו די שאבסע-צווי אונ זיכ אוועקגעלאָזט קיינ סטאמבול, אונ אנדערע – אז ער איז אוועק אָפּריכטנ גאָלעס.
אונ אָט, פאר זיַיַנע זינד, האָט עס דער זיידע רעב יויעל אפ זיכ גענומענ אָפּקומענ, אונ נישט נאָר דער זיידע אליינ, נאָר אויכ דער פעטער לוזי, האָט מענ געשמועסט, איז יונגלוויַיַז, אז ער האָט זיכ פונ זיַיַטיקע אונ פונ קרויווימ דערוווּסט וועגנ זיַיַנ זיידנ, האָט ער זיכ דעמ זיידנס גוירל צומ הארצנ גענומענ אונ געזאָלט אינ פאָטערס וועגנ אוועקגיינ, אונ ס'האָט שוינ מיט אימ געהאלטנ שלעכט, אונ אויכ ער איז פונ טאנייסימ שוינ קראנק געווענ.  אָבער אזויווי ער איז געווענ זייער יונג, האָבנ אימ די קרויווימ אונ אייגענע איַיַנגערעדט, אונ מע האָט אימ קיינ וועלעדניק געבראכט.  אונ אז דער פעטער לוזי איז פארנ וועלעדניקער געקומענ, האָט יענער אפ אימ אָנגעשריגנ אונ אינ גרויס ייִרגאָזנ א זאָג געטאָנ:
– הא!  וואָס מיינט ער, דער יונגערמאנ?  ער וועט זיַיַנ זיידנ מיט די טאנייסימ פיל גרינגער מאכנ?  אליינ א הוירעג-נעפעש, א זונ א הוירעג-נעפעש אונ אויכ אנ אייניקל א הוירעג-נעפעש...  וואָס מיינט ער, דער יונגערמאנ?
אונ דער פעטער לוזי האָט זיכ געלאָזט איבעריידנ.  ער האָט לאנג געוויינט פארנ וועלעדניקער אונ דעמלט אויכ פארשטאנענ, אז נישט אפ דעם וועג וועט ער זיַיַנ זיידנ צו הילפ קומענ, אונ פונ דעמלט  אָנ איז ער שוינ קיינ וועלעדניק געפאָרנ, האָט זיכ פעסט געהאלטנ אונ פונ דער פעסטער האנט זיכ געלאָזט אָנפירנ.
די לעצטע ציַיַט אָבער, – האָט מענ וויַיַטער דערציילט, – נאָכ דעמ וועלעדניקערס פּטירע, פילט זיכ דער פעטער לוזי עפּעס עלנט, ער פאָרט ארומ פונ "הויפ" צו "הויפ", זוכט אונ קאָנ זיכ ניט צוקליַיַבנ, אונ ער איז מאָרעשכוירעדיק טאָמעד;  ער קער זיכ דערומ ווייניק אָנ מיט מענטשנ, האָט מיט קיינעמ קיינ מאגע-מאסע, אונ די איינציקע נעגיִע מיט מענטשנ, וואָס ער האָט יאָ, איז וואָס פונ ציַיַט צו ציַיַט כאפּט ער זיכ צומ זיידנ צוגאסט אראָפּ.  אונ אמאָל, ווענ ער קומט צומ זיידנ נישט לאנג, פאָרט דער זיידע צו אימ צוגאסט.


* * *


אונ אָט, פונ אָט די באזוכנ דעמ פעטער לוזיס, טוט בא די קינדער אפ שטענדיק זיַיַנ געשטאלט פארבליַיַבנ, אונ זיי פארגעדענקענ אימ: –
א מענטש העכער מיטלוווּקס, מיט גראָוילעכע אויגנ, וואָס קוקנ נישט גליַיַכ, נאָר איבער קעפּ אריבער...  אָנגעטאָנ איז ער טאָמעד אינ א גלאנציק-לאסטיקענער קאפּאָטע אינדערוואָכנ אונ אינ א זיַיַדענער אומ שאבעס...  האלט זיכ גליַיַכ, אונ אז ער גייט, דאכט זיכ, אז אלע מוזנ אימ דעמ וועג אָפּטרעטנ...  רעדט ווייניק, אונ מערסטנטיילס זעט מענ אימ זיצנ אינ טאלעס, אונ ווענ ניט אינ טאלעס, איז מיט די הענט אינ די צוויי הינטערשטע קעשענעס פונ זיַיַנ קאפּאָטע פארשטעקט, שפּאנט א פארטראכטער איבערנ צימער ארומ, שטעלט זיכ אָפט אָפּ אונ בליַיַבט אויכ שטיינ פארטראכט, אונ א טעווע האָט ער בייסנ טראכטנ:  מיט זיַיַנעמ א טיַיַט-פינגער איבער דער ברעמ פונ זיַיַנ רעכט אויג הינ-אונ-צוריק צו פירנ אונ די האָר צוצובארשטנ.


1


איינמאָל, אינ איינעמ א גאנצפרי, שוינ הייסנ, אָוו-כוידעשדיקנ פרימאָרגנ, איז מוישע מאשבער, ווי נאָר ער איז אופגעשטאנענ פונ געלעגער, זיכ אָנגעטאָנ אונ געוואשנ, אזוי איז ער גליַיַכ אריַיַנגעגאנגענ אינ שמאָלבלעכ-לענגלעכנ קאָרידאָר, וווּ די שראגע פונ די מאלבושימ איז געשטאנענ.  ער האָט אפ זיכ זיַיַנ זומערדיקנ אויבער-מאנטל גענומענ אונ זיַיַנ שירעמ פונ ווינקל, אונ קיינעמ פונ די נאָכ שלאָפנדיקע בניי-באיִס, אונ אפילע זיַיַנ וויַיַב גיטלענ, גאָרניט זאָגנדיק, איז ער, פארנ דאוונענ אונ פארנ טיי-טרינקענ, ארויס פונ זיַיַנ הויז אונ צומ בעסוילעמ, וואָס געפינט זיכ שטארק וויַיַט, אזש אינ צווייטנ עק שטאָט, זיכ אוועקגעלאָזט.
ווי ער איז פונ זיינ הויפ ארויס, אזוי איז ער באלד דורכגעגאנגענ די ברייט פונ זיַיַנ  נאָכ פארשלאָפענער גאס, וואָס איז בישכיינעס געווענ מיט די ניט-ייִדישע, מיט יענע, וואָס מיט די פארוקטע סעדער אונ מיט די הויכ-הילכנדיקע פּארקנס, אונ דאנ איז ער אפ דער בריק, וואָס פארייניקט ביידע שטאָט-טיילנ, די אינ דער הייכ אונ אינ דער נידער ליגנדיקע, ארופ.
דער בריק איברנ טיַיַכ – א לאנגער אונ אונטער פערדנ-טלאָ האָט מיט געהילצ אונ מיט ברוק-פּוסטקייט געהילכט.  אינמיטנ בריק – א ברייטער וועג פאר פערד-אונ-וואָגנ, אונ פונ ביידע זיַיַטנ בא די פּאָרענטשעס – שמאָלע וועגנ פאר צופוסגייער.
אפנ בריק ארופקומענדיק, האָט מוישע געזענ, ווי איינ ברעג טיַיַכ איז נאָכ געלעגנ טונקל אינ דרעמלענדיקנ נישט-שורשענדיקנ טשערעט, דער צווייטער – באזונט שוינ, אונ אפנ טיַיַכ אליינ האָט די לעצטע טיַיַכ-קילקיַיַט אפ דער וואסער-אויבערפלאך זיכ געדעמפט אונ גערויכלט.
נאָכנ בריק איז ער ארופגעקומענ מיט א מעשופּע-ארופליגענדיקער גאס אינ דעמ אייבערשטנ שטאָט-טייל, דאָרט וווּ ס'געפינענ זיכ די מערסטע אונ די ריַיַכסטע קראָמענ אונ קלייטנ, אונ וווּ די קראָמענ אונ די געשעפטנ זיינענ נאָכ צו געווענ, די טירנ אונ לאָדנ מיט שלעסער אונ מיט קווער-איבער-געפלאָכטענע קייטנ געשלאָסנ, אונ נאָר אפ א זוניקער זיַיַט איינער זיַיַנענ בא אייניקע קלייטנ, פאר די טרעפּ אונ אפ די טרעפּ, שוינ בינטלעכ פרימאָרגנדיקע באלמעלאכעס געשטאנענ אונ געזעסנ, האלב נאָכ פארשלאָפנ, אינ זייערע פאכ-קויטיקע קליידער אונ מיט זעקלעכ געציַיַג, אונ געווארט אפ באשעפטיקונג, אפ פארדינסט אונ אז עמעצער זאָל זיי קומענ אפנ טאָג דינגענ.
פונ דאָרט, פונ דעמ צענטער-שטאָט, האָט ער זיכ אפ דער לענגסטער שטאָט-גאס אראָפּגעלאָזט, וווּ, אפ וויפיל ס'איז מיטנ אויג געווענ צו זענ, זיַיַנענ אלע לאָדנ פונ די איינ-אונ צוויי-שטאָקיגע היַיַזער פונ ביידע זיַיַטנ נאָכ פארמאכט געווענ, אלע איַיַנוווינער נאָכ געשלאָפנ, אונ נאָר ווענ-ניט-ווענ האָט אנ איינצלנע פארפריטע באלעבאָסטע מיט א קוישל די גאס דורכגעשניטנ, אינ א זיַיַטיק געסל אריַיַנ אונ אינ מארק אוועקגעיַיַלט;  אויכ אנ איינציקער באלעבאָס אמאָל איז מיט טאלעס-אונ-טפילנ אונטערנ אָרעמ, פונ שול קומענדיק, גאנצפרי שוינ אנ אָפּגעדאוונטער, איַיַלנדיק אונ אפגיכ, צוריק אונ צוליב געשעפט, אהיימ איצט געלאָפנ.
די גאס אינגאנצנ אָבער נאָכ ליידיק.  פונ וויַיַט-וויַיַט נאָר, אזש פונ דעמ אונטערסטנ טייל גאס, האָט זיכ אפ א ליידיק-שלעפעריקנ פאעטאָנ באוויזנ ארופ פאָרנדיק איַיַנגעהאָרבעטער פורמאנ, אפ דער קעלניע דרעמלענדיק אונ דעמ קאָפּ פארלירנדיק.
וואָס וויַיַטער אָבער מוישע איז אזוי געגאנגענ, האָט די גאס שוינ צוביסלעכ אונ פּאמעלעכ ווי אופוואכנ גענומענ:  פארשלאָפענע וויַיַבער, מענער, דינסטמיידלעכ אונ קינדער זיַיַנענ פונ די בעטנ נאָרוואָס ארויס די לאָדנ עפענענ, אונ אינ די הייזער האָט שוינ רודערנ גענומענ, אונ פונ די הויפנ אונ פונ די טויער-פאָרטקעס האָט שוינ מיט געשטעלטע סאמאָווארנ, קוילנ-רייכ אונ מיט סמאלינע געטשאדעט.
דעמלט האָט זיכ מוישענ די גאס אויסגעלאָזט, א שטיק פריַיַ פעלד מיט נאָר א שאָסיי-וועג אינ דער מיט, אָנ היַיַזער אונ אָנ ייִשעוו בא די זיַיַטנ, האָט זיכ אימ באוויזנ, אונ פונ דאָרט אויס האָט מענ שוינ אויכ די וויַיַטלעכע איַיַזנבאנ-ליניע, וואָס טיילט אָפּ די שטאָט פונ אויסער שטאָט, געקאָנט אָנזענ:  פונ ביידע זיַיַטנ ליניע זיַיַנענ אינ אלאכסנ גענייגט, איינער רעכטס אונ איינער לינקס, צוויי וויַיַס אונ שווארצ געשטרייפטע שלאגביימער געשטאנענ.  אונ אָט אהינ האָט איצט מוישע זיַיַנ אויג געווענדט, אהינ זיַיַנ וועג אָנגעריכט.
צוגעקומענ אונ איבערגעשניטנ די ליניע, האָט זיכ דער וועג אימ צעטיילט אפ צוויי:  איינער – א וויַיַס-ברוקירטער אונ געשאָסייטער – האָט זיכ צו די פאָרשטאָט-ייִשוּווימ אונ דאנ צומ האָריזאָנט אונ צו וויַיַטע מערכאָקימ געצויגנ, אונ דער צווייטער – אנ אראָפּנידערנדיקער, נישט געברוקירט אונ נישט שאָסייט, האָט צו א נידעריק-געמויערטנ, רויט ציגלדיקנ אונ נישט געטינקעוועטנ פּארקנ געפירט.  אונ מוישע האָט זיכ אפנ צווייטנ געלאָזט.
אונ אָט, ווי ער איז אזוי מיט דער לענג פונ אָט דעמ פּארקנ א שטיק וועג אָפּגעגאנגענ אונ היפּשע עטלעכע מינוט בא זיינ זיַיַט זיכ געהאלטנ, אזוי איז ער פּונקט אינ דער מיט זיַיַנער צומ בעסוילעמ-טויער צוגעקומענ, אונ דורכ דאָרט, דורכנ הויכ-געמויערטנ אונ פינצטערלעכנ אויהעל, אפנ "פעלד" ארופגעקומענ.
ס'איז, ווי געזאָגט, נאָכ זייער פרי געווענ.  דער בעסוילעמ מיט די פיל- אונ ענג-באלייגטע קוואָרימ, וועלכע זיַיַנענ דאָסראָוו מיט נוס-ביימלעכ פונ א מענטשנ-הויכ די גרייס פארשטעלט, אויכ מיט איינצלנע הויכע לינדנ-ביימער, צעוואָרפענע, מיט פיל קראָענ-נעסטנ באזעצטע, איז נאָכ אונטנ אינ האלב-טונקל אונ אינ גראָזיקער שאָטנדיקיַיַט געלעגנ, אויבנ, אָבער, שוינ צו פרימאָרגנ, צו זומער אונ צו טאָג אופגעוואכט אונ צעעפנט.
מוישע איז דורכנ קיל-פינצטערלעכנ אויהעל דורכגעגאנגענ, דורכ די צוויי אָנטירנדיקע עפענונגענ, דער אריַיַנגאנג דעמ ארויסגאנג קעגניבער, וווּ אפ איינער א מעזוזע-זיַיַט פונ ארויסגאנג האָט ער דערזענ אופגעהאנגענ א "צידוק-האדינ"-טאָוועל, מיט גרויסע סידער-אויסיעס געשריבנ.
ס'האָט אימ גליַיַכ נאָכנ אויהעל א פריַיַער נאָכ נישט קיינ פארנומענער פּלאצ באגעגנט, אונ אפ יענעמ פּלאצ אונ פונ די הויכע, מיט זונ באשיַיַנטע ביימער אראָפּ – אנ אופגעריסנ-גרילצנדיק געשריי פונ קראָענ אונ קראָעשנ פּלאָנטער אנטקעגנ דער ווארעמענדיקער זונ דער פרימאָרגנדיקער.
דעמ פּלאצ דורכגעגאנגענ, איז ער אפ א סטעזשקע ארופ, אונ מיטאמאָל האָט ער רעכטס פונ זיַיַנ וועג דערזענ דעמ באוווּסטנ צאדיקס מיַיַערל, אונ ס'האָט אימ אינ הארצנ א קיל געטאָנ.
דאָס מיַיַערל האָט ארויסגעקוקט פונ דער גרויסער מאסע מאצייוועס, וואָס ארומ דעמ, מיט די טויבע אָנפענצטערדיקע ווענט אונ מיטנ רויטנ בלעכענעמ דעכל, ווי א שוועמל  פונ גראָז, אונ מוישע אפ א זיַיַטיק סטעזשקעלע אהינ אָפּקערעווענדיק, איז,  נאָכ אייניקע מינוט גיינ דערופ, לעסאָפ צו דער אלטער אונ קרומלעכער מיַיַערל-טיר צוגעקומענ.
די טיר איז קרומלעכ אפ די זאוויעסעס געהאנגענ אונ פונ איר עפענונג,  פונ א קרומלעכנ שפּאלט, האָט אפ מוישענ מיט סקלעפּ אונ מיט איינזאמקייט א וויי געטאָנ.
ער האָט לאנג זיכ ניט געזאמט פאר דער טיר, האָט באלד זיַיַנ שירעמ בא א וואנט-זיַיַט אוועקגעשטעלט אונ אינ דרויסנ געלאָזט, אונ אליינ די האנט צו דער קליאמקע אויסגעשטרעקט, זי אָנגענומענ אונ די טיר געעפנט.
פונ ליכטיקנ דרויסנ געקומענ אונ אינ די אויגנ נאָכ פיל שיַיַנ האָבנדיק, האָט דאָכ מוישע אינעמ מיַיַערל-פינצטערניש גליַיַכ דערזענ, ווי פונ וואנט – צו וואנט זיַיַנענ דראָטנ איבערגעצויגנ,  אונ אפ די דראָטנ זיַיַנענ פּלאָשקעלעכ געהאנגענ, – פארשווארצט אונ פארטשאדעט, פארייכערט אונ קוימ דאָס גלאָז ארויסצוזענ – מערסטנטיילס אויסגעלאָשענע אָדער נאָכ נישט אָנגעצונדענע, אונ נאָר אייניקע פונ זיי האָבנ געברענט, שוואכ דעמ ארומ באלויכטנ אונ מיט בוימל אונ קליינע קנייטלעכ געקנאקט אונ געצאנקט.
באלד האָט זיכ פונ א זיַיַט פונעמ מיַיַערל, פונ א באנק, וואָס בא א וואנט, באוויזנ א קלאָר נישט אָנזעעוודיק געשטאלט אונ דעמ אריַיַנקומענדיקנ מוישענ ווי אנטקעגנ געלאָפנ.
דאָס איז געווענ ליבער-מייער דער מיַיַערל-שאמעס, יענער, וואָס שטענדיקט אפנ פעלד, סיַיַ זומער, סיַיַ ווינטער, אונ וואָס פונ פרי ביז נאכט קאָנ מענ אימ נאָר טרעפנ אינ מיַיַערל;  יענער, וואָס גאנצפרי זעט מענ אימ לויפנ אהינ, אונ פארנאכט – אנ איַיַלנדיקנ צוריק פונ דאָרט;  טאָמעד מיטנ סייפער אונטער דער האנט, א גראָבלעכ-נידעריטשקער, מיט א ברוינלעכ-שווארץ סאָרעס-פּאָנעמ, אָנ שומ האָר אפ די באקנ אונ נאָר מיט א פּאָר גראָוו-געציילטע האָר בא דער גאָמבע אפ (ווענ ער האָט ציַיַט) זיי אינ מויל צו ביַיַסנ.  א קורצזיכטיקער, די בריל איז אימ טאָמעד אפ דער שפּיצ נאָז, אונ מיט די גראָווקאָלירטע, שטענדיק ארויסקוקנדיקע אונ צו דער פינצטערניש, ווי א סאָווע, געווענדטע אויגנ, קוקט ער אריבער אונ ארויס פונ זיי.  זיַיַנ קאפּאָטע פונ בוימל פארפּאפּט אונ פארטריקנט-גלאנציק, אונ טאָמעד איז זי אינ עטלעכע פאכנ מיטנ גארטל פארגארטלט, אונ די צוויי פראָנדזנ-עקנ הענגענ אימ פונ פאר די לענדנ אראָפּ.
אונ אָט ווי מוישע האָט זיכ דאָ נאָר באוויזנ, אזוי האָט זיכ באלד ליבער-מייער אופגעהויבנ פונ זיַיַנ באנק, וואָס בא איינער א וואנט, ער האָט זיַיַנ סייפער אוועקגעלייגט, יענעמ, וואָס ער קוקט אינ אימ אריַיַנ, לערנט אינ אימ באשטענדיק, ווענ ער האָט קיינ ארבעט ניט, ווענ אפנ בעסיילעמ קומט קיינער, קיינ יאָרציַיַט אונ קיינ קייווער-אָוועס-ליַיַט, אונ ער האָט נישט פאר וועמענ קיינ קוויטלעכ צו שריַיַבנ אונ קיינ לעמפּלעכ אָנצינדנ.
איצט אָבער, אז ער האָט מוישענ דערזענ אונ אימ דערקענט (וויַיַל געקענט האָט ער אלעמענ אינ שטאָט), איז ער גליַיַכ, אפילע נישט פרעגנדיק בא מוישענ, צו די דראָטנ צוגעגאנגענ, ער האָט אפגיכ בא איינעמ א לעמפּעלע זיכ גענומענ פּאָרענ, פונ א פלאש אהינ בוימל אָנגעגאָסנ, אונ קורצזיכטיק, פונ איַיַלעניש, איבערגעגאָסנ, אונ מיט די הענט גוואדזשענדיק אונ אפ א נישט געשיקטנ שאמעס-אויפנ דאָס קנייטל פאריכטנדיק, האָט ער עס אויכ אָנגעצונדנ דערנאָכ.
מוישע דערוויַיַל – בייס ליבער-מייער האָט באמ לעמפּעלע געטאָנ – האָט אפ דער ערד אונ אפנ צאדיקס קייווער געקוקט, ווי אויכ ער, דער קייווער, איז פעט-פארפּאפּט אונ פארטריקנט-גלאנציק, זיַיַנע דרעטלעכ שוינ צעפאָרנ, אונ פונ פיל יאָרנ אָנגערוקטע קוויטלעכ אהינ קוקנ פונ זיַיַנע שפּאלטנ ארויס.
דערנאָכ האָט ער פונ קעשענע א טילימל ארויסגענומענ, אונ אָפּטרעטנדיק, אפ וויפל דער דערעכערעצ פאָדערט, האָט ער זיכ פארנ קייווער געשטעלט, אונ נאָכ דעמ, ווי ליבער-מייער האָט דאָס לעמפּעלע שוינ אָנגעצונדנ אונ צוריק צו דער וואנט אונ צו זיַיַנ סייפער זיכ אומגעקערט, האָט ער גענומענ זאָגנ.
ער האָט לאנג אונ ווארעמ טילימ געזאָגט, מוישע, אונ וואָס מער ער האָט געזאָגט, אלצ מער האָט ער זיכ צעווארעמט, אונ ווערטער האָבנ אימ פונ מויל געשטראָמט, – יענע ווערטער, וואָס דערמאָנענ אינ מענטשנס זינד אונ שוואכקיַיַט אונ אינ זיַיַנ נישטיקנ אונ קומענ-מוזנדיקנ סאָפ:
כי עוונותי עברו ראשי במשאָ כבד יכבדו ממני...
הנה טפחות נתת ימי וחלדי כאין נגדך...
אך הבל כל אָדם נצב סלה...[3]
אונ באלד האָט ער שוינ דאָס גאנצע ארומיקע פארגעסנ.  ער האָט זיכ מיט די ווערטער צונויפגעגאָסנ, אונ דער שטראָמ האָט אימ געטראָגנ, אונ טרויער אונ גלייביקיַיַט האָבנ זיכ געשטארקט אינ אימ, מער טרויער, ווי גלויבנ...  אונ טרערנ האָבנ זיכ אימ געגאָסנ, אונ אזוי לאנג אונ אזוי וויַיַט איז ער פארכאפּט געווענ פונ געוויינ, אז ער האָט שוינ אפ א קאָל געוויינט, אונ, פונ מענערישער קראפט געבראָכנ, געכליפּעט.
ליבער-מייער איז די גאנצע ציַיַט, ווענ מוישע האָט געזאָגט, ווי טאָמעד ער איז געוווינט געווענ אפ די זאָגנדיקע אונ אפ די בעטנדיקע ניט צו קוקנ, אויכ איצט בא א זיַיַט געשטאנענ אונ, אינ סייפער אריַיַנקוקנדיק, פארטאָנ געווענ.  אָבער אז מוישע האָט געענדיקט, אז זיַיַנ קאָל איז איינגעשטילט געוואָרנ, אונ ליבער-מיַיַער האָט דאָס דערפילט, האָט ער ווידער דעמלט זיַיַנ סייפער אפנ באנק אוועקגעלייגט, אונ ערשט דעמלט צומ פונ געוויינ-שוינ-בארוטנ מוישענ צוגעגאנגענ, אונ פּאמעלעכ אונ מיט אָפּשיַיַ צו אימ צוטרעטנדיק, בא אימ אפ דער סיבע פונ זיַיַנ איצטיקנ אפנ-"פעלד"-קומענ געפרעגט.
– אזוי, אזוי, זיכ א שטיקל "אָרט" קויפנ, – האָט ער, ניכנעדיק, ווי תאָמעד בייס ער שטייט פאר א נאָגיד אונ ער טוט יענעמס אלע ווערטער באוווּנדערנ, מוישעס ענטפער איצט איבערגעכאזערט.
– יאָ, – האָט מוישע געזאָגט.
מוישע האָט נאָכ גערעדט מיט א פארטריקנטנ אונ הייזעריקנ האלדז פונ געוויינ.  ער איז אפ א קורצנ שמועס נאָכ מיט ליבער-מייערנ אינ מיַיַערל פארבליבנ.  זיי האָבנ וועגנ בעסיילעמ-זאכנ געשמועסט, אונ אויכ (וויַיַל ער האָט ליבער-מייערנ זעלטנ-ווענ געזענ) האָט אימ איצט מוישע אויסגעפרעגט, ווי ס'גייט אימ אונ ווי זיַיַנע פארדינסטנ זיַיַנענ.
ער האָט דערנאָכ אויכ אפ א מילד-נעגידישנ אונ נישט-פארשעמענדיקנ אויפנ ליבער-מייערנ פארנ לעמפּעלע אָנצינדנ באלוינט, אונ ליבער-מייער האָט א פּאָר היפּש-ווערטיקע מאטבייעס, וואָס פונ אנדערע אונ פונ אָרעמע באזוכער איז ער ניט געוווינט צו קריגנ, אינ דער האנט דערפילט.  ער איז, זעט אויס, קאָנטעט געווענ זייער:  ער האָט מיט זיַיַנע גראָוו-ארופקוקנדיקע, קורצזיכטיקע אויגנ איבער דער בריל אריבער אפ מוישענ געקוקט, עפּעס שטיל געמורמלט אונ אפ א שטאמל-לאָשנ אונ אפ א שעמענדיקנ שאמעס-אויפנ אימ אָפּגעדאנקט, מוישענ.
אונ שוינ:  מער האָט מוישע אינ מיַיַערל נישט געהאט צו טאָנ.  ער האָט פארנ ארויסגיינ נאָר א וויַיַלע נאָכ אפ די ווענט אונ אפנ קייווער געקוקט, אונ דאנ, מיטנ פּאָנעמ צומ קייווער אונ מיטנ רוקנ צו דער טיר זיכ שטעלנדיק, איז ער ווידער, ווי דערעכערעצ פאָדערט, אזוי צו דער טיר צוגעקומענ, זי אופגעעפנט אונ ארויסגעגאנגענ.
נישט פונ אויהעל אונ נישט צומ שטאָט-ארויסגיינ אָבער האָט זיכ איצט מוישע געלאָזט, ניינ;  אז ער איז אפנ פריַיַענ, נישט-פארנומענעמ פּלאצ, וואָס פארנ אויהעל, געקומענ, האָט ער אינ א זיַיַט פארקערעוועט, רעכטס פונ אויהעל, וווּ בא א זיַיַט פונ פּארקנ, אינ פרונט אונ אריַיַנגעבויט אינ אימ, איז דעמ מאזשגיִעכס שטיבל געשטאנענ, מיט די קליינע פענצטערלעכ אונ מיט דער טיר פונ פאָרהיַיַזל אינ פעלד ארויסגעעפנט.
דעמ מאזשגיִעכס היַיַזל – ווי אלע אזוינע ענלעכע בייס-האקוואָרעס-היַיַזלעכ, האָט מיטנ אָרעמלעכנ אויסזענ דערמאָנט אינ א קרעטשמע, וואָס אינ א מיט שליאכ אינ א זיַיַט פונ א ייִשעוו.  א פּאָר פרי-אופגעשטאנענע אונ פארשעמטע קינדער האָבנ זיכ געשפּילט פאר דער טיר, מיט דאָרפיש-אראָפּגעלאָזטע אויגנ, וואָס היטנ זיכ מיט א פרעמד-אָנגעקומענעמ מענטשנס בליק צו באגעגענענ, אנ איינציקע ציג האָט זיכ נישט וויַיַט אפנ פעלד-גראָז געפּאשעט.  זי איז מיט א שטריק צו א ניַיַער, נאָכ ניט געשטעלטער, הילצערנער צאמ אָנ אויסיִעס צוגעבונדנ געשטאנענ, אונ פארנ פאָרהיַיַזל, פאר דער אריַיַנגאנג-טיר האָבנ זיכ, ווי טאָמעד פאר אזוינע היַיַזלעכ, קיכ-געשיר, שטוב-קיילימ אונ בעטגעוואגט געטריקנט אונ געלופטערט.
מוישע איז דורכנ פאָרהיַיַזל דורכגעגאנגענ, וווּ ס'האָט מיט ליידיקע עמער, מיט פארדומפּענער פאס אונ וואסער געשמעקט, אונ אז ער האָט די טיר געעפנט אונ אינ שטיבל אריַיַנגעקומענ, האָט ער אריבער א האלבנ מיניענ ייִדנ פארזאמלטע, אונ, ווי ס'וויַיַזט אויס, פונ פריִער אָפגערעדט געווענ, אפ אימ שוינ ווארטנדיק געטראָפנ.
דאָס זיַיַנענ געווענ:  ערשטנס, הירשל ליווער, דער מאזשגיִעכ אליינ. א פופציקיאָריקער, מיטלוווּקסיק-ברייטלעכער פּארשוינ מיט פונ טאבעק פארגעלטע האָר בא דער גאָמבע-באָרד, אונ די איבעריקע האָר היפּש שוינ וויַיַסלעכ.  די קאפּאָטע בא אימ, בא די קנעפּ פונ פראָנט אונ באמ פארשפּיליענ, פארשמאָלצעוועט, אָבער ניט פונ פארשפּיליענ אונ נישט פונ צו אָפט זיכ פּאָרענ בא דער קאפּאָטע, נאָר פונ הויכלעכנ בויכ, האָט זיכ געדאכט, אונ ווי פונ בויכ-שמאלצ פארשמאָלצנ.  א שטארק-בארוטער, מיט א כיטרע-בורשטינענעמ בליק פונ אונטער אָפּלאכנדיקע אויגנ ארויס.  א שטאָט-מענטש אונ א באל-דייע אינ שטאָט.  אונ די אוּוודע זיַיַנע איז געווענ – פאר זיכ אונ פארנ בעסוילעמ (פאר זיכ אפ לעבנ, אונ פאר דעמ בעסוילעמ וואָס מע דארפ אפ צו קויפנ אונ צו פאריכטנ) פונ טויט אונ פונ לעבעדיק, פונ אָרעמ אונ פונ ריַיַכ צו ריַיַסנ.
ער האָט אפנ בייס-הקוואָרעס געוווינט אונ "קוואָרעס-מאנ" געהייסנ, אָבער בא קוווּרעס האָט מענ אימ, אויסער בא אָנגעזעענע אונ ריַיַכע, זעלטנ-ווענ געזענ.  דערפאר אָבער האָט ער דעמ טויטנ קאָנטע-בוכ געפירט, אונ יעדער פּיצעלע אפנ "פעלד" איז אימ אייגנ געווענ, קיינ מינדסט ערטעלע פונ אימ פארהוילנ, אונ דערומ, ווענ קייווער-אָוועס-ציַיַט, אז אנ אָרעמאנ, אנ אָרעמער באלמעלאָכע, פלעגט זיכ צו אימ ווענדנ:
– ר' הירשל, כ'קאָנ מיַיַנ טאטנ נישט געפינענ, זאָגט מיר, כ'בעט איַיַכ, וווּ ליגט ער?
– לעבנ א פערציקער ליגט ער, – פלעגט הירשל ענטפערנ, אונ מ'האָט דעמ ענטפער פארשטאנענ, אונ ער האָט טאקע באלד געהאָלפנ דעמ טאטנ צו געפינענ, אונ איז אויכ אליינ געהאָלפנ געוואָרנ.
דאָס איז הירשל.
ס'האָט אויכ געווארט איציקל טשיטשבאבע, – א כעוורע-קאדישע-גאבע.  א מענטשעלע א פארזעעניש.  נישט אזוי מיטנ קערפּער באליידיקט, ווי מיטנ פּיצל פּענעמל, ווי א פיַיַג אנ איַיַנגעשרומפּנס, מיט ווייניק הערלעכ אפ דעמ אונ מיט צוויי שמאָלע אייגעלעכ, ווי שפּעלטעלעכ, אונ אויכ מיטנ דינ קעלעכל, ווי בא אנ ערשט געבוירנ קעצל.
ער איז שטארק פרומ, איציקל, אונ פונ גרויס פרומקיַיַט קוויקט ער זיכ אָפט אונ זופּט לופט, ווי יושקע.  אליינ רעדט ער נישט אונ זאָגט קיינמאָל גאָרנישט, נאָר אז אנדערע שמועסנ, שטייט ער בא א זיַיַט אונ האלט עמעצנ אונטער.  ער טראָגט א היטל מיט א שטארק ברייטנ דעניק, א האלב שאבעסדיקע קאפּאָטע טאָמעד, אונ צוליב דער באקאָוועדיקער שטעלע אונ פּארנאָסע – פונ גאנצפרי שוינ אינ גארטל.
ס'האָבנ אויכ געווארט עטלעכע נויסעמיטע-ייִדנ, מיט שטארק-לאנגע, ביז דער ערד אראָפּ, קאפּאָטעס, אינ קורצ געכאָליעוועטע, נישט געשמירטע שטיוול, שוויַיַגנדיקע, פארגליווערטע אונ האלבע גוילעמס – פונ פיל טויטנ זיכ אָנזענ אונ פונ פּאָרענ זיכ מיט טויטע.  אויכ א פּאָר גרעבער-ייִדנ, יענע, וואָס מע זעט זיי אָפט אינ פעלד פונ א נישט-דערגראָבענער גרוב מיט די קעפּ ארויסשטעקנ, קימאט זקיינימ שוינ, וואָס האָבנ זיכ אפנ פעלד אונ באמ קוואָרימ-גראָבנ געעלטערט, אָבער מיט געזונטע פּלייצעס נאָכ, ברייטע אונ האמעטנע – איינער אינ א זשילעט אָנ ארבל, אונ דער צווייטער מיט א ווינטערדיק וואטאָווע ליַיַבל אפ די אקסל ארופגעוואָרפנ.
אָט די אלע האָבנ, ווי געזאָגט, ווי וויַיַזט אויס, שוינ פונ פריִער אָפּגערעדט געווענ, געווארט אפ מוישענ אונ איצט, אז ער איז אינ שטיבל אריַיַנ, זיַיַנענ זיי שוינ גרייט געשטאנענ אלע:  הירשל מיטנ פעלד-בוכ אינ האנט, אונ אלע איבעריקע, אז זיי האָבנ מוישענ אפ דער שוועל דערזענ, האָבנ געטאָנ דאָס זעלבע, וואָס הירשל האָט געטאָנ, אימ דערזעענדיק:  אלע האָבנ די פּענימער צו דער טיר אויסגעדרייט;  אונ נאָכדעמ, ווי מע האָט צוליבנ קאָוועד פונ מוישענ, אייניקע מינוט נאָכ אינ שטוב אונ בא אנ איבערגעכאפּטנ שמועס זיכ פארהאלטנ, האָט הירשל "קומט, ייִדנ", א זאָג געטאָנ, אונ אלע האָבנ זיכ צו דער טיר געלאָזט אונ צוזאמענ מיט מוישענ צוריק אינ "פעלד" ארויס.
באלד האָט דאָס גענצע פעלד אונ אויכ די הויכע איינציקע לינדנביימער, יענע, וואָס מיט די פיל קראָ-נעסטנ באזעצט, א בינטל ייִדנ צוזאמענ זיכ האלטנדיקע אונ איינס לעבנ אנדערנ שפּאנענ, געזענ:  הירשל ליווער מיט מוישענ בעראָש, אונ הינטער זיי די איבעריקע, נישט וויַיַט אָפּגעטראָטנ.
הירשל, דעמ בוכ האלטנדיק, האָט איצט אויסגעזענ, ווי א סויכער, וואָס איז ארויס מיט א קוינע אפ זיַיַנ סכוירע-לאגער-פּלאצ, אונ מיט אימ באוויַיַזנ, וואָס ער פארמאָגט, אונ וואָס ער וויל אימ פארהאנדלענ.  יעדער ווינקעלע אפנ בעסוילעמ איז דאָכ הירשלענ באקאנט, יעדער מינדסט ערטעלע באוווּסט, וווּ ווער ס'ליגט, וווּ וואָס פאר אנ אָרט איז מער כאָשעוו, אונ וווּ וואָס פאר א כאָשעוו ס'וואָלט געוואָלט ליגן...
"אונ אָט, – האָט ער איצט מוישענ פונ אָרט צו אָרט געפירט אונ אימ געוויזנ, – אונ דאָ איז, ווי ער זעט, שוינ פארנומענ, אונ דאָרט שוינ פארקויפט, אונ נאָר אייניקע ערטער, געציילטע אונ לעבנ גאָר גרויסע ליַיַט, זיַיַנענ אימ נאָכ פארבליבנ, וואָס ניט פאר אבי-וועמענ האלט ער זיי, אונ ניט יעדער, אפילע פאר גרויס געלט, קאָנ זיי קריגנ, אונ זאָל ער, מוישע, אליינ זענ, וואָרעמ צו ריידנ איז דאָכ ניט שיַיַעכ, אונ זאָל ער זיכ, וווּ אונ וואָס אימ געפעלט, זיכ אויסקליַיַבנ לעפי-קעוווידוי"...
– אוואדע, אוואדע לעפי קעוווידוי, – איז איציקל טשיטשבאבע דאָ פונ א זיַיַט אויסגעוואקסנ מיטנ ברייטנ היטל-דעניק, מיטנ פּיצל פּענעמל אונ מיטנ קעצל-קעלעכל, הירשלענ אונטערהאלטנדיק אונ ווי אויכ מוישענ צופּאסקענדיק.
– יאָ, יאָ, – האָבנ אויכ די גיילעמ-שאמאָסימ נאָכגעזאָגט אונ אויכ די פּאָר קוואָרימ-גרעבער – אפ זייער אויפנ גראָבלעכ.
שפּעטער א ביסל האָט מענ געקאָנט זענ, ווי אפ איינעמ אנ אָרט האָט זיכ דאָס פריִערדיקע ייִדנ-בינטל שוינ לענגער פארהאלטנ אונ אפ א היפּש שטיקל ציַיַט אויכ דאָרט פארבליבנ.
הירשל, האָט מענ געזענ, האָט אפ יענעמ אָרט שטייענדיק, עפּעס אינ בוכ אריַיַנגעשריבנ, אונ די גרעבער האָט ער א באפויל געגעבנ, זיי זאָלנ דאָס אָרט באלד אָפּגריַיַזנ אונ א סימענ אפ "פארנומענ" מאכנ.  אונ די גרעבער האָבנ טאקע אזוי געטאָנ אונ זיכ היפּשלעכ ציַיַט געפּאָרעט אונ פונ דינע ברעטלעכ עפּעס א דערוויַיַליקע צאמ געמיַיַסטרעוועט.
מוישע דערוויַיַל האָט, בייס די גרעבער האָבנ זיכ בא דער צאמ געפּאָרעט, אפ דער ערד געקוקט אונ זיכ פארטראכט, אונ צוליב כשיוועס פונעמ מאָמענט פאר מוישענ, האָבנ אימ די איבעריקע ווי אליינ געלאָזט אונ פונ צו שטערנ זיכ אָפּגעהאלטנ.
אינ יענעמ מאָמענט האָט אינעמ שטארק צעעפנטנ אונ זוניקנ כאָלעל פונ פרימאָרגנ עפּעס א יונגע קראָ פונ א הויכנ בוימ א קראקע געטאָנ, אונ מוישע האָט זיכ פונ פארטראכטקיַיַט אונ פונ אומגעריכטקיַיַט אפ צוריק א דריי אויס געגעבנ.
ער האָט דעמ בוימ געזוכט אונ אימ ניט געפונענ, אונ אָנשטאָט דעמ בוימ האָט ער פּלוצלונג דערזענ אפ דער וויַיַטער איַיַזנבאנ-ליניע א לאָקאָמאָטיוו, א פּעכקענדיקנ אונ וויַיַסנ רויכ לאָזנדיקנ, וועלכער האָט א לאנגנ אונ שווער-באלאָדענעמ פראכט-צוג נאָכ זיכ געשלעפּט, מיט א לאנגער ריי אלציינס רויט-געפארבטע וואגאָנעס אונ מיט שווארצע רעדער אינ איינ מאָס לויפנדיקע, זיכ איַיַלנדיקע אונ ווי אפ איינ אָרט שטייענדיקע.
דער צוג האָט איצט מיט זיַיַנ אייגענער מאכשאָווע וועגנ אָנקומנ אונ פארגיינ געשטימט, אימ דערמאָנט...  אונ דער לאָקאָמאָטיוו האָט באלד טאקע אָט די דערמאָנונג ווי באשטעטיקט:  ער האָט א שניַיַדנדיקנ לאנג-צעצויגענעמ אונ צו דער סטאנציע צו וויסנ-געבנדיקנ פיַיַפ ארויסגעלאָזט.  מוישע האָט פונ אומגעריכטנ פיַיַפ א ציטער געטאָנ, אונ ער האָט זיכ באלד צו די גרעבער, וואָס ער האָט זיי בא דער ערד-מעלאָכע הינטער זיַיַנע פּלייצעס געלאָזט, זיכ אויסגעקערעוועט אונ – דערזענ:  שוינ, די צאמ שוינ פארטיק, אונ די גרעבער האָבנ שוינ זייער ארבעט געהאט פארענדיקט.
דעמלט האָט זיכ דאָס גאנצע בינטל ווידער מיט די זעלבע, וואָס פריִער, בעראָש, צוריק דורכנ פעלד צומ אויהעל צו אונ צו הירשל דעמ מאזשגיִעכס שטיבל געלאָזט, אונ צוריקגייענדיק, האָבנ אלע איצט עפּעס באזונדער צופרידנ אונ אופגעלייגט אויסגעזענ:  מוישע, וואָס געקויפט, הירשל וואָס פארקויפט, איציקל דערפאר, וואָס הירשל אונ אנדערע זיַיַנענ צופרידנ, אונ אויכ די שאמאָסימ אונ גרעבער אופגעלייגט, וויַיַל זיי האָבנ אפ מאשקע אונ אפ דאָס "אָרט צו באנעצנ" ארויסגעקוקט.
אונ מע האָט טאקע "באנעצט"...  אז אלע זיַיַנענ ווידער צו הירשלענ אינ שטוב ראיַיַנ, איז הירשל באלד צו דער אלטמאָדישער, נידעריטשקער גלעזערנער שאפע צוגעגאנגענ, פונ א פּאָליצע פונ דאָרט קעלישעקלעכ, מאשקע, אויכ צוביַיַסנ, וואָס ער האָט באשטענדיק פאר אזוינע פאלנ (אונ אויכ נישט נאָר פאר אזוינע) געהאלטנ, ארויסגענומענ, ער האָט אויכ אלעמענ, אויסער מוישענ, (וויַיַל ס'איז היַיַנט א טאָנעס-טאָג געווענ בא מוישענ) אָנגעגאָסנ.  די ייִדנ די גרעבער האָבנ, די שטארקע מאשקע טרינקענדיק, פונ האנאָע אונ פונ די הויכע גראדוסנ, קרעפטיק געקראכט, אונ, ווי הינט פונ וואסער ארויסקומענדיק, געפּאָרשקעט;  די שאמאָסימ האָבנ, נאָכנ טרינקענ, שטיקלעכ פארביַיַסנ געכאפּט אונ די קעפּ אונ די אויגנ אינ א זיַיַט אָפּגעקערעוועט;  איציקל האָט א שלוקערצ געטאָנ אונ דאָס פּענעמל איז אימ בלאס געוואָרנ;  אונ הירשל – געוווינט אונ נישט צו דערקענענ אפ אימ – האָט געטרונקענ אונ געווינטשעוועט, אונ אויכ אלע איבעריקע האָבנ אימ, מוישענ, צו ווינטשעווענ אונטערגעהאלטנ.
אונ נאָכנ טרינקענ איז מענ א וויַיַלע נאָכ אפ די ערטער געבליבנ, מע האָט שטייענדיק, פונ שטאָט- אונ בעסוילעמ-זאכנ געשמועסט אונ, אופגעלייגטלעכ, זיכ קורצע ניַיַעסנ איבערגעגעבנ.  אונ לעסאָפ, פאר מוישעס אוועקגיינ אונ בייס זיכ געזעגענענ מיט אלע, האָט זיכ מוישע צו די אלע, וואָס זיַיַנענ בא דער קניִע אונ אויכ בא דער מאשקע ביַיַגעווענ, זיכ געווענדט, אונ אלע אָנ אויסנאמ צו זיכ אפ היַיַנט אפדערנאכט אפ א סודע פארבעטנ:
– קומט צו גיינ, ייִדנ, קומט אלע, – האָט ער זיכ אויכ צו די שאמאָסימ אונ גרעבער געווענדט.


2


שוינ לאנג, אז מוישע האָט פונ זיַיַנ ברודער לוזי קיינ בריוו, קיינ גרוס אונ קיינ שומ יעדיִע ניט געהאט.
עמעס, ס'איז שוינ קיינ ניַיַעס ניט געווענ דאָס לאנגע שוויַיַגנ אונ דאָס נישט-לאָזנ-הערנ פונ זיכ לוזיס:  ער, מוישע, איז שוינ געוווינט געווענ דערצו, אונ אָדער, – פלעגט ער זיכ אינ אזוינע פאלנ טראכטנ, – ער געפינט זיכ איצט אינ זיַיַנ קליינ שטעטעלע, וואָס אפ דער גרענעצ ערגעצ פארוקט, אָדער ער איז אפ זיַיַנע זוכ-ריַיַזעס ווידער, פאָרט פונ "הויפ" צו "הויפ", פונ רעבנ צו רעבנ אונ אמאָל דאָ, אמאָל דאָרט, וווּ מער אונ וווּ ווייניקער, פארברענגט דאָרט זיַיַנ ציַיַט אלס "יוישעוו".
טראכטנדיק פונ אימ, פלעגט ער זיכ אימ אינ דער מאכשאָווע פאָרשטעלנ אונ מיט האנאָע ברידערלעכנ איבערנעמענ אמאָל אימ טרעפנ אינ איינ רעבנס א הויפ, אמאָל אינ א צווייטנ, אָבער מערסטנטייל טאקע בא זיַיַנ אייגענעמ רעבנ, וווּהינ ער, מוישע אליינ, פלעגט פאָרנ.
אָט זעט ער:
א שטעטעלע, ווי אלע שטעטעלעכ, אָרעמלעכ אונ שטויביק, געסלעכ נישט געסלעכ, מיט נידעריק-בא'דר'ערדיקע היַיַזלעכ, האלב אויסגעקרימט, האלב פארזונקענ.
אינווייניק, אינ שטעטעלע – נישט געקערט אונ קויטיק.  דערפאר אָבער איז דאָס פונ דרויסנ מיט צוויי אנטקעגניבער-שטייענדיקע בערג, מיט סאָסנע-וואלד באוואקסנ, ארומגענומענ.
דער וואלד מאכט דאָס שטעטעלע, ווענ מע קוקט דערופ פונ וויַיַט, באשטענדיק דרעמלענ.  אונ אויכ דער וועג, וואָס פירט אריַיַנ אונ ארויס פונ שטעטעלע, דרעמלט, – מערסטנטיילס אליינ אונ נישט צו זענ אפ אימ קיינעמ, אמאָל נאָר אויכ מיט א פּויער אפ א פור א דרעמלענדיקער;  אמאָל, אונ זעלטענער, זעט מענ א ייִדישנ באלעגאָלע מיט א בויד טומלדיקע אונ פארשטויבטע פּארשוינענ געפּאקט, מיט א טויבלעכנ גלאָק אונ ייִדיש-פּארשוינישנ גאָנערנ פארביַיַ איַיַלנ;  נאָר זעלטנ זעט מענ אפ יענעמ וועג, ווי א פארבלאָנדזשעט, אויכ א פּריצישנ פאעטאָנ אמאָל דורכפאָרנ.
דאָס שטעטעלע, זעט מוישע (וויַיַל ס'איז מיטוואָכ איצט), איז פּוסטלעכ:  ווי שוינ לאנג קיינ יאריד נישט געווענ, אונ לאנג ביז א יאריד נאָכ צו ווארטנ.
געסלעכ האלב-טויטע אונ קלייטעלעכ האָבנ ניט בא וועמענ צו לייזנ אונ צו פארקויפנ, וואָס זיי פארמאָגנ.
די מער פארמעגלעכע האלטנ זייערע אויסשטעלונג-סכוירע פאר די טירנ אינ קוישלעכ אויסגעשטעלט, אונ בא די ווייניקער פארמעגלעכע הענגענ די סימאָנימ פונ אויסשטעלונג אפ די טירנ אונ אפ די לאָדנ פארדארט אונ פארטריקנט:  געזאלצענע פישלעכ אפ א שטריקל, א בינטל בייגל, א קרענצל פארשרומפּענער טערקישער פעפער.
אפ די גאסנ זעט מענ איצט קיינעמ.  ייִדנ – אינ די קרעמלעכ, ייִנגלעכ – פונ גאנצפרי אינ די כאדאָרימ, אונ מיידלעכ אינ דער היימ – מיט די מוטערס געבליבנ באמ קאָכנ, ראמענ, אינ שטוב אונ אינ באלעבאטישקיַיַט צו העלפנ.
דעמ רעבנס הויפ, וואָס שטייט אינמיטנ שטאָט, אונ איז מיט א גרעסערנ פּלאצ ארומגערינגלט, צייכנט זיכ פונ די איבעריקע היַיַזער אויסערלעכ מיט גאָרנישט ניט אויס, אויסער נאָר, וואָס ער איז מיט איינעמ א שטאָק העכער פונ די איבעריקע היַיַזער, אונ אויסער דעמ אויכ, וואָס א קלויז שטייט דאָרט אינ הויפ.
דער הויפ – א גראמלעכער אונ פונ פיל גיינ אונ פוס-טופּענ איז די ערד דאָרט שטארק איַיַנגעטראָטנ.  אינ יענעמ הויפ, טאָמעד אינ אנ ערעוו-שאבעס אָדער יאָנטעוו, טוט אונ טומלט זיכ דאָרט פיל:  שאמאָסימ טראָגנ דעמלט טיש-אונ-בענק פונ הויז אינ קלויז, אונ דער באשטענדיקער פיש-קאָכער פונ "הויפ" שטייט איבער א פיַיַער, וואָס אינ א גרוב צעלייגט, אונ אפנ פיַיַער א פאנ, אונ אינ פאנ פיש, אונ הויפ-ליַיַט אונ גאס-ייִנגלעכ ארומ אימ, ארומ פיַיַער, קוקנ, ווי די פיש קאָכט זיכ.
אָט דער הויפ איז איצט פּוסט, וויַיַל ס'איז קיינ יאָנטעוו אונ קיינ ראָש-כוידעש.
קיינ שאמאָסימ אונ גאבאָיִמ זעט מענ ניט.  זיי געפינענ זיכ איצט מערסטנטייל אינ זייערע היימענ-אכסאניעס, וואָס די וויַיַבער זייערע פירנ אונ האלטנ זיי פאר פרעמד-אָנגעפאָרענע אָרכימ, אונ וואָס אפ זייערע, אפ די וויַיַבערשע נעמענ, רופנ זיכ טאקע די אכסאניעס:  סאָרע-כאנעס, גיטל-לייעס אאוו.  אונ אזויווי די שאמאָסימ אונ גאבאָיִמ האָבנ איצט קיינ ארבעט באמ רעבנ, געפינענ זיי זיכ איצט בא זיכ אינ דער היימ ארבעט.
אָפט קאָנ מענ איצט זענ אזא גאבע אָדער שאמעס בא זיכ אינ אכסאניע ארויסלויפנ פונ א פּוסטנ אָרכימ-צימער, – א צעפּאטלטנ אונ א שלעכט-פארשפּיליעטנ, ווי זיי זיַיַנענ געוווינט באמ רעבנס טיש אָדער בייסנ באדינונג דעמ רעבנ, – ער לויפט ארויס אונ לויפט דורכ דאָס איַיַנפאָר-הויז, – יענצ איַיַנפאָר-הויז, וואָס טיילט די שטוב אפצווייענ, אונ וואָס טיפ דאָרט איז פאראנ אנ אָרט פאר פערד-אונ-וואָגנ אונטער א הויכנ אונ שלעכט-סטריכענדיקנ דאכ, פול מיט פלעדערמיַיַז אונ שוואלבנ, – לויפט דאָס הויז דורכ אונ כאפּט א קוק צו זיַיַנ וויַיַב, וואָס דארפ זיכ איצט געפינענ אינ דער צווייטער העלפט שטוב, אינ קיכ, טרעפט אָבער נישט דאָס ווייב, נאָר א זיכ-אריַיַנגאנווענדיקנ פרעמדנ הונט דאָרט שטיינ, אונ שרייט:
– סאָרע-כאנע, טריַיַב ארויס דעמ הונט, ער וועט אויסכאפּנ דאָס פלייש.
אָדער:
– סאָרע-כאנע, א כאזער איז באמ צעבער, טריַיַב אימ ארויס, דעמ כאזער!
ס'איז שפּעט אינ פרימאָרגנ, אינ רעבנס הויפ איז, ווי געזאָגט, שטיל אונ קיינער קומט ניט.
פונ ציַיַט צו ציַיַט נאָר באוויַיַזנ זיכ פונ א פענצטער פונ אייבערשטאָק א פּאָר, פונ גאנצפרי זיכ לאנגוויַיַלנדיקע, יונג-מיידלשע, רעבנס-טעכטערשע געשטאלטנ, אונ פונ נישט האָבנ צו טאָנ אונ מיט קיינ זאכ ניט באשעפטיקט, ווי פריַיַ-געפאנגענע, קוקנ זיי אינ דרויסנ ארויס.
אויכ אינ קלויז איז דעמלט שטיל, דער פרימאָרגנ-מיניענ האָט שוינ אָפּגעדאוונט, אונ קיינ אנדערע אונ מער מיניאָנימ זיַיַנענ, איבער מאנגל אינ מענטשנ – סיַיַ היגע, סיַיַ אָנגעפאָרענע – ניטאָ.
אָט דעמלט זעט מוישע זיצנ זיַיַנ לוזינ איינעמ אליינ אינ קלויז אינ א ווינקל.  פריִער אינ טאלעס אונ אינ די טפילנ, שפּעטער – נאָר אינ טאלעס, – אונ אינ א סייפער אריַיַנקוקנ אונ לערנענ...
אנ אלט-בלינדלעכער, שקראבענדיק-אומבלאָנקענדיקער שאמעס דרייט זיכ ארומ אינ מיַיַרעוו-זיַיַט, אונ – אָדער ער ווישט א פארייכערט לאָמפּנ-גלעזל, מיט א שמאטע אפ א שטעקל אָנגעטאָנ, אָדער ער צעהענגט דעמ נאסנ האנטעכ פונ פרימאָרגנ אפ א גאנצנ טאָג זיכ טריקענענ.
מאכט זיכ דעמלט:
א פרעמדער ייִד, נאָרוואָס פונ וועג אָנגעקומענ, וואָס האָט באדארפט צומ רעבנ נייטיק אונ האָט זיכ פרי שוינ אָפּגעפּראוועט אונ איצט איז ער אריַיַנ אינ קלויז אפ אָפּדאוונענ, קומט אונ דערזעט לוזינ, איינעמ אליינ בא זיַיַנ סייפער אנ אריַיַנגעטאָנענעמ, אונ ער דערפילט, אז קיינ היגער איז ער ניט, דער לוזי, אונ אויכ דעמ רעבנס קיינ מעקורעוו אונ קיינ אוירעכ ניט, וויַיַל וועדליק פאר א היגנ האָט ער צופיל ציַיַט, אונ פארנ רעבנס א מעקורעוו וועדליק זעט ער עפּעס צו פרעמדלעכ אויס.
אונ ער פארינטערעסירט זיכ, דער ייִד, אונ וויל וויסנ, ווער ס'איז, וויַיַל עפּעס אנ אויסטערלישער, זעט ער, איז ער, דער לוזי, אונ ניט מיט קיינ געוויינלעכ האדראס-פּאָנעמ.  אונ ער ווענדט זיכ צומ שאמעס, אָדער צו אנ אנדערנ וועמענ, ווער, אויסערנ שאמעס, אינ קלויז אמאָל דעמלט געפינט זיכ, אונ טוט א  פרעג, מיט די אויגנ אפ לוזינ אינ ווינקל אָנוויַיַזנדיק:
– זאָגט מיר, כ'בעט איַיַכ, ווער איז ער, דער ייִד?
אונ דער שאמעס, אָדער דער אנדערער, ווער ס'ווערט געפרעגט, פארכידשט זיכ אפנ ייִדנ, אונ דער ייִד באקומט פונ געפרעגטנ א בליק א פארוווּנדערטנ, אונ צוזאמענ מיטנ בליק אויכ אנ ענטפער צוריק-אָפּפרעגנדיקנ:
– ער ווייסט ניט?  טאקע?  ס'איז דאָכ לוזי...  לוזי מאשבער.
– אזוי? – באוווּנדערט באלד דער ייִד זיַיַנ נישט-וויסנ, ווי פארשעמטלעכ, – אזוי, – אונ ער בליַיַבט א פּאָר מינוט פונוויַיַטנ מיט די אויגנ ווי צו לוזינ צוגעבונדנ.
וויַיַל, וויבאלד "לוזי", ווייסט שוינ אויכ יענער, וואָס האָט פריִער א מינוט ניט געוווּסט, אז דאָס איז דער, וואָס גרויס קאָוועד אונ אויסערגעוויינלעכ גאסטפריַיַנטלעכקיַיַט אינ יעדער רעבנס הויפ אפ אימ ווארטנ;  דאָס איז דער, וואָס בא די גרעסטע "טישנ" איז אימ דאָס בעקאָוועדיקסטע אונ שענסטע אָרט געזיכערט, אונ דאָס איז אויכ דער, וואָס יעדער "הויפ" וואָלט פאר זיכ פאר אנ ערע געהאלטנ אונ זיכ געווינטשעוועט אזא איינעמ צו זיכ פאר א מעקורעוו אריַיַנצובאקומענ אונ פאר א שטענדיקנ "פאָרער" צו זיכ צו דערווערבנ.
אזוי טראכט דער ייִד דעמלט, אונ אזוי טראכט אויכ מוישע וועגנ לוזינ, אונ מיט באהאלטענעמ איבערנעמענ-זיכ שטאָלצירט ער אונ שטעלט זיכ אימ פאָר באשטענדיק, אונ אזוי האָט ער אויכ די לעצטע ציַיַט, נאָכ דעמ, ווי ער האָט פונ אימ, ווי געזאָגט, לאנג קיינ בריוו אונ קיינ גרוס ניט געהאט, געטראכט, אונ דערביַיַ זיכ אויכ בארויִקט.
נאָר פלוצלונג האָט ער אינ איינעמ א טאָג מיט א באלעגאָלישנ שאָליִעכ פונ לוזינ א בריוו צוגעשיקט באקומענ, אנ אומגעוויינלעכ-איבעראשנדיקנ, אונ דער בריוו האָט אימ שטארק אופגערודערט אונ אלע זיַיַנע ביזאהעריקע פאָרשטעלונגענ וועגנ לוזינ צעשטערט.
לוזי האָט געשריבנ:[4]
"געלויבט איז האשעמייִסבאָרעכ...  דער טאָג...  צו דער פארשע...  יאָר...  צומ קליינעמ פּראט, דאָ, די שטאָט אומאנ.
צו ערנ מיַיַנ ברודער, מיינ ליַיַבגעליבטנ מוישענ, זיַיַנ ליכט זאָל לויכטנ.
נאָכנ פאָרשנ דיַיַנ פרידנ, קומ איכ דיר צו וויסנ געבנ די ניַיַס אונ וויכטיקיַיַטנ, וואָס האָבנ מיר געטראָפנ, זינט איכ האָב זיכ געשיידט פונ דיר שוינ א יאָר מיט כאדאָשים.
דו ווייסט מיַיַנ צאר, זינט ס'איז געפאלנ דער האר, ס'איז אָפּגעטאָנ געוואָרנ די קרוינ אונ צוגענומענ דער אָרנקוידעש מיטנ טויט פונ מיַיַנ רעבנ אונ מאדריכ, דאָס מיינט מענ, אונדזער הייליקנ רעבנ פונ וועלעדניק – די דערמאָנונג פונעמ צאדיק זאָל געבענטשט זיַיַנ, – וואָס נאָכ אינ מיַיַנ יוגנט האָב איכ זיכ באהעפט אונ צוגעבונדנ צו אימ מיט א ליבע-בונד אפ ניט איבערצוריַיַסנ.  כ'האָב איבערגעענטפערט מיַיַנ נעשאָמע אינ זיַיַנ האנט, אינ די הענט פונעמ צאדיק, דעמ גרונט פונ דעמ וועלט, אונ בינ זיכער געווענ אינ אימ אונ אינ איבערגעענטפערטנ:  ער האָט מיכ געהאלטנ די גאנצע ציַיַט אונ מיכ געפירט אינ זיַיַנע וועגנ, די וועגנ פונ לעבעדיקנ גאָט.  אזוי בא זיַיַנ לעבנ.  נאָכ זיַיַנ טויט אָבער, אז ער האָט פארלאָזט אונדזער נידעריקע וועלט, האָט ער מיכ פארלאָזט אפ אנגסט, ווי א בלאָנדזשענדיקנ אינ דער מידבער.  כ'האָב אימ פארלוירנ אונ פארלוירנ אלצ...  כ'האָב אומגעוואָגלט פונ שטאָט צו שטאָט, פונ איינ צאדיקס הויז צומ הויז פונ צווייטנ, אונ קיינער פונ זיי הייבט ניט ארופ מיַיַנ גיַיַסט העכער פונ יענעמ שטאפל, אפ וועלכנ כ'האָב ארופדערלאנגט אונ אופגעגאנגענ מיט אייגענעמ קויעכ אונ מיט קויעכ פונעמ רעבנ, בעשאס ער האָט געלעבט, אונ פונ וועלכנ איכ האָב צענ שטאפּעלנ נידעריקער אראָפּגענידערט נאָכ זיַיַנ טויט.
אונ דאָס איז דאָכ דיר באוווּסט, ברודער אונ ליַיַבגעליבטער כאווער, אז צו דער שטיצע אונ צו דער הילפ פונ א צאדיק, וואָס פארמיטלט צווישנ א מענטשנ אונ זיַיַנ שעפער, מוז א מענטש אָנקומענ, באזונדערס אונ אמערסטנ, אינ אָט דער ציַיַט, אפ זיַיַנ עלטער, ווענ זיַיַנ זונ הייבט זיכ אָט נייגנ אפ מיַיַרעוו, אונ אירע שאָטנס, ראכמאָנע-ליצלאנ, ציִענ זיכ שוינ אויס אינ דער לענג...
כ'האָב זיכ שוינ געהאט מעיאעש געווענ, כ'וועל שוינ נישט געפינענ וואָס איכ זוכ, כ'האָב פארבראכט גאנצע טעג אינ טפילע, אונ פונ הימל האָט מענ זיכ איבער מיר דערבארעמט אונ מע האָט מיר אראָפּגעענטפערט.
אונ אָט איצט איז מיַיַנ מויל אונ הארצ פול לויב אונ דאנקבארקיַיַט צו גאָט דעמ דערבארעמדיקנ, וואָס דערלאנגט א האנט צו די, וואָס טרינקענ זיכ, וואָס האָט מיכ ניט געלאָזט אראָפּזינקענ אינ טיפנ זומפּ, דאָס מיינט מענ, אינ גיַיַסטיקער אָרעמקיַיַט אונ שיפלעס.
אונ געוויס איז דער זכוס פונ אונדזערע עלטערנ, אוביפראט דער זכוס פונ אונדזער הייליקנ פאָטער, מיר ביַיַגעשטאנענ.  אונ נונ, האָט מיכ דער אייבערשטער באגליקט, מיכ געפירט אונ געבראכט אהער, אינ דעמ אָרט, וווּ איכ בינ געקומענ אינ א נייעמ בונד, אינ א פעסטנ, מיט די גייסטיק-פעסטע פונ יענעמ גרויסנ מאנ, דעמ געטלעכנ צאדיק, דעמ הייליקנ רעבנ ר' נאכמענ, דאָס אייניקל פונ באלשעמטאָוו – זיַיַנ דערמאָנונג זאָל געבענטשט זיַיַנ! – וואָס ווערט אָנגערופנ "דער בראסלעווער", אונ מיַיַנ לייב האָט אופגעלעבט.
אונ נונ, זיצ איכ איצט שוינ א שטיק צייט דאָ אינ דער שטאָט אומאנ, דאָס אָרט, וווּ דער אויבנ דערמאָנטער צאדיק איז באגראָבנ.  כ'באזוכ אלע טאָג זיַיַנ קייווער, כ'דאוונ אינ זיַיַנ בעסמעדרעש, האָב זיכ באקענט אונ געקומענ אינ ענגנ קריַיַז מיט די, וואָס ליבנ זיַיַנ נאָמענ, האָב געלערנט אינ זיַיַנע הייליקע ספאָרימ, כ'האָב אראָפּגענידערט אינ זייערע טיפענישנ אונ אופגעבראכט פיל פּערל...
אונ כאָטש, מיַיַנער ברודער, כ'ווייס, אז דער וועג, וועלכנ איכ האָב אויסגעקליבנ, איז ניט אויסגעטראָטנ, אונ פיל שטרויכלונגענ אונ שטער-שטיינער פאר די, וואָס גייענ אפ אימ.  אונ דעריקער, פיל פיַיַנט אונ בייזוויליקע רייד ארומ דעמ נאָמענ, שיטע אונ טוירע פונ דעמ אייבנ דערמאָנטנ ר' נאכמענענ, אָבער מיטנ קויעכ פונ אייבערשטנ, וואָס גיט דעמ מידנ קויעכ, וועל איכ זיכ שטעלנ קעגנ אלע האסערס אונ בייז-באריידערס אונ וועל מאכנ אלע זייערע טיַיַנעס אונ זייערע פיַיַלנ, אָנגעשמירטע מיט גיפט, צו נישט.  אזוי ווי דו וועסט זענ, אז כ'וועל אימירצעשעמ, קומענ אינגיכנ צו דיר אינ הויז, מירנ זיכ זענ אונ מירנ ריידנ וועגנ דעמ איניענ לאנג אונ קורצ.
אונ דערמיט וועל איכ מעקאצער זיַיַנ, מאכמעס ס'איז פיל צו טאָנ צו גאָט, אונ דער זמאנ איז קורצ.  אונ איכ קומ זאָגנ פיל פרידנ צו דיר, אויכ גריסנ דיַיַנ וויַיַב, מאָראס גיטעלע, זאָל לעבנ, אונ אויכ אלע פונ דיַיַנ הויזגעזינד, די גרויסע ווי די קליינע, וואָס זיַיַנענ מיר טיַיַער אונ צומ הארצנ נאָענט.
דאָס זיַיַנענ די רייד פונ דיַיַנ ברודער לוזי, דער זון פונ אונדזער האר דעמ פאָטער יויעל, זיַיַנ רווּנג זאָל זיַיַנ אינ גאניידנ, אונ ער זאָל אונדז שטיינ צו אונדזער רעכטער האנט צומ סאָפ פונ די טעג, אז מאָשיִעכ וועט קומענ.  אָמיינ".


* * *


אינ דער נאכט, וואָס נאָכ יענעמ טאָג, ווענ מוישע האָט אָט דעמ בריוו באקומענ, האָט זיכ אימ געכאָלעמט:
ער שטייט פאר א שפּיגל, פארנ לאנגנ וואנט-שפּיגל בא זיכ אינ זאל.  קיינער איז נישטאָ, ער קוקט אפ זיכ...
– זע, – זאָגט ער, – שיינ, דאכט זיכ, גאָר ניט אזוי יונג, א זיידע דאָכ שוינ, אונ קיינ איינ קניטש ניט אפנ פּאָנעמ, אונ ביכלאל, נאָכ קיינע סימאנימ פונ עלטער...  די האָר פונ קאָפּ אונ באָרד – גאָלד-געלכלעכ, דאָס פּאָנעמ – פריש, אופגעלייטלעכ, אונ די קליינע קנייטשעלעכ בא די אויגנ – דאָס איז פונ זיַיַנ טעווע זיי צו זשמורענ בא דער שיַיַנ אונ ליכט אונ אויכ בא אָפטע אינווייניקסטע פארגעניגנס.  דער קערפּער פול, גלאט, אונ די קליידער ליגנ אפ אימ, ווי שטיַיַפ געפּאקט.
ס'טוט אימ (אפ וויפל ס'מעג אימ טאָנ) האנאָע פונ זיכ, אָבער באלד וויל ער שוינ (מאכמעס מוירע פאר איבערנעמענ זיכ אונ צופיל צו טאָנ האָבנ מיט אזוינע זאכנ, ווי מיט קערפּערלעכקיַיַט) פונ שפּיגל אָפּקערעווענ.
נאָר פּלוצלונג דערזעט ער:  זע, – זאָגט ער, – וואָס אי-דאָס?
עפּעס אפ זיינ שטערנ, ווי אנ אָס אויסגעשטעמפּלט, רויט, וווּנדיק, אונ ווי אויסגעבריט.
ער קוקט זיכ צו:  א טאָפ (ת) אפנ שטערנ.  ער דערשרעקט זיכ, אונ "וואָס זאָל דאָס זיַיַנ?" – טראכט ער זיכ.  אונ ער דערמאָנט זיכ, וואָס טאָפ קאָנ באטיַיַטנ:  "תחיה" (וועסט לעבנ), אָדער "תמות" (וועסט שטארבנ), אונ ער כאפּט מיט דער האנט אונ טוט זיכ א וויש איבערנ שטערנ, אונ ער דערשרעקט זיכ פאר זיַיַנ האנט, אונ כאפּט זיכ באלד אופ א דערשראָקענער:  הא...  אָבער ס'געדויערט נישט לאנג, אונ ער ווערט ווידער אנשלאָפנ, אונ ס'כאָלעמט זיכ אימ ווידער:
ס'א סימכע בא אימ אינ הויז, אינ שטוב פיל מענטשנ.  אלע נאָענטע אונ אייגענע – אופגעלייגטע אונ אימ צומ הארצנ נאָענט.  די צימערנ פול, כאָטש ער, מוישע, געפינט זיכ אינ עסצימער, וואָס איז פונ ליכט אונ לאָמפּנ באלויכטנ, דאָכ, דאכט אימ, אז ער זעט, וואָס אינ אלע צימערנ טוט זיכ, גליַיַכ ווי וואָלטנ איינס פונ אנדערנ מיט קיינ וואנט ניט אָפּגעטיילט זיַיַנ.
ער איז אינ דער שווארצ-זיַיַדענער קאפּאָטע אונ אינ גארטל.  די קאפּאָטע בא זיַיַנ לינקער זיַיַט ברוסט שטייט אימ א ביסעלע אָפּ איבער דער פאטשיילע, וואָס ער האָט דאָרט, אונ וואָס אלע וויַיַלע נעמט ער זי ארויס, ווישט מיט איר דעמ שווייס אונ נאכעס פונ שטערנ אונ קערט זי באלד ווידער אהינ צוריק.  דאָכ פילט מוישע אויכ, ווי דורכ דער פאטשיילע, די קאפּאָטע, וויַיַל די ברוסט, פילט ער, פונ פרייד וואקסט אימ.
קינדער אונ אייניקלעכ, קרויווימ אונ באקאנטע, זעט ער, קוקנ אונ פרייענ זיכ מיט אימ, אונ ער אליינ, ווי טאָמעד אינ אזוינע פאלנ, קאָנ די אויגנ פונ פארגעניגנ ניט האלטנ אָפנ, זשמורעט זיי אונ קוקט, ווי דורכ שפּעלטעלעכ שמייכלענדיקע.
אלצ גוט אונ ווויל.  נאָר איינ וואָלקנדל פילט מוישע אפ זיַיַנ סימכע-הימל:  עפּעס פילט ער די גאנצע ציַיַט איינעמ א פרעמדנ בא זיכ אינ שטוב, אונ עפּעס ניט קיינ ייִד, דאכט אימ, אונ וווּ ער טוט מיטנ אויג נישט קיינ בליק, אזוי זעט ער אימ אונ געפינט אימ דאָרט.  אונ דאָס איז – זע, דער פּאָרעצ, דער, בא וועמענ ער האָט מיט יאָרנ-לאנג צוריק געקויפט דעמ הויפ, די שטוב, דאָס מעבל אונ דאָס הויז-ראָד, ווענ יענער, דער פּאָרעצ, איז יוירעד געוואָרנ אונ האָט געהאלטנ בא אָנזעצנ, אונ בא אימ, בא מוישענ איז גראָד דעמלט א גוט יאָר געווענ, ס'האָט אימ שטארק געגליקט אונ די געשעפטנ זיַיַנענ אימ דעמלט אויסערגעוויינלעכ גוט געגאנגענ...
אונ ער כידעשט זיכ, מוישע:  יאָ, דער פּאָרעצ.  אָבער ווי קומט ער גאָר אהער, ווער דארפ אימ, ווער האָט אימ גערופנ, אונ ווער – איַיַנגעלאדנ?
אינ דער זעלבער ציַיַט ווערט מוישע פונ אנ אנדער רעדל מענטשנ ארומגערינגלט, אונ מע ווינטשעוועט אימ, אונ ער נעמט אָנ דאָס ווינטשעווענ אונ ווינטשעוועט צוריק.  אונ ער פארגעסט זיכ אפ א וויַיַלע אינעמ פרעמדנ, אינ יענעמ, וואָס איז אימ נישט אָנגענעמ.
אונ מיטאמאָל באמערקט מוישע, אז דאָס ליכט אינ שטוב, אונ דעריקער דאָס, וואָס הינטער זיַיַנע פּלייצעס, לעשט זיכ אונ ווערט טונקעלעכ.  אז ער דרייט זיכ אויס, באמערקט ער:  א שטילשוויַיַגנ, אונ ווי די סימכע וואָלט אינמיטנ עפּעס איבערגעריסנ אונ אָפּגעשטעלט געוואָרנ.  אלע דרייענ פונ אימ די קעפּ אָפּ, אונ רעדלעכוויַיַז אונ בינטלעכוויַיַז פארגייט מענ, מע פארבלאסט אונ אינ טונקלקיַיַט ווערט מענ ווי שאָטנס אלע.
אונ מיטאמאָל קערעוועט ער אויס דעמ קאָפּ צו דער שטוב-טיר, גליַיַכ עמעצער וואָלט אימ א רופ געטאָנ אהינ, אונ ער דערזעט א מענטשנ אפ דער שוועל שטיינ, וואָס פריִער דערקענט ער אימ ניט, אָבער אז ער קוקט זיכ אינ אימ איַיַנ, דערזעט ער:  יאָ, ס'איז דאָכ זיַיַנ טאטע.  ער איז אינ א וועג-מאנטל, אינ א ביסל א פארשטויבטלעכנ, אָנגעטאָנ, אונ אז ער, מוישע, וויל צו אימ צוגיינ אונ אימ אָפּגעבנ "שאָלעמ" אונ אימ פונ שוועל אינ שטוב אריַיַנבעטנ, דערזעט ער:  זיַיַנ מאנטל צעשפּיליעט אונ – א טאלעס אונטער זיַיַנ מאנטל.
אונ דאָ דערפילט מוישע עפּעס ווי א קעלט אינ רוקנ, גליַיַכ עמעצער וואָלט אנ אומגעריכטנ פענצטער אינ א קילנ דרויסנ ארויס אופגעעפנט.  אונ אז ער קערעוועט זיכ אויס צו זענ פונוואנענ ס'בלאָזט, אונ ווער האָט עס געעפנט, איז שוינ דאָס ליכט פונ הינטער זיַיַנ פּלייצע אינגאנצנ אויסגעלאָשנ, קיינער איז שוינ נישטאָ, אָדער אלע אינ דער פינצטער, ניט אָנצוזענ...
אז ער דרייט זיכ דעמלט ווידער אומ צומ פאָטער, זעט ער, אז נאָר דאָס אָרט, וווּ דער פאָטער שטייט אפ דער שוועל, איז באלויכטנ, אונ דער פאָטער איז בלאס, אונ ווי פונ א שטארקער וויַיַט אהער געקומענ, אונ ער מעג שווערנ, מוישע, אז ער זעט אויכ עפּעס, ווי פארפרוירענע טרערנ אפנ פאָטערס פּאָנעמ.
– וואָס איז, טאטע? – טוט מוישע א פרעג.
– קומ מיט מיר, – ענטפערט אימ דער טאטע.
– וווּהינ?
– אינ הויפ אראָפּ.
– נאָכ וואָס?
– ס'איז זיכ אָנגעצונדנ אונ ס'ברענט א האָרנ פונ דיַיַנ הויז.
– וווּ?  ס'דאָכ פינצטער.  מ'זעט דאָכ גאָרניט.
– קומ, וועסטו זענ.
אונ דער פאָטער קערעוועט זיכ אויס אונ גייט פארפריִער, אונ מוישע הינטער אימ.
אז זיי קומענ פונ די גאנעק-טרעפּ אראָפּ אינ הויפ, וויַיַזט אימ דער פאָטער אפ א ווינקל שטוב, אונטערנ דאכ, הויכ צו דער רינווע ארופצוקוקנ, אונ – ריכטיק:  מוישע דערזעט עפּעס א רויט פיַיַערל אפ דער רינווע, אונ דאָס פיַיַערל איז קליינ, פלעמלט אונ וואקלט זיכ, אונ מוישע וווּנדערט זיכ, וואָס ער שרעקט זיכ ניט אונ רופט קיינעמ צו הילפ ניט.
אונ מיטאמאָל דאכט זיכ אימ, אז עמעצער פונ הויפ קוקט אימ אינ רוקנ.  ער טוט זיכ א דריי אויס אונ דערזעט א מענטשנ אינמיטנ הויפ, אונ – זע, ווידער, דאכט זיכ, דער פּאָרעצ.  אונ מוישע וווּנדערט זיכ וויַיַטער, אָבער אז ער קוקט זיכ מער איַיַנ, זעט ער:  ניינ, ס'איז ניט ער, נאָר גאָר לוזי...
אונ מיטאמאָל וואקסט עפּעס אויס א ליכט לעבנ לוזינ.  א הויכע, א וועקסענע, ווי א מענטשנ-וווּקס די גרייס, וואָס ביז לוזיס ברוסט דערגרייכט זי.  אונ דאָס פיַיַערל, זעט מוישע, וויַיַזט אויס, פונ אונטערנ דאכ אונ פונ אונטער דער רינווע ארונטערגעקומענ אונ צו לוזיס ליכט דערנעענט זיכ – קלעטערט ארופ פונ דער ערד אפ דער ליכט, פונ דער ליכט אפנ קנויט, אונ – די ליכט איז אָנגעצונדנ.
באלד באוויַיַזט זיכ נאָכ איינער א מענטש לעבנ לוזינ, עפּעס ווי א שול-שאמעס אָנגעטאָנ אונ מיט א גארטל, אונ לעבנ זיכ האָט ער א פיַיַער-פאנ שטיינ, אונ אינ פאנ קוכט זיכ וואקס, אונ דער שאמעס נעמט אלעמאָל וואקס ארויס, קילט אימ, קנעט אימ, גיט אינ אימ א קנויט אריַיַנ, אונ לוזי צינט אימ אָנ...
אונ די ארבעט גייט שנעל באמ שאמעס, אונ ליכט מערנ זיכ ארומ לוזינ, אונ אָט איז שוינ דער גאנצער הויפ פונ זיי פיל – אינ צוויי גליַיַכע שורעס אויסגעשטעלט, אונ לוזי אינדערמיטנ.
אונ א לעוואָנע באוויַיַזט זיכ דעמלט איבער לוזיס קאָפּ פונ טונקלענ הימל ארויס.  אונ לוזי שטייט צווישנ די צוויי שורעס ליכט, פאריַיַסט דעמ קאָפּ צומ הימל אונ צו לעוואָנע, די באָרד איז אימ אופגעשטעלט, האלדז אונ גאָרגל אָפּגענאקעט אונ די אויגנ פארגלאנצט, האלב אָפנ, האלב געשלאָסנ.
אונ דאָ דערהערט מוישע א כליפּענ פונ זיַיַנ פאָטער, וואָס איז די גאנצע ציַיַט געשטאנענ לעבנ אימ אונ דאָס אלעס צוזאמענ מיט אימ צוגעזענ.  דער פאָטער האָט געוויינט, האָט די אויגנ פונ לוזינ אונ פונ זיַיַנ קישעפנ אנטקעגנ דער לעוואָנע אָפּגעקערעוועט.  אונ דער גאנצער קערפּער זיַיַנער, ווי אינ בראָכ אונ ציטער.  אונ מוישע פרעגט בא אימ:
– וואָס וויינסטו, טאטע?
אונ דער פאָטער ענטפערט אימ פונ געוויינ:
– זעסט ניט?  לוזי טוט אונדז אָנ אזוינע כארפּעס-בישעס.  קומ פונדאנענ.
– וווּהינ? – פרעגט מוישע.
– מיט מיר, – ענטפערט דער פאָטער.
אונ דער פאָטער לאָזט זיכ גיינ, אונ מוישע נאָכ אימ, אונ נאָכ עטלעכע טריט נאָר אָפּגיינ, כאפּט ער זיכ אופ, מוישע.


* * *


– א סוואָרע...  לוזי? – האָט ער זיכ טייקעפ נאָכנ אופכאפּנ א טראכט געטאָנ.
– ניינ, – האָט ער דעמ געדאנק פארטריבנ.
– א סוואָרע, – האָט ער זיכ נאָכאמאָל צומ פריִערדיקנ געדאנק אומגעקערט, – אז אזוי קרומ איז דער וועג זיַיַנער, אז צוליב דעמ איז דער טאטע אראָפּגעקומענ, פונ אימ דעמ קאָפּ אָפּגעקערעוועט אונ פונ בושע אונ ווייטעק געוויינט.
– ניינ, – האָט ער זיכ וויַיַטער פונ אינ דער ריכטונג צו טראכטנ ניט געלאָזט.
ער האָט אויסגעשפּיגנ באמ געדאנק, ווענ ער האָט זיכ דערמאָנט אינעמ פּאָרעצ אונ אינ לוזינ, ווי ער איז געשטאנענ אינ הויפ מיט די ליכט, מיטנ שאמעס אונ אנטקעגנ די לעוואָנע, – אונ ער האָט דאָס אלצ פונ זיכ, ווי אנ אומווירדיקיַיַט אונ ווי א כאָלעמ-פּוסטקיַיַט פאריאָגט.
אונ אויב פונ אָט דעמ אלעמ, פונעמ גאנצנ געדריי אינ כאָלעמ, איז אימ עפּעס יאָ שווערס אפנ הארצנ געבליבנ, האָט ער דאָס אלצ אפ זיכ אונ אפ זיַיַנ כעזשבנ גענומענ, אונ דער פאָטער, – האָט ער זיכ געזאָגט, – איז דאָכ צו אימ געקומענ, אונ "קומ מיט מיר" אימ גערופנ...  אונ כאָטש ער האָט פונ יענער וועלט זייער זעלטנ אונ ביז אהער קימאט נישט געטראכט, אונ קיינ סיבע ניט געהאט צו טראכטנ, וויַיַל קערפּערלעכ געזונט אונ בא אלע קויכעס, אונ גאָרנישט האָט אימ ניט געפעלט אונ גאָרנישט ניט אָפּגעגאנ, – דאָכ האָט ער איצט, נאָכנ כאָלעמ, נאָכנ ערשטנ, ווי נאָכנ צווייטנ, דאָס יאָ אפנ געדאנק גענומענ, אונ דאָס, וואָס מיט אייניקע טעג צוריק וואָלט אימ נאָכ ווילד אונ אומגלייבלעכ אויסגעזענ, האָט זיכ אימ איצט יאָ געגלייבט אונ אפנ זינענ געלייגט, אונ – ווער ווייסט, – האָט ער זיכ געטראכט, – אונ עפשער איז די ציַיַט געקומענ, אונ מאלע וואָס:  א מענטש קאָנ ניט וויסנ, אונ א ייִד דארפ זיכ גרייטנ.
אונ ער האָט אזוי געטאָנ:
ווי נאָר ער איז יענעמ פרימאָרגנ פונ נאָכנ כאָלעמ אופגעשטאנענ, זיכ געוואשנ אונ אָנגעטאָנ, אזוי איז ער גליַיַכ אינ שול דעמלט אוועק, געדאוונט, אונ נאָכנ דאוונענ זיכ פּויסער-כאָלעמ זיַיַנ געלאָזט.
ער האָט זיכ ניט באנוגנט דערמיט, אונ אינ זעלבנ טאָג איז ער, אז קיינער פונ די אייגענע זאָל ניט זענ אונ ניט מערקנ, אינ א קלייט, וווּ מע פארקויפט שוועביש, אוועק, געקויפט, געהייסנ פארפּאקנ אונ מיטנ פּעקעלע אהיימ געקומענ, אונ – ווידער אז קיינער זאָל ניט מערקנ, – בא זיכ אינ אלקער אינ א קאָמאָדע-שופלאָד אריַיַנגעלייגט, פארשלאָסנ, אונ דעמ שליסל צו זיכ גענומענ.
ער האָט זיכ אויכ דערמיט ניט באנוגט, אונ ווידער דעמ זעלבנ טאָג צו הירשל ליווער, דעמ מאזשגיִעכ פונ "פעלד" א ספּעציִעל אונ בעסאָד א שאָליִעכ צוגעשיקט אונ א טאָג באשטימט – אז דעמלט אונ דעמלט זאָל הירשל אפ אימ אינ דער אונ דער שאָ, מיט וועמענ מע דארפ, ווארטנ:  ער, מוישע, וויל צו אימ קומענ, וויל זיכ א שטיקל "אָרט" אויסזענ, אונ ניט נאָר אויסזענ, נאָר אויכ זיכער טאקע קויפנ...


3


ס'איז נאָכ געווענ פאר האלבנ טאָג, ווענ מוישע האָט פונ "פעלד" קומענדיק, זיכ באוויזנ צוריק אהיימ.
אינ דרויסנ האָט שטארק געברענט די פאר-האלבטאָגיקע זונ.  די גאס, וווּ מוישעס הויז האָט זיכ געפונענ, האָט מיט הייסנ שטויב אונ ברוק-שטיינער געטשאדעט.  די ניט-וויַיַט-ליגנדיקע ניט ייִדישע גאסנ מיט די פארוקטע סעדער אונ טויבלעכע פּארקנס האָבנ אינ פונ-היצ- צעפּריִעטנ ביימער-כאלאָשעס געשוויגנ.
אינ מוישעס הויפ, וואָס איז אינמיטנ מיט גרעסערע, קיַיַלעכיקע שטיינער אויסגעברוקירט, אונ בא די שטוב-ווענט ארומ – מיט קליינע, פּלאטשיקע געפלאסטערט, איז ריינ אונ פונ גאנצפרי פארקערט געווענ.  אונ אינ געברוקירטער אונ געפלאסטערטער וויַיַסקיַיַט האָבנ פונ צווישנ שטיינ אונ שטיינ גרינע איינציקע אונ אינ אייניקע ערטער אויכ גאנצע בינטלעכ – גרעזעלעכ ארויסגעקוקט.
פאר די פענצטער פונ עסצימער, וואָס איז ניט וויַיַט אויכ פונ דער הינטערשטער אריַיַנגאנג-טיר אינ הויפ, האָט געדרעמלט דער ברונעמ, וואָס האָט ווי א געדעקטער קאסטנ אויסגעזענ.  אלע פענצטערנ פונ אלע כאדאָרימ פונ אלע זיַיַטנ פונ הויז זיַיַנענ געעפנט געשטאנענ.
אינ קיכ איז דעמלט, ווי טאָמעד אינ יענער ציַיַט, אויסערגעוויינלעכ שטיל געווענ:  קיינע דינסטישע קוילעס אונ קריגעריַיַענ, אונ דאָס האָט באדארפט באטיַיַטנ, אז ס'איז אָדער נאָרוואָס נאָכ א קריג, אָדער פאר א קריג אינ קיכ.
קיינע קינדער נישט צו זענ, אונ אויכ די עלטערע זיַיַנענ זיכ – ווער וווּ פונ שטוב זיכ צעגאנגענ.  גיטעלע, מוישעס וויַיַב, האָט זיכ ווי א פּריטשמעליעטע, אונ פונ נישט האָבנ וואָס צו טאָנ, איינע אליינ אינ עסצימער זיכ געפינענדיק, פּוסטלעכ פונ אָרט צו אָרט געדרייט אונ אלעמאָל צו אנ אנדער נישט-נייטיקער זאכ אינ באלעבאטישקיַיַט זיכ גענומענ.
אָט דעמלט האָט זיכ מוישע אפ דער שוועל באוויזנ.  ער האָט ערשט גאָרוואָס בא דער קליידער-שראגע, וואָס אינ קאָרידאָר, דעמ מאנטל אויסגעטאָנ אונ דעמ שירעמ אוועקגעשטעלט.  גיטעלע האָט אימ דערזענ א נאָכ שטארק פארשוויצטנ אונ פונ וועג ניט אָפּגעקילטנ:  איינער א האלבער שטערנ רויט, אונ די אנדערע האלב, די, וואָס צומ קאָפ-צו – א בלאסע אונ נאסע.  אונ אזויווי מוישעס ציַיַט איז געוויינלעכ איצט נישט אינ דער היימ געווענ צו זיַיַנ, נאָר אינ שטאָט אונ אינ געשעפט באשטענדיק, האָט זי, אימ אנ אומגעריכטנ איצט דערזעענדיק, זיכ דערשראָקנ אונ פארשטאנענ, אז ס'איז עפּעס א שינוּי-טאָג היַיַנט בא מוישען.  זי האָט זיכ דערומ באלד א ווענד געטאָנ אונ בא אימ א פרעג געגעבנ:
– וואָס אזוי פרי היַיַנט?
– גאָרניט. כ'האָב באדארפט האָבנ.
– אונ וווּהינ זשע ביסטו עס אזוי פרי פונ דער היימ אוועקגעגאנ, פארנ דאוונענ אונ פאר איבערביַיַסנ?
– כ'בינ געווענ אפנ "פעלד".
– וואָס עפּעס פּלוצעמ?
גיטעלע האָט דערזענ, אז איר מאנ האָט עפּעס אנ איניענ, וואָס ער וואָלט גערנ געווענ פאר איר צו פארשטעלנ אונ וועגנ אימ קיינ שמועס פארפירנ.  ער האָט אָבער ניט פארשטעלט, אונ שמייכלענדיק, איר א זאָג געטאָנ:
– כ'האָב מיר היַיַנט א שטיקל "אָרט" געקויפט, אונ, – האָט ער וויַיַטער צוגעגעבנ, – אז דו ווילסט וויסנ, איז ווייס שוינ אינגאנצנ:  כ'האָב מיר שוינ אויכ "בגאָדימ" אפנ "וועג" פארגרייט.
– וואָס פאר א וועג אונ וואָס פארא בגאָדימ?
גיטעלע האָט זיכ שוינ אָנגעהויבנ שטויסנ...  זי האָט אָבער דעמ געדאנק נישט דערלאָזט, האָט זיכ אליינ איבערגעריסנ, אונ שוינ אינ שטארקער אומרויִקייט א פרעג געגעבנ:
– וואָס רעדסטו, מוישע?  כ'פארשטיי נישט אונ הייב נישט אָנ צו פארשטיינ.
– איז קומ, וועל איכ דיר באוויַיַזנ.
ער האָט זיכ באלד פונ עסצימער אינ נאָענטנ צימער גיינ געלאָזט, אונ גיטעלע, עפּעס נישט גוטס פילנדיק אונ אפ אומגעריכטס זיכ ריכטנדיק, איז אימ נאָכגעגאנגענ.  אזוי פונ צימער צו צימער, ביז זיי זיַיַנענ צו זייער אלקער, זייער ביידנס שלאָפצימער, געקומענ.  די גאנצע ציַיַט האָט זיכ מוישע צו איר ניט אויסגעדרייט אונ צו איר נאָר מיטנ רוקנ געווענדט געווענ.  ער האָט זיכ אויכ ניט אויסגעדרייט, ווענ ער איז אריַיַנ אינ אלקער, אונ גיטעלע נאָכ אימ אינ אנגסט.  ער איז גליַיַכ נאָר צו דער קאָמאָדע צוגעגאנגענ, איינעמ א שופלאָד מיט א שליסעלע אופגעעפנט, אונ איבערגעבויגנ שטייענדיק איבער אימ אונ עפּעס זוכנדיק אינ שופלאָד, האָט ער לעסאָפ געפונענ, וואָס ער דארפ, אונ דעמלט ערשט זיכ אויסגעקערעוועט.  אונ גיטעלע – נאָכ איידער זי האָט מוישעס פּאָנעמ דערזענ, האָט איר פונ די הענט פונ זיַיַנע א צעוויקלט פּעקעלע שוועביש, טאכריכימ-שטאָפ א פינקל געטאָנ.
– שרעק זיכ ניט, גיטעלע, דאָס זיַיַנענ מיַיַנע "בגאָדים" אפ אימירצעשעמ איבער הונדערט מיט צוואנציק.  שרעק זיכ ניט.
אונ דאָ האָבנ זיכ מיטאמאָל בא גיטעלענ די קניעס אונטערגעהאקט.  ס'האָט זי א מלאָסנעקיַיַט באשלאָגנ, אונ זי האָט דעמ קנאָפּ פונ איר קאָפּ-טיכל, ווי צו כאלאָשעס, צעבונדנ:  אוי...  אונ איידער מוישע האָט נאָכ באוויזנ א ציַיַט אונ בארויִקערנדיק וואָרט איר צו זאָגנ, אזוי האָט זי זיכ גליַיַכ אפנ בעט אראָפּגעלאָזט, אונ אנ אָנמעכטיקע אונ ווי אנ אונטערגעבראָכענע, האָט מיט א מאטער האנט-באוועגונג מוישענ מיטנ פּעקעלע פונ זיכ דערוויַיַטערט, אונ ווי נישט קענענדיק קוקנ אפ ביידע, זיכ בא אימ געבעטנ:
–  נעמ פונ מיַיַנע אויגנ צו, נעמ עס צו, כ'בעט דיכ.
זי איז אנ אויסנ געבליבענע אפ איר בעט געזעסנ, אונ מוישע, נאָכדעמ ווי ער האָט דאָס פּעקעלע צוגענומענ אונ דאָס אינ א זיַיַט ערגעצ באשטאט, האָט זי צו בארויִקנ אונ מיט איר איַיַנטיַיַנענ גענומענ:
– ס'א נארישקיַיַט, גיטעלע, ס'גאָרניט...  ס'האָט זיכ מיר א כאָלעמ געכאָלעמט.  אונ די גאנצע וועלט איז דאָכ א כאָלעמ...
אונ גיטעלע האָט זיכ טרייסטנ געלאָזט.  זי האָט אלע וויַיַלע נאָר, בייס מוישע האָט צו איר גערעדט אונ אזוי איבער איר געשטאנענ, פונ אונטנ ארופ אפ אימ א קוק געטאָנ, מיט גרויס געטריַיַשאפט, אונ אויכ מיט גרויסער טארומעס, וואָס ער האָט איר אינ א זאכ, וואָס איז איר קיינמאָל אפנ געדאנק ניט געקומענ אונ קיינמאָל אפנ געדאנק נישט געוואָלט נעמענ – איצט דערמאָנט.  זי האָט אלעמאָל אנ עק טיכל צו די אויגנ אופגעהויבנ, שטיל געוויינט אונ אָפט א טרער פונ אנ אויגנ-ווינקל געווישט.
אונ לעסאָפ, אז ס'האָט שוינ היפּש געדויערט, אונ אז מוישע האָט זי שוינ געהאט בארויִקט אונ נאָכ לאנגנ איַיַנטיַיַנענ אינ אירע אויגנ א דערליַיַכטערונג דערזענ אונ אפ איר פּאָנעמ א פריַיַערע מינע, – האָט אויכ ער זיכ געשטארקט דערפילט, האָט אופגעלייגט אונ פרומ אפ איר אקסל א האנט ארופגעלייגט אונ זי פונ בעט אופשטיינ געבעטנ.  אונ אז גיטעלע האָט געפאָלגט אונ אופגעשטאנענ, האָט ער זי שוינ אויכ איַיַלנ גענומענ אונ פונ אלקער זי ארויסגעבעטנ:
– איז גיי, גיטעלע, אונ גרייט זיכ צו.  כ'האָב אפ היַיַנט אפדערנאכט ייִדנ אפ א סודע פארבעטנ, בעט אויכ דו, אונ לאָמיר זיכ פרייענ מיט ייִדנ.


* * *


מיט א שאָ שפּעטער האָט מענ אינ באטאָגיקנ אונ אינ שטארק-זוניקנ עסצימער, באמ גרויסנ טיש, גיטעלענ אויבנאָנ, אונ לעבנ איר, אפנ א בענקל מענאכעמענ, דעמ שול-אונ שטוב-שאמעס, זיצנ געזענ.
מענאכעמ – דער נידעריטשקער אונ צעטומלטער, וואָס רעדט גיכ אונ מע פארשטייט אימ ווייניק, וואָס איז שטענדיק פארשמיַיַעט, ווי ער איַיַלט זיכ ערגעצ, האָט פיל פעדערנ אינ קאָפּ אונ אינ היטל, אונ ס'דאכט זיכ, אז ס'איז פונ צעטראָגנקיַיַט אונ פליִענ – איז איצט, פונ דער דרויסנדיקער אונ שטוב-היצ געזעסנ א געשטילטער אונ ווי א פארטשאדעטער פאר א לאנגנ צעטל-בויגנ מיט א בליַיַשטיפט אינ האנט.  גיטעלע האָט אימ אָנגערופנ די נעמענ פונ אלע די, וואָס מע דארפ אפ דער סודע איַיַנלאדנ, אונ ער, מענאכעמ, האָט פארשריבנ.  אויסער זיי, גיטעלענ אונ מענאכעמענ, איז אינ עסצימער קיינער ניט געווענ, פונ ציַיַט צו ציַיַט נאָר האָט זיכ א דינסט פונ קיכ אריַיַנגעכאפּט, קעדיי עפּעס בא גיטעלענ צו פרעגנ, אונ באלד נאָכ דעמ איז זי מיט דער באקומענער טשוּווע ווידער צוריק אינ קיכ אוועק.
אינ עסצימער, ווי געזאָגט, הייס.  גיטעלע איז אפ איר בענקל עטוואָס ברייטלעכער, ווי געוויינלעכ, געזעסנ.  דאָס טיכל פארנומענ הינטער די אויערנ – א סימענ אפ באשעפטיקט, אונ אז זי איַיַלט זיכ שטארק.  זי האָט אלעמאָל א פּאָר טרוקענע פינגער אינ דער אונטערשטער ליפּ גענעצט אונ פונ היצ-געשלאָגענעמ זיקאָרנ אלע וויַיַלע אנ אנדער פארגעסענעמ נאָמענ ארויסגעצויגנ אונ פארוווּנדערט צו מענאכעמענ זיכ געווענדט:
– זע, אונ אויכ מוישע פייגענזאָנ האָבנ מיר פארגעסנ...  שריַיַב אימ אריַיַנ, מענאכעמ.
פונ מאָל צו מאָל האָט זיכ גיטעלע פונעמ מיט שריַיַבנ א הייב געטאָנ, האָט מענאכעמענ אליינ באמ טיש געלאָזט, אפנ קיכ אוועק, אונ צו די פאראָרדענונגענ אונ באפוילנ, וואָס זי האָט שוינ פונ פריִער וועגנ דער סודע געגעבנ, האָט זי, פּלוצלינג זיכ אינ נאָכ אפּעס דערמאָנענדיק, נאָכ א ניַיַע געהאט צוצוגעבנ.
אינ הויפ, דאָרט וווּ די שטאלנ אונ קאמערנ געפינענ זיכ, האָט מענ פונ איינער א קאמער דעמלט אלעמאָל שוינ מיכאלקענ, דעמ אלטנ אונ רוקנ-געבראָכענעמ הויפ-היטער, מיט א ברעמ האָלצ ארויסקומענ געקאָנט זענ.  א נישט אויסגעשלאָפענער, ווי שטענדיק, מיט אלט-צעשוווּמענע אונ בראָנפנ-קאָליריקע אויגנ, וואָס רעדט צו זיכ אליינ, אונ ווי טאָמעד אונטער א יאָנטעוו, ווענ ער האָט צו טאָנ עטוואָס מער, ווי געוויינלעכ, פוילט ער זיכ, וואָרטשעט אונ שעלט ברויגעז.
צוזאמענ מיט מיכאלקענ, באמערקט מענ, קומט פונ שטאל ארויס, "קייטל-זייגער", – דאָס קורצפיסיקע, געלע הינטל, וואָס איז הינטיש פארשעמט:  האָט קיינ קאָל נישט אונ קאָנ ניט האווקענ, אונ ס'האלט זיכ שטיל אונ מיטנ קאָפּ צו דר'ערד אראָפּגעלאָזט;  שטייט קיינמאָל ניט אָפּ פונ מיכאלקענ אונ מיטנ באָמבלענדיק-אראָפּהענגענדיקנ ברוסט-ביַיַכל באלייט עס איצט מיכאלקענ פונ קאמער אינ קיכ מיט האָלצ באלאָדנ, אונ צוריק פונ קיכ אינ קאמער – א ליידיקנ אונ איבעראניַיַס נאָכ האָלצ... 
אונ אינ קיכ האָט זיכ דעמלט מיטאמאָל שוינ רירנ אונ ריגעווענ גענומענ:  טעמפּ אונ מיט גרויס איַיַלעניש האָט זיכ דאָס קלאפּנ פונעמ האקמעסער אינ האק-ברעטל אפ דער גאנצער שטוב אונ אויכ וויַיַט אינ הויפ ארויס דערהערט.  א שטויסל האָט שנעל-קופּערדיק אונ קלינגענדיק דאָס האקמעסער איבערשריַיַענ גענומענ, אונ דינסטישע קוילעס זיַיַנענ זיכ איינס דאָס אנדערע אינ די געשרייענ אריַיַנגעפאלנ, הויכ אונ אָנכאפּעריש זיכ געקריגט, אונ צומ טאקט פונ קריג אונ קוילעס, האָבנ זיי דאָס האקמעסער-קלאפּנ אונ דאָס שטויסל-קלינגענ נאָכ מער פארשטארקט אונ פארשנעלערט.
דער אויוונ אינ קיכ האָט זיכ שוינ צומ אפדערנאכט אונ צו דער סודע געהייצט.  אלעמאָל האָט אנ אנדער דינסט אהינ געכאפּט א קוק, האָט א ניַיַ שיַיַטל האָלצ אונטערגערוקט, אונ א קול צו מיכאלקענ האָט זיכ שריַיַענ געלאָזט הערנ:
– וואָסי?  ער איז טויב צי וואָס, מיכאלקע?  ס'דאָכ קיינ טראָפּנ וואסער ניטאָ, זאָל ער וואָס גיכער ברענגענ.
אונ גיטעלע אונ מענאכעמ האָבנ שוינ צו יענער ציַיַט דאָס איַיַנלאדונג-צעטל פארענדיקט געהאט.
גיטעלע האָט זיכ פונ מידקיַיַט מיט אנ עק פונעמ צעבונדענעמ קאָפּ-טיכל דאָס פּאָנעמ געפאָכעט, אונ אלע וויַיַלע מיט אנ אנדער עק דעמ שווייס פונ דער אייבערשטער ליפּ געווישט.
מענאכעמ האָט האלב-פארשלאָפנ דעמ בליַיַשטיפט באמ מויל געהאלטנ אונ ווענ-ניט-ווענ נאָר אימ באנעצט, אָבער מער האָט ער שוינ צו שריַיַבנ נישט געהאט, וויַיַל אלע נעמענ, אפ וויפיל מע האָט געדענקט, האָבנ זיכ שוינ אויסגענומענ.
אונ לעסאָפ, אז מענאכעמ האָט זיכ מיטנ פארטיקנ צעטל פונ הינטער טיש אופגעהויבנ אונ זיכ צו דער טיר גיינ געלאָזט, האָט אויכ גיטעלע זיכ אופגעהויבנ אונ אימ ארויסבאלייטנ געגאנגענ, אונ אזוי, שוינ אפ דער שוועל שטייענדיק, האָט זי זיכ, נאָכ א מעסופּעקע אונ מיט איר זיקאָרנ נישט זיכער, צו מענאכעמענ געווענדט אונ בא אימ א פרעג געטאָנ:
– הא, ווי מיינט ער, מענאכעמ?  דאכט זיכ, קיינעמ ניט פארגעסנ, אלעמענ פארשריבנ?
– אלעמענ, אלעמענ.
– איז גיי זשע גיכ, מענאכעמ, פארזאמ ניט אונ פארגעס ניט קיינעמ.  יאָ, אונ פארגעס אויכ ניט קיינ ליכט אינ די ליַיַכטער אונ אינ די העסעס צו קויפנ.
– צו קויפנ, צו קויפנ...  גוט, גוט, גיטעלע.


4


ס'איז יענעמ אָוונט אינ עסצימער אונ אויכ אינ די שכיינעסדיקע צימערנ, אפ וויפל ס'איז דורכ דער טיר אָנצוזענ, שטארק יאָנטעוודיק – ליכטיק.
אינ עסצימער – א ברייטער, וויַיַס-פארשפּרייטער טיש, אויכ א לאנגער, וואָס דערגרייכט פונ וואנט צו וואנט, יענער טיש – פאר כאָשעווע אונ אָנגעזעענע, אונ אויכ אינ די דערביַיַיקע צימערנ טישנ, אָבער שוינ פאר ווייניקער כאָשעווע.
פונ דער סטעליע אינ עסשטוב הענגט אראָפּ א בליצלאָמפּ מיט דריַיַ-רערנדיקע העסעס, אינ די העסעס – ליכט, אונ אויכ אפ די ווענט, וואָס צווישנ פענצטער אונ פענצטער – העסעס, אונ אויכ אינ יענע העסעס – ליכט.
ס'באדינענ דעמ טיש:
צוערשט, מענאכעמ, מיט דער קויטיקלעכער, מעשנ-קאָליריקער באָרד, מיט די קינדערש-צעטראָגענע אונ גאָרנישט ניט זעענדיקע אויגנ, צעפלויגנ אונ צעפלאָכטנ, די קאפּאָטע נישט אפ די קנעפּ, אונ דאָס היטל א ביסל העכער, ווי ס'דארפ זיַיַנ, אפנ קאָפּ פארוקט.
ער קומט אלע וויַיַלע אנ איַיַלענדיקער פונ קיכ א פולער באלייגט אונ קערט זיכ אומ א ליידיקער, אונ באלד קומט ער ווידער פול אונ קליגט זיכ וואָס מער טעלער מיט איינ מאָל צו ברענגענ – שוויצט, איַיַלט זיכ אונ לויפט ווידער אינ קיכ.
צוויי – גיטעלע, וואָס איז היַיַנט אינ העכסטנ יאָנטעוו – אינ שווארצנ זיַיַדנס אונ אינ צירונג.
איר קלייד בא די פיס ברייט אונ אינ שליארעס, איר קאָפטל – אפ דער ברוסט פונ פאָרנט – אָנגעבופט אונ מיט האפט באלייגט אונ אינ רוקנ שמאָל געפּאסט, אונ אינ טאליע וורפט זיכ די זוימ פונ דער קאָפטע איבערנ רוקנ-קישעלע, ווי איבער א זאָטל, אריבער.
זי איז אינ די לענגלעכע צווייגאָרנדיק-בריליאנטענע אוירינגלעכ, אינ גאָלדענע פינגערלעכ אונ אויכ מיט א "הערצל" פונ גאָלד.
דאָכ זעט זי היַיַנט אויס ניט ווי אינ די פריילעכע יאָנטויווימ, נאָר ווי אומ ראָשעשאָנע אונ יאָנקיפּער, וויַיַל זי איז ניט אינ פּאריק היַיַנט, נאָר מיט א וויַיַס זיַיַדנ קאָפּ-טיכל.
זי שטייט באמ טיש, נעמט צו פונ מענאכעמס הענט די טעלער, אונ איבער קעפּ אונ אפנ טיש דערלאנגט זיי.  יעדעס מאָל, ווענ אירע הענט ווערנ פריי, טוט זי א פארנעמ דאָס זיַיַדנ טיכל הינטער די אויערנ אונ אונטנ, בא דער גאָמבע, פארציט זי מיט ביידע עקנ דעמ שלייפ בעסער.
אונ אָט קומט ווידער מענאכעמ, אונ זי בייגט זיכ ווידער איברנ טיש איבער, רוקט צו, וואָס נייטיק איז צוצורוקנ, רוקט אָפּ, וואָס ניט נייטיק, זעט וועמענ מע דארפ וואָס דערלאנגענ, אונ אז קיינער זאָל ניט פארטיילט ווערנ, אונ אלע זאָלנ צופרידנ אונ קאָנטעט זיַיַנ.
ס'האָבנ אויכ געהאָלפנ באדינענ גיטעלעס ביידע טעכטער:  יוּדעס, די עלטערע, די שטארק צו מענטשנ צוגעלאָזטע, וואָס איז מיטנ אויסזענ אפ דער מוטער ענלעכ, אונ מיט די מאנירנ אונ פּאָסטעמקעס – אפנ פאָטער.  זי פילט זיכ גוט אונ ניט געצוווּנגענ פארנ אוילעמ, אונ, ווי מוישע, בייס א סימכע, זשמורעט אויכ זי די אויגנ פונ ליכט אונ פארגעניגנ.
דאנ נעכאמקע, די ייִנגערע, א ביסל א שעמעוודיקע אונ אינ זיכ געשלאָסענע, וואָס מיטנ וווּקס איז זי אינ פאָטער געראָטנ, אָבער האלטנ האלט זי זיכ צומערסט לעבנ דער מוטער.  פילט זיכ ניט פריַיַ אונ א ביסל געענגט פאר פרעמדע אונ יעדעס מאָל, ווענ טיש-ליַיַט ווענדנ זיכ מיט א מינדסט וואָרט צו איר, רויטלט זי זיכ, פארלירט זיכ אונ ווייסט גליַיַכ ניט, וווּהינ די הענט אונ די אויגנ אהינטאָנ.
מוישע אליינ – אינ שאבעס אונ אינ גארטל – אויבאָנ.
ער הייבט זיכ אלע וויַיַלע אופ פונ זיַיַנ אָרט, גיסט אָנ אמאָל יענעמ, אונ אמאָל א צווייטנ, אונ דער גאנצער נאָענטער טייל טיש, אפ וויפיל זיַיַנ קערפּער אונ זיַיַנ האנט דערגרייכט, זעט ער זיכ אָנ קיינעמס הילפ באגיינ אונ יענעמ טייל אליינ באדינענ.
אינ אנדערע צימערנ, דאָרט, וווּ אוילעמ ווייניקער כאָשעווער, באדינענ אויכ ווייניקער כאָשעווע:  דינסטנ, מעשאָרסימ, אָרעמע קרויווימ אונ די אייניקלעכ מוישעס.
בא יענע טישנ – גרופּעסוויַיַז, אונ בא די עקנ צומיינסט, – אָרעמעליַיַט אונ מעקאבלימ.
זיי האלטנ די פּענעמער געווענדט צומ טיש, אונ נאָר צו דעמ, וואָס אפנ טיש געפינט זיכ, זיי עסנ גיכ אונ שטרעקנ פלינקע הענט צו די טעלער, וואָס מע דערלאנגט זיי, אונ בעשאס-מיַיַסע – אויכ צו די בערג ברויט אונ בולקע, וואָס זיַיַנענ אפ גרויסע פּאָלומעסקעס אונ אויכ אפנ הוילנ טיש אָנגעוואלגערט.
אז זיי עסנ אָפּ איינ מיַיַכל, ווארטנ זיי שוינ ברויגעזלעכ אפנ צווייטנ, קוקנ אָנגעדרודלט, ריידנ ווייניק, נישט צווישנ זיכ אונ אויכ נישט מיט די, וואָס דערלאנגענ זיי, אונ די דינסטנ אונ מעשאָרסימ קוקנ מיט אומדערעכערעצ אונ מיט שפּאָט, וויאזוי "יענע" איַיַלנ, וויאזוי "מע קאָנ זייערע קישקעס אָנ די דנאָעס ניט נאסטארטשענ", אונ זיי דערלאנגענ זיי אָנ אָפּשיַיַ, קערעווענ זיכ אָפּ אונ קענענ ניט קוקנ, ווי אָרעמליַיַט כאפּנ, אונ ווי מעקאבלימ זיַיַנענ זשעדנע.
באמ טיש אָבער, וואָס אינ עסשטוב – שטאָט-ליַיַט אונ סאָכרימ, אָנגעזעענע אונ באוווּסטע, וואָס האלטנ זייערע נאָז-פאטשיילעס אינ די הינטערשטע קאפּאָטע-קעשענעס פארשטעקט, אונ ווענ זיי נייטיקנ זיכ אינ זיי, ווענדנ זיי זיכ מיט די הענט אפ ארונטער – געלאסנ, פּאמעלעכ אונ אינ גרויס בארוטקיַיַט.
אויכ כסידימ בא יענעמ טיש – פונ איינ קלויז מיט מוישענ אונ צו איינ רעבנ מיט אימ פאָרנדיקע – שוינ מער טומלדיקע אונ ווייניקער בארוטע, אונ יענע האָבנ שוינ די פאטשיילעס אינ די בוזעמער העכער די גארטלענ ליגנ פארגרייט, אונ אז זיי דארפנ זיי, האָבנ זיי זיי אונטער דער האנט קעסיידער, שלעפּנ זיי ארויס אונ רוקנ זיי ווידער צוריק אריַיַנ, איַיַלנדיק אונ מיט א בלינדער האנט-באוועגונג, מעכאניש.


* * *


אינ עסצימער אונ אינ די דערביַיַיִקע צימערנ – ליכטיק אונ ליארמיק.
מענאכעמ – פארפּאליעט, אונ איַיַלט זיכ אלצ פונ שטוב אינ קיכ אונ פונ קיכ אינ שטוב צו לויפנ.  דינסטנ אונ מעשאָרסימ באגעגענענ זיכ אינ מיט וועג, הינ אונ צוריק איַיַלנדיקע, טרעטנ זיכ אָנ אפ די פיס אונ צעבוצקענ זיכ מיט פּענעמער אונ מיט טעלער.
דער אוילעמ – שוינ די ערשטע זעט געכאפּט, אונ שוינ נישט די ערשטע קויסעס.
שפּעטער א ביסל – בא אלע טישנ שוינ אנ אלגעמיינער גערייד אונ גערודער, אונ אינ שטוב-טומל הערנ זיכ שוינ אויכ אייניקע אפילע שריַיַענ.
פלעשער גייענ פונ האנט צו האנט.  אייניקע שטייענ אופ פונ די ערטער, גיסנ אָנ אונ דערלאנגענ צו די וויַיַט-זיצנדיקע.  הענט מיט גלעזער אונ גלעזלעכ שטרעקנ זיכ צו די דערלאנגער אונ אָנגיסער, אונ דער וואָס שטייט אונ גיסט, באפרידיקט:  גיסט אָנ אונ גיסט איבער.
גאנצע טישנ ריידנ שוינ מיטאמָל, אפ א קאָל אונ אינ איינעמ.  אייניקע פונ איינ עק טיש שריַיַענ צו אנדערע, וואָס אינ אנדערנ עק, אונ אלעמאָל הייבט זיכ שוינ אופ א האלב-שיקערער, מאכט אפּעס מיט די הענט, רופט אונ דערופט זיכ ניט, אונ זעצט זיכ א ניט-אויסגעהערטער אונ ווי מיט שמייכלענדיקער מעכילע צוריק אוועק.
ס'הייבט זיכ אופ באלד איינער מיט טאנצנדיקע הענט אונ פיס פונ הינטערנ טיש ארויס, אונ, ארויסגייענדיק, שלעפּט ער א צווייטנ, דער צווייטער – א דריטנ, אונ הענט פאר הענט אלצ מער אונ מער נעמענ זיכ אָנ, ביז א האלבער טיש שטייט שוינ אופ, אונ אינמיטנ שטוב שוינ טאנצט ער.
נאָכנ ערשונ האלבנ טיש רוקט זיכ ארויס דער צווייטער, אונ באלד זיַיַנענ אלע ערטער באמ טיש שוינ פריַיַע אונ די פריִער ליידיקע מיט פונ שטוב שוינ מיט מענטשנ פארנומענ.
ס'קומענ צומ טאנצנ צוערשט די מער רירעוודיקע, יינגערע אונ אָנגעטרונקענערע, דערנאָכ אויכ די עלטערע, געלאסענערע אונ נאָכ ניכטערע.  די גאָר אלטע קומענ אליינ צו צו די שוינ טאנצנדיקע, פּאמעלעכ, נישט זאָגנדיק, צענעמענ די הענט בא א פּאָר טענצער אונ שטעלנ זיכ צווישנ די צוויי טאנצנדיקע א שטילער, א דריטער אריַיַנ.
כסידימ האלטנ זיכ איינס:  איינער באמ אנדערנ, איינעמס קאָפּ צומ אנדערנס אקסל, אָדער אייניקע מיט הענט אינ אנדערנס רוקנ-גארטל.  סאָכרימ באלעבאטימ – אָפּגעזונדערטער, שטיל אונ בענימעס:  האלטנ קעפּ צו דער ערד אראָפּגעלאָזט, גייענ שווערלעכ, אונ א פוס, זעט מענ, איז זיי ניט איבעריק גרינג צו שטעלנ.
די ראָד שוינ א גרויסע, מעשאָרסימ אונ שטוב-אייגענע האָבנ שוינ די בענק אונ די טישנ צו די ווענט אָפּגערוקט, קעדיי מער פּלאצ פאר די טענצער צו מאכנ, אונ דאָס אָרט איז געמאכט.
אלע טאנצנ.  אויכ מוישע אליינ אינ דער מיט.  אליינ נאָר די שטוב-מענטשנ זיינענ אויסער דער ראָד:  גיטעלע מיט אירע אייניקלעכ אונ טעכטער, קרויווימ, אויכ דינסטנ אונ מעשאָרסימ קוקנ פונוויַיַטנ, פרייענ זיכ, אונ דינסטנ אונ מעשאָרסימ שטורכענ זיכ איינס דאָס צווייטע, ווינקענ זיכ איבער וועגנ די מעקאבלימ אונ שלעפּער, וואָס אויכ זיי זיַיַנענ אינ טאנצ אריַיַנגעצויגנ, אָבער וואָס טאנצנ פארשעמט, איבעריקע אונ נישט גערנ.
נאָכנ ערשטנ טאנצ – ווידער באמ טיש.  אונ נאָכנ ערשטנ טרינקענ – איצט ווידער זיכ גענומענ טרינקענ, אונ נאָכ מיט מער שטארקיַיַט, מיט מער היצ אונ מער פארפּאליעטנ העפקער:  ניַיַע בוטלעס באמ טיש וויַיַזנ זיכ, אלטער, פונ לאנג אויסגעשטאנענער וויַיַנ ווערט פונ קעלער ארופגעבראכט, מוישע גיסט אָנ די לעבנ-אימ-זיצנדיקע, אונ די וויַיַטער-זיצנדיקע גיסנ זיכ אליינ אָנ.
אלע מיַיַלער אָפנ, אלע הענט שטרעקנ זיכ אונ פּלאָנטערנ זיכ, איבער די טישנ הערשנ געשרייענ, אונ פיל צווישנ די אלע געשרייענ צו מוישענ ווענדנ זיכ:
– לעחאיִמ, ר' מוישע, – שריַיַענ סאָכרימ באלעבאטימ, ווענדנדיק זיכ צו אימ, כאָטש שוינ באטרונקענע, נאָכ מיט אָפּשיַיַ אונ מיטנ "רעב"-טיטל.
– לעכאיִמ, מוישע, – ווענדנ זיכ כסידימ, די וואָס פאָרנ מיט אימ צו איינ רעבנ, – היימישלעכ, ווי ברידער צו ברידער, ווי צו א זייער גליַיַכנ, אונ שוינ אָנ שומ טיטל.
אונ אייניקע, שטארק היימישע, דערמאָנענ זיכ אויכ אינ דער נאָענט-שטייענדיקער גיטעלענ, דערזעענ זי, גיסנ איר אָנ, הייסנ איר טרינקענ, אונ אויכ צו איר טוענ זיי שריַיַענ:
– לעכאיִמ, גיטעלע...  איז געדענק זשע, וואָס מע האָט אָפּגעמאכט:  אז דו מיט דיַיַנ מוישענ, מיר מיט קלאָל-ייסראָעל זאָלנ מיר מאָשיִעכנ דערלעבנ.  געדענק.  איז אָפּגעמאכט!
– לעכאיִמ, – שרייענ צו איר אנדערע, – ייִדנ ווינטשעווענ, אז דאָס "אָרט" זאָל זיכ אפ אימ ניט דערווארטנ.
– אונ די מאלבושימ, – כאפּנ אנדערע אויס אונ פאלנ אריַיַנ אינ די רייד, – די בגאָדימ, מיינענ מיר, זאָלנ דאָ, טאקע דאָ, אינ שטוב בא דיר פוילנ.
אונ זיי קלאפּנ אפנ טיש אונ שטריַיַכנ אונטער דעמ "דאָ", קלאפּנ נאָכאמאָל אונ נאָכאמאָל, גליַיַכ מע פארשטייט ניט, אונ גליַיַכ מיט די פריִערדיקע מאָלנ "דאָ" זיַיַנענ זיי ניט יויצע.
גיטעלע טרינקט צופרידנ, וואָס אזויפיל ייִדנ ווינטשעווענ איר, אונ פונ אזויפיל אויגנ, הענט, געשרייענ אונ טומל, וואָס רינגלענ זי ארומ.  זי טוט א זופּ אנ איבעריקנ, א נישט-פאָרזיכטיקנ אונ נישט וועדליק פאר איר שלונג, אונ זי ווערט בלאס, פארשעטמלעכ, קוקט אפ איר מוישענ עטוואָס פארשולדיקט, אָבער צוזאמענ מיט דער שולדיקיַיַט, קומט איר ווי א ווארעמקיַיַט אונ א זיס שיקערל אינ די קני, אונ זי פילט, אז ווענ מע וואָלט איצט געטאנצט, וואָלט זי איר קני-ווארעמקיַיַט צוזאמענ מיט אלע איצט אינ טאנצ אויסגעבראכט.
אונ טאקע:  שפּעטער א ביסל, ווענ דער אוילעמ איז ווידער באמ טאנצ, דער טיש ווידער ליידיק אונ די מיט שטוב פול, אזוי באמערקט ניט קיינער, ווי גיטעלע האָט זיכ פּלוצעמ עפּעס פונ צווישנ אוילעמ  ארויסגערוקט, פארשוווּנדנ, אונ א קליינ ביסל זיכ געזאמט...  זי איז צו זיכ אונ אינ איר מאנס אלקער אוועק, צומ שופלאָד צו, אונ פונ דאָרט עפּעס א פּעקעלע ארויסגענומענ...  אונ ווידער האָט דער אוילעמ נישט באמערקט, ווי פּלוצעמ האָט זיכ אינ דער טאנצנדיקער ראָד, אינ מיט, גיטעלע באוויזנ:  אינ דער רעכטער האנט א פּעקעלע, אונ מיט דער לינקער האָט זי איר לאנג קלייד עטוואָס העכער אירע שיכ אופגעהויבנ...
זי האָט געטאנצט פארטראָגנ, אונ ווי א פרעמדער קויעכ וואָלט זי געפירט.  זי האָט נישט באמערקט, אז אייניקע, דערזעענדיק זי אונ פארשטייענדיק, וואָס זי טראָגט אינ דער האנט, האָבנ זיכ אינמיטנ טאנצ אָפּגעשטעלט, אונ אז די קינדער אירע, דערזעענדיק דאָס זעלבע, האָבנ "מאמע!" געוואָלט אויסשריַיַענ אונ נישט באוויזנ, מוישע – "גיטעלע", אונ אויכ ער האָט זיכ אָפּגעהאלטנ, אונ אז אלטע אונ שטרענגע ליַיַט, געוויסע דינ-אונ מינהעג-ווייסער האָבנ שוינ געבורטשעט, אונ האָבנ דאָס וואָרט "כילעל" אונ "ס'איז נישט רעכט" אפ זייערע ליפּנ געהאט, – זי האָט דאָס אלצ נישט באמערקט.
זי האָט וואָס וויַיַטער אלצ קרעפטיקער די האנט מיטנ פּעקעלע אויסגעשטרעקט געהאלטנ, אונ דאָס קלייד מיט די פּאָר פינגער, ווי פריער – ליַיַכט אונ פרוייִש צוגעהאלטנ.  אונ אזוי טאנצנדיק אונ אינ מיט ראָד שוינ זיַיַענדיק, האָט זי אירע קינדערס שרעק עטוואָס בארויִקט אונ איר מאנס מוירע אָפּגעהאלטנ אונ אפילע בא די שטרענגע דינ-אונ מינהעג-ווייסער דאָס בארויגעזע מורמל-וואָרט גערויבט.
איר פארטראָגנקיַיַט האָט ניט לאנג געדויערט:  איר בליק איז וואָס וויַיַטער אלצ מער היימישער אונ שטוביקער געוואָרנ, אונ באלד האָט זי פונ צווישנ גרויסנ אוילעמ מיט איר מאנס אויגנ באגעגנט אונ מיט א שמייכל אונ מיט א צוזאָג, ווי – "נישקאָשע", – א זאָג געטאָנ, – "נישקאָשע, מיטנ קויעכ פונ סימכע אונ מיטנ גלייבנ אינ סימכע וועלנ אונדז אלע געפארנ פארביַיַ אונ אלע גזארנ באָטל אומעוווּטל ווערנ".
אונ גיטעלע האָט וויַיַטער געטאנצט.  זי איז שוינ א ביסל מיד געווענ.  זי האָט דערומ דאָס פּעקעלע פונ דער רעכטער האנט אינ דער לינקער איבערגענומענ, אונ מיט דער רעכטער, ווי פריִער מיט דער לינקער, דאָס קלייד עטוואָס פונ אירע פיס אונ שיכ צומ טאנצ אופגעהויבנ.
אונ אז זי איז שוינ גאָר מיד געוואָרנ, האָט זי מיט די אויגנ ארומ זיכ אונ פונ דער ראָד, ווי הילפ אונ שטיצע געזוכט, אונ מיטאמאָל, די קינדער אירע דערזעענדיק, האָט אויסגעשריִענ:
– קינדער, טעכטער מיַיַנע...
אונ די טעכטער האָבנ פארשטאנענ.  אונ באלד האָט שוינ גיטעלע אירע צוויי טעכטער, יודעסנ אונ נעכאמקענ, איר אנטקעגנגעייענדיק אונ פאר איר פּאָנעמ טאנצנדיק, געהאט...  דערנאָכ האָבנ זיי זיכ צו אירע ביידע זיַיַטנ געשטעלט אונ אלע דריַיַ שוינ אינ איינ שורע:  יודעס, די עלטערע, האָט טאנצנדיק, מיט די אויגנ דעמ פאָטער געזוכט, אונ נעכאמקעס אויגנ – צו דער מוטערס פיס געווענדט.
אונ אָט, אונ ווי דער גאנצער אוילעמ איז דעמלט פארכאפּט געווענ מיט קוקנ אפ זיי, אזוי האָט קיינער ניט באמערקט, אונ פונ גרויס פארכאפּטקיַיַט איז צו קיינעמס אויער ניט דערגאנגענ, ווי צומ טויער, וואָס פארנ הויפ, איז דעמלט א בויד צוגעפאָרנ אונ זיכ אָפּגעשטעלט.  לעצטער גלעקער-געקלאנג איז, באמ אָפּשטעלנ זיכ פונ דער בויד, אנשוויגנ געוואָרנ.  פונ דער בויד איז אראָפּגעקראָכנ איינער א מענטש, וואָס איז געזעסנ אויבנאָנ.  אונ צוזאמענ מיט אימ – דער באלעגאָלע מיט געפּעק אינ האנט.  אונ ביידע האָבנ זיכ צו דער פאָרטקע פונ מוישעס הויפ געלאָזט.
"קייטל-זייגער" איז פונ זיַיַנ הינטישער בודקע ארויס אונ געוואָלט אָנפאלנ אונ זיכ צעהאווקענ, אָבער – באמ וועלנ געבליבנ.  ער האָט זיכ דערומ נאָר א פּאָר מאָל ארומ זיכ אליינ, ארומ זיַיַנ אייגענעמ קערפּער, ארומגעדרייט אונ צוריק אינ בודקע, א נישט-האווקענדיקער, אריַיַנ.
אונ די צוויי, דער פּאסאזשיר מיטנ באלעגאָלע, זיַיַנענ אינ הויפ געקומענ.
דער פּאסאזשיר האָט זיכ שטארק פארכידעשט, וואָס אינמיטנ וואָכ, אינ א געוויינלעכנ טאָג, האָט ער פונ דער שטוב א גרויסע שיַיַנ ארויסשיַיַנענ דערזענ אונ צוזאמענ מיט דער שיַיַנ האָט ער אינ שטוב ווי א סאכ מענטשנ אויכ דערפילט...  אינ שטוב אָבער איז שטיל געווענ.
ער איז אינ הויפ בא דער זיַיַט פונ די שטוב-פענצטער געגאנגענ, ביז ער איז ארופ אפ די טרעפּ פונעמ הינטערשטנ שטוב-אריַיַנגאנג, די טיר געעפנט, אונ דעמ לענגלעכנ קאָרידאָר, וווּ די שראגע מיט די מאלבושים האָט זיכ געפונענ, דורכגעגאנגענ, אונ האָט זיכ לעסאָפ אפ דער שוועל פונ דער גרויסער עסשטוב געטראָפנ.
פונ דרויסנדיקנ פינצטער געקומענ, אונ פונ שטוב-ליכט אונ גרויסנ אוילעמ פארבלענדט, איז ער א וויַיַלע אפ זיַיַנ אָרט געבליבנ, – ער, א הויכער אונ שטאָלצער, אינ א זומערדיקנ וועג-מאנטל מיט א קאפּטער, אונ באָרד אונ ברעמענ א ביסל פארשטויבטלעכ.  ער האָט געקוקט, אונ ווי א שמייכל אונ כידעש אינ זיַיַנע אויגנ, אונ דער שמייכל האָט באטיַיַט:  מ'באמערקט נישט...  נישקאָשע, מע וועט באלד באמערקנ...
אונ טאקע:  ווי גיטעלע מיט ביידע טעכטער בא די ביידע זיַיַטנ האָט אזוי געהאלטנ אינמיטנ טאנצ, אזוי האָט זי פּלוצעמ אופגעהויבנ די אויגנ צו דער טיר, וווּהינ זי איז גראָד מיטנ פּאָנעמ איצט געווענדט געווענ, אונ מיטאמאָל האָט זי עפּעס דאָרט דערזענ...
זי האָט טכילעס אירע אויגנ ניט געגלייבט, געמיינט – אנ אויסוויַיַזעניש, וויַיַל – אומגעריכט, אונ פריִער א רעגע האָט זי דאָרט, אפנ זעלבנ אָרט, נישט באמערקט נאָכ גאָרנישט.  אָבער וואָס לענגער זי האָט זיכ איַיַנגעקוקט, אלצ מער האָט זי זיכ איבערציַיַגט אינ געזעענעמ...  זי האָט זיכ א ריס געטאָנ, אונ מיטאמאָל, לאָזנדיק די ביידע טעכטער אליינ אונ דאָס אָרט צווישנ ביידע – א ליידיקס, איז זי פונ ראָד ארויס, צו דער טיר אונ צו דער שוועל צו, אונ ווי נישט מיט איר קאָל אויסגעשריִענ:
– לוזי...
זי האָט אויסגעזענ, ווי א קינד, וואָס האָט א ליבנ גאסט אָדער אנ אייגענעמ פאָטער דערזענ, זי האָט זיכ א העפטיקנ לאָז געטאָנ אונ ווי געוואָלט צומ גאסטס ברוסט צופאלנ.  זי האָט זיכ אָבער אינ איר אונ אויכ אינ זיַיַנ עלטער דערמאָנט – אונ זיכ אָפּגעהאלטנ.
אָבער א גליקלעכע, אונ ווידער ווי א קינד, וואָס אינ סאמע רעכטער סאקאָנע וואָלט דעמ אומגעריכט א הילפ פונ ערגעצ געקומענ, א רעטער, וואָס דער שליסל פונ אלער הילפ איז בא אימ אינ דער האנט, – א גליקלעכע, וואָס צו אלע ביזהעריקע וווּנטשנ, וועט איר איצט דער העכסטער וווּנטש פונעמ העכסט-געגארטנ געגעבנ ווערנ – האָט זי דאָס פּעקעלע, וואָס אינ האנט בא איר, צו לוזיס אויגנ אופגעהויבנ, דאָס אימ א וויַיַז געטאָנ אונ נאָכאמאָל אויסגעשריִענ:
– לוזי!..
– וואָס איז, גיטעלע, וואָס געשעט אונ וואָס קומט דאָ פאָר?
– א סודע אונ א סימכע איצט דאָ, לוזי, אונ איכ לאָז דיכ אינ שטוב ניט אריַיַנ, פונ שוועל ניט אראָפּ, ביז דו וועסט מיר דאָ אפנ אָרט מוישע נישט צוּווינטשעווענ.
– וואָס ווינטשעווענ?
– אריכעס-יאָמימ, לוזי, אונ אָט זע, – אונ דאָ האָט זי אימ פאר די אויגנ נאָכאמאָל דעמ פּעקעלע באוויזנ, – אָט דאָס זיַיַנענ די "בגאָדימ" מוישעס, וואָס ער האָט זיכ שוינ אינ וועג פארגרייט.
– וואָס רעדסטו, קינד?  אריכעס-יאָמימ?  אוואדע אריכעס-יאָמימ!  אוואדע ווינטשעווענ. –
אינ דעמ מאָמענט, בייס אפ דער שטוב-שוועל איז צווישנ גיטעלענ אונ לוזינ פאָרגעקומענ אָט די באגעגעניש, זיַיַנענ שוינ אלע שטוב-ליַיַט, מיט מוישענ בעראָש, צו צו דער טיר.  ביידע ברידער האָבנ זיכ געקושט, אונ די קינדער האָבנ דעמ פעטער דעמ וועג-מאנטל אויסטאָנ געהאָלפנ, אונ אויכ פונעמ באלעגאָלע, וואָס איז די גאנצע ציַיַט געשטאנענ הינטערנ גאסטס פלייצעס, דאָס געפּעק צוגענומענ.  באלד האָט אויכ מוישע דעמ גאסט אינ א באזונדערנ, טאָמעד פאר אימ פארגרייטנ, צימער אָפּגעפירט.  אהינ האָט מענ אימ וואסער אפ זיכ ארומוואשנ געבראכט.  ער האָט אויכ דאָרט די קאפּאָטע פונ וועג איבערגעביטנ אפ אנ אנדער אונ צו דער סודע פּאסנדיקער, אונ אינ א וויַיַלע ארומ איז ער שוינ צוריק אינ עסצימער געקומענ צומ זיכ פרייענדיקנ אוילעמ אונ צו די שטוב-ליַיַט, וואָס האָבנ אפ אימ געווארט.
אנ אָרט האָט מענ אימ אָפּגעגעבנ אויבנאָנ, לעבנ מוישענ.  מעשאָרסימ האָבנ געיַיַלט אונ דינסטנ האָבנ באדינט, אונ גיטעלע מיט די קינדער זיַיַנענ בא דער זיַיַט אונ הינטער זיַיַנ בענקל געשטאנענ – אויכ אפ באדינענ אונ אפ וואָס נייטיק ס'וועט זיַיַנ צו דערלאנגענ.
לוזי האָט פונ אופגעגעבענעמ געגעסנ, אונ בייסנ עסנ מיט די געציילטע, וואָס זיַיַנענ נאָענט צו מוישענ געזעסנ, געציילטע ווערטער נאָר גערעדט.  דאָס זעלבע מיטנ ברודער, מיט מוישענ אליינ, דאָס זעלבע אויכ מיט די שטוב-ליַיַט, כאָטש ער איז, צו זענ, אופגעלייגט געווענ זייער אונ די סודע-ארומרינגלונג איז אימ ניכע געווענ.
אונ שפּעטער, אז די סודע האָט זיכ נאָכאמאָל צעפלאקערט, אז דער אוילעמ האָט פארגעסנ אינ גאסט, וואָס ער האָט אימ פריִער דאָס עסנ אונ טרינקענ איבערגעשלאָגנ, אונ ווידער האָט מענ זיכ – ווער צומ שמועסנ, ווער צומ ליארמענ, ווער צומ טרינקענ אונ ווער צו אלע איניינעמ – גענומענ, אונ דער פריִערדיקער טומל האָט זיכ ווידער איַיַנגעשטעלט, אונ נאָכ מער, ווי פריִער, זיכ געשטארקט – איז מענ ווידער ווי צומ פריִער-איבערגעריסענעמ טאנצ ארויס.
אונ דאָס מאָל האָט שוינ אויכ דער פעטער לוזי מיטגעטאנצט.  א ניַיַער פרישער מענטש איז צוגעקומענ, אונ פונ אימ האָבנ איצט ווי אלע אויגנ געמאָנט, אונ ער איז אינ טאנצ, כאָטש מיט אלע צוזאמענ, דאָכ ווי זיַיַנ באזונדער גאנג זיכ געגאנגענ מיט האלב-געשלאָסענע אויגנ, א שטארק-פארטיפטער, אנ אויסגענומענער, אנ אויסגעטיילטער, ווי מיט א הויכנ סאָרט קאוואָנע אונ סימכע, אונ אינ די באוועגונגענ אי ריַיַכ אי שפּאָרעוודיק אופגעהאלטנ.
אונ נאָכ שפּעטער, ווענ דער אוילעמ איז שוינ אינגאנצנ באטרונקענ געווענ:  ווער ס'איז שוינ שלעפעדיק באמ טיש א געשטילטער אונ אנ אויסגעשעפּטער געזעסנ, ווער זיצנדיק געדרעמלט אונ דעמ קאָפּ אפנ טיש אָנגעשפּארט, אונ ווער, פארקערט, פונ שיקערס א מער צערויטלטער אונ צעהוליעטער;  איינער האָט מיַיַסעס אָנגעטאָנ, זיכ געטשעפּעט אונ זיכ טארומעסנ געזוכט, אנ אנדערער האָט אלטע מאכלויקעסנ זיכ דערמאָנט אונ אינ געשלעג געקראָכנ, ווער ס'האָט דעמ באלעבאָס אונ דער באלעבאָסטע שוינ גראָבקיַיַטנ געזאָגט, אונ ווער וועמענ אלטע כאטאָיִמ האָט אויסגעוואָרפנ; –
אָט דעמלט האָבנ זיכ, פונ ראש אונ טומל ניט באמערקט פונ קיינעמ, די ביידע ברידער, מוישע אונ דער פעטער לוזי, פונ גרויסנ אוילעמ ארויסגערוקט, אונ זיַיַנענ געקומענ אינ דער וויַיַטער זאל, דער שטילער, וואָס די סימכע האָט אהינ ניט דערגרייכט, אונ וואָס זעלטנ זיַיַנענ דאָרט געסט אופגענומענ געוואָרנ.
ס'האָט דאָרט געברענט איינער נאָר א לאָמפּ, פונ דער סטעליע אנ אראָפּהענגענדיקער.  אפנ דיל זיַיַנענ אינ אלע פיר זיַיַטנ, אינ קוואדראט, סטעזשקעס אויסגעשפּרייט געלעגנ, אינ אלע פיר ווינקלענ פונ זאל – גרויסע פיקוס-וואזאָנעס, אָלעאנדרעס מיט גראָבע אונ שמאָל-לענגלעכע בלעטער אונ בלעטלעכ אינ גרויסע ערד-דייזשקעס געשטאנענ.  א רו פונ געוויקס האָט פונ זיי געטראָגנ, א רו פונ באנאכט, ווענ געוויקסנ שוויַיַגנ, א רו אויכ פונ די סטעזשקעס אינ קוואדראט אויסגעשפּרייטע.  אונ אויכ פונ ווייכנ פּריצישנ מעבל – פונ נידעריקע טאבורעטנ מיט טשעכאָלנ איבערגעצויגנ.  אונ אויכ פונ א שווער-געבעטער סאָפע אינ א טשעכאָל.
אהינ האָבנ זיכ ביידע ברידער, ווי אָפּגערעדט, נישט-אָפּגערעדט, פונעמ גרויסנ אוילעמ דערוויַיַטערט, אונ ווי אומגערנ אונ אומיסטנ פארבלאָנדזשעט.
קיינער האָט זייער פעלנ אינ שטוב נישט באמערקט.  קיינעמ זיַיַנענ זיי שוינ נישט אָנגעגאנגענ.  אליינ נאָר גיטעלע מיט די אייניקלעכ, וועלכע האָבנ די גאנצע ציַיַט, פונ זינט דער פעטער לוזי איז געקומענ, אימ פונ אויג נישט ארויסגעלאָזט, האָבנ איצט, פּלוצעמ אימ נישט דערזעענדיק צווישנ אוילעמ, אונ אויכ מוישינ – נישט, – האָבנ זיי זיכ זוכנ אוועקגעלאָזט, פונ צימער צו צימער, ביז זיי זיַיַנענ צו דער שוועל פונ זאל געקומענ, אונ קומענדיק, אונ אפ דער שוועל בליַיַבנדיק, אונ זעענדיק יענע ביידע אינ זאל שפּאצירנ אונ צווישנ זיכ א שטילנ שמועס פירנ, האָבנ זיי זיכ פארהאלטנ, פונ אָפּשיַיַ אונ דערעכערעצ די שוועל נישט אריבערגעטראָטנ, אונ ווי פונ צוויי ליכט, אומגייענדיקע, פונוויַיַטנ זייערע אויגנ געשפּיַיַזט.
צווישנ די ברידער איז א קורצער שמועס, נאָר אנ איבערכאפּנדיקער, דעמלט פאָרגעקומענ.
צווישנ אנדערנ האָט מוישע בא לוזינ אויכ א פרעג געטאָנ:
– איז, הייסט עס, קומט ער איצט פונ דאָרט, וווּ ער האָט אינ בריוו געשריבנ?
– יאָ, – האָט לוזי געענטפערט.
– אונ ער האָט טאקע, – האָט מוישע וויַיַטער געוואָלט וויסנ, – באשלאָסנ, אונ ער בליַיַבט טאקע א זייעריקער?
– יאָ, – האָט וויַיַטער לוזי געענטפערט.
– מוז ער אימ זאָגנ, לוזינ, אז ער וואָלט זיכ עס קיינמאָל ניט געגלייבט, אונ ס'איז לא עלתה על דעתו.
– אזוי קרומ זעט עס אימ אויס?
– ניינ, כ'זאָג ניט, כ'זאָג נאָר, אז די גאנצע וועלט גייט ניט אינ יענע דראָכימ, אונדזער הייליקער טאטע איז ניט געגאנגענ, אונ אויכ אפ דיר איז מיר א ווילדער כידעש.
– אזוי קרומ דאכט זיכ דיר דער דערעכ?
– כ'ווייס ניט.  כ'האָב קיינמאָל ניט געטראכט פונ אימ, אָבער ס'איז ווילד אונ פּריקרע.
– איז טראכט זשע יאָ, ברודער-סערדצע, אונ דערוויַיַל לאָמיר דאָס לאָזנ.  כ'בינ זייער מיד פונ וועג.  אנ אנדערשמאָל.
אונ דערביַיַ האָט זיכ דער שמועס פארענדיקט.  זיי האָבנ זיכ פונ זאל ארויסגיינ געלאָזט, אונ די אייגענע, – גיטעלע, מוישעס וויַיַב, אונ די אייניקלעכ, – וואָס זיַיַנענ שטילע אפ דער שוועל געשטאנענ אונ אפ זיי ווי געווארט, האָבנ אפ מוישעס פּאָנעמ, בא ארויסגיינ פונ זאל, א קליינ וואָלקנדל אָנגערוקט דערזענ:  זיַיַנע אויגנ טרויעריקלעכ אונ אָפנ, נישט ווי זיי זיַיַנענ געוווינט געווענ זיי צו זענ בייס א סימכע – פונ פארגעניגנ פארזשמורעט.


5


אינ א פּאָר טעג ארומ נאָכנ אויבנ דערמאָנטנ, איז אינ איינעמ א פארנאכט מיכאלקע מיטנ שליסל פונ סאָד, וואָס האָט זיכ שטענדיק בא אימ געפונענ, שקראבענדיק אונ מיטנ אלטלעכ-געבראָכענעמ גאנג צו דער סאָד-פאָרטקע צוגעקומענ.
ווי באשטענדיק, ווענ ער דארפ עפּעס אנ ארבעט טאָנ, האָט ער אויכ איצט גערעדט צו זיכ אליינ אונ אויווער-באָטעליש געבורטשעט.  ער האָט זיכ לאנג באמ שלעסל געפּאָרעט, אינ שלעסל-לאָכ נישט אריַיַנטרעפנדיק, אונ לעסאָפ דאָס אופגעשלאָסנ אונ, ווי פאר עמעצנ, ברייט אונ א ווארע מאכנדיק, די פאָרטקע אופגעעפנט.
דאָס איז א סימענ געווענ, אז באלד וועט עמעצער פונ די באלעבאטימ, – אָדער גיטעלע, אָדער אליינ מוישע – מיט איינעמ א גאסט, אָדער מיט עטלעכע, – אינ סאָד קומענ, אונ אפ נעגידיש-ברייטנ אויפנ אינ פארנאכט אפ פרישער לופט פארברענגענ.
אונ טאקע:
באלד האָט זיכ פונ דער פּאראד-טיר, וואָס קומט פונ א הויכלעכנ פּידמורעק דורכנ הויפ אינ גאס אריבער, פונעמ גלעזערנעמ קאָרידאָר ארויס, פריִער מוישע, נאָכ אימ זיַיַנ ברודער לוזי, זיכ באוויזנ.
זיי זיַיַנענ פונ די טרעפּ אראָפּ, האָבנ פונ שטוב-פרונט אינ הויפ פארקערעוועט, פארביַיַ דער עסשטוב אונ דעמ הינטערשטנ אריַיַנגאנג פארביַיַ, אונ צומ סאָד געקומענ.
מוישע האָט פונ פּאראד-טיר ארויסקומענדיק, אויסגעזענ רויט, פארשוויצט אונ עפּעס ווי מעוווּלבל, אונ לוזי – רויִק, מיט אנ אופגעהויבענעמ קאָפּ, פארגעניגט אונ אופגעלייגט.  מוישע – ווי פונ א שטריַיַט ארויס, אונ ערעוו א פארשפּילטנ שטריַיַט, אונ לוזי – א זיגער אונ מיט א בליק א רויִק-שפּילערישנ.
דאָס האָבנ די ברידער איצט פאָרגעזעצט דעמ שמועס פונ יענער נאכט, ווענ די סודע איז פאָרגעקומענ, פונ דעמלט, ווענ זיי האָבנ זיכ נאָר געהאט צוגערירט צו אימ, אונ איבער דעמ, וואָס איינער פונ די ברידער – לוזי – איז געווענ מיד פונ וועג, האָט אימ דער צווייטער – מוישע – געשאנעוועט, דעמ שמועס איבערגעריסנ אונ אפ אנ אנדערשמאָל געלאָזט.
געלאָזט.  אינ דער צווישנ-ציַיַט אָבער האָט ווער ס'האָט געקאָנט באמערקנ, באמערקט, אז מוישע איז ווי אנ אומגעדולדיקער ארומגעגאנגענ, אנ אופגערעגטער אונ א היפּשע מאָס צעשטרייטקיַיַט ארויסבאוויזנ.  קינדער אונ שטוב-אייגענע האָבנ באמערקט, אז די פּאָר טעג האָט מוישע, נישט ווי זיַיַנ שטייגער, אינ באלעבאטישקיַיַט זיכ עפּעס איבעריקס געמישט אונ צופיל ארומ שטוב-זאכנ זיכ געדרייט.  קינדער האָבנ באמערקט, ווי מוישע גייט אלעמאָל צו צומ טיש, רוקט ארויס א בענקל אפ זיכ זעצנ, האָט עפּעס כאראָטע, רוקט עס צוריק הינטערנ טיש ארונטער, אונ באלד ווידער כאראָטע, אונ נעמט דאָס בענקל ווידער אפיר.
דאָס – די קינדער.  גיטעלע אָבער, וואָס אמנאָענטסטנ צו אימ, האָט נאָכ באמערקט, ווי אָפט עס ציטערט אימ די אונטערשטע ליפּ, אונ קעדיי נישט צו געבנ אנדערע דאָס צו באמערקנ, האלט ער צו די אונטערשטע מיט דער אייבערשטער אונ בליַיַבט מיט א צוגעמאכט מויל א וויַיַלע.
– וואָס איז דיר, מוישע?, – האָט זי איינמאָל בא אימ געפּרוּווט א פרעג טאָנ.
– גאָרניט, גאָרניט, – האָט ער איר, ווי נישט ווילנדיק, אָפּגעענטפערט, זי אָפּגעשטויסנ.
גיטעלע אָבער האָט גליַיַכ דערקענט, אז די סיבע פונ איר מאנס צעשטרייטקיַיַט די לעצטע טעג נאָכ לוזיס אָנקומענ, איז ניט קיינ אנדערע, נאָר אליינ טאקע לוזי.
וויַיַל גליַיַכ נאָכ לוזיס קומענ, האָט זי (אונ נישט נאָר זי) אינ לוזינ א שינוּי דערזענ:  נישט ווי אלעמאָל קיינ פארטראכט-שוויַיַגנדיקער אונ געשלאָסענער, נאָר דאָס מאָל ווי צעעפנט, אונ ווי עפּעס א ניַיַע הויט אפ אימ;  נישט, ווי פריִער באשטענדיק, ווענ ער פלעגט מיט די אויגנ איבער זאכנ אריבערקוקנ אונ אינ כאָלעל אונ אינ דער לופט עפּעס זוכנ.  ניינ.  איצט – ווי געפונענ, אונ גליקלעכ פונ געפונענעמ, האָט ער אלעמענ גליַיַכ אינ די אויגנ געקוקט, צוגעלאָזט, אונ אָפט מיט די שטוב-ליַיַט, מיט מאנצבלענ, ווי מיט פרויענ, מיט גרויסע ווי מיט קינדער, א שמועס פארפירט, גערעדט אונ זיכ געלאָזט ריידנ.
– לוזי... – האָט דערומ גיטעלע די געלעגנהיַיַט אויסגענוצט – לוזיס צוגעלאָזטקיַיַט – אונ זיכ איינמאָל געווענדט צו אימ.
ס'איז געווענ באמ עסנ, בייס זי האָט אימ באמ טיש באדינט אונ זי האָט די ציַיַט פאר א שאס-האקוישער געהאלטנ.
– לוזי...
– וואָס איז, גיטעלע?
– זיַיַ מיר מויכל, לוזי, אונ האָב קיינ פאריבל ניט:  אינ איַיַערע מאנצבלשע זאכנ מיש איכ זיכ ניט, וויַיַל כ'פארשטיי ניט, אָבער מוישע זאָגט...  עפּעס זאָגט מוישע...
– אז וואָס?
– אז עפּעס א ניַיַער דערעכ בא דיר.
לוזי האָט קוקנדיק אפ איר, געשמייכלט.
– איז וואָס, אז א ניַיַער?  איז דאָכ גוט, גיטעלע, אויב א ניַיַער?
– יאָ, אָבער מוישע...
– איז פארלאָז זיכ שוינ אפ מיר אונ אפ מוישענ, – האָט ער אָפּגעענטפערט אונ מיט שפּאסיקנ גוטמוט איר די רייד איבערגעריסנ.
אונ מוישע אליינ האָט עטלעכע טעג אויסגעווארט.  ער איז צעשטרייט געווענ אונ איבעריק ארומ די שטוב-זאכנ זיכ געדרייט.  אונ איצט האָט ער די ציַיַט אָפּגעציפערט, ווענ ער איז אליינ פארנאכט מיטנ ברודער אינ ברודערס צימער געבליבנ, איצט האָט ער שוינ נישט געזאמט אונ איז גליַיַכ צומ איניענ מיט אנ אופגערודערטנ טאָנ אונ מינע צוגעטראָטנ:
– ער פארשטייט נישט אונ הייבט ניט אָנ צו פארשטיינ, אז בעסאכאקל, ווער זיַיַנענ זיי?  ווי קומט לוזי גאָר צו "זיי", אונ "זיי" – צו לוזינ?  ער – ער, אונ "זיי" – באלמעלאָכעס-אוואריאָנימ.  אזוי אינ N זאָגט מענ אונ אזוי אויכ אומעטומ.  איז פארוואָס עפּעס בא דער גאנצער וועלט דער שעקער, אונ בא "זיי", גראָד בא "זיי", דער עמעס?
לוזי האָט דעמ ברודערס אופגערודערטקיַיַט באמערקט אונ מיטנ זעלבנ טאָנ, וואָס יענער, ניט געוואָלט אימ אָפּענטפערנ.  ער האָט אויסגעזענ אונ זיכ געפילט, ווי א פול-באלאָדענע שיפ, וואָס זיצט אינ טיפע וואסערנ, אונ וואָס מעג זיכ א זיכערנ אונ רויִקנ פארגינענ.  ער האָט דערומ נאָר געזאָגט:
– אונ אז באלמעלאָכעס, איז וואָס?  אונ אז אמעראצימ?  זיַיַנענ דענ, כאָלילע, אמעראצימ קיינ ייִדנ ניט?  ס'איז דאָכ גאָר, וואָס זייער דערעכ געפעלט אימ ניט, איז זאָל ער ריידנ פונ זייער דערעכ, אָבער ניט פונ זיי.
אונ דאָ האָט מוישע פאר זיכ זיַיַנ קעגענער דערזענ, אונ ער האָט גליַיַכ דערפילט, אז די שפּיל איז פונ אָנהייב אָנ אונ פונ פאָרויס באשטימט א פארשפּילטע.  ס'האָט אימ באלד ווי לופט אויסגעפעלט, די ענגע פיר ווענט האָבנ אימ געוואָרגנ, אונ אינ דרויסנ, האָט זיכ אימ געדאכט, וועלנ אימ ליַיַכטער די געדאנקענ אָנקומענ, אונ ער וועט זיכ בעסער קעגנ זיַיַנ קעגנער קענענ ווערנ.  ער האָט דערומ באלד צו מיכאלקענ באפוילנ, יענער זאָל די סאָד-פאָרטקע עפענענ, קעדיי דעמ וויַיַטערדיקנ שמועס אונ וויקועכ שוינ אפ דער פרישער לופט פאָרזעצנ.
אונ אָט – אז זיי זיַיַנענ אריַיַנ אינ סאָד, האָט מענ, בא א זיַיַט שטייענדיק, געקענט באמערקנ, ווי דער פעטער לוזי האָט, אפ דער ערשטער סטעזשקע קומענדיק, אלעמאָל דעמ קאָפּ פאר אנ אנדער בוימ מיט אראָפּהענגענדיקע צוויַיַגנ אָנגעבויגנ, אונ מוישע ניט, וויַיַל דער פעטער לוזי איז העכער פונ מוישענ.
דערנאָכ האָט מענ זיי שוינ אפ א וויַיַטערדיקער סטעזשקע, איינס לעבנ דאָס אנדערע, אומגיינ געזענ:  איינעמ א הויכנ אונ שטאלטנעמ, דעמ צווייטנ בא זיַיַנ זיַיַט – א קלענערנ;  ביידע אינ שווארצע קאפּאָטעס, ווי מיטנ שאבעס אינדערוואָכנ, אונ ביידע האָבנ איצט, אינ דער לעצטער שקיִע-שיַיַנ שפּאצירנדיק, אויסגעזענ, ווי צוויי אלטע קלוגע ליַיַט אמאָל אינ אנ אלט לאנד, פארנאכט אינ א גאָרטנ, ווענ דער טאָג נידערט אראָפּ, הויכע אונ נאָר זיי אליינ באוווּסטע איניאָנימ באהאנדלענדיק.
אז מע האָט זיכ אָבער בעסער איַיַנגעקוקט, האָט מענ באמערקט, אז איינער – לוזי – האָט די גאנצע ציַיַט רויִק די הענט אינ די הינטערשטע קעשענעס פונ דער קאפּאָטע געהאלטנ, אונ דער צווייטער – מוישע – בא זיַיַנ זיַיַט אונ א ביסל פאָרויסגייענדיק, האָט דעמ קאָפּ אלעמאָל צומ ברודער געווענדט אונ מיט אומרויִקע הענט-באוועגונגענ האָט ער ווי צומ ברודערס הויכקיַיַט געוואָלט ארופדערלאנגענ.
די טריט פונעמ העכערנ דערביַיַ זיַיַנענ געווענ געמאָסטנ, אונ יענער, דער ברודער, פארלויפט אימ פארפריִער דעמ וועג, אָבער דער העכערער גיט זיכ יענעמס לויפיקיַיַט ניט נאָכ, פארקערט – דער נידעריקער מוז זיכ, אלעמאָל נאָכנ פאָרויסלויפנ, צוריק צומ העכערנס געמאָסטנקיַיַט צופּאסנ, אונ ווידער צו יענעמס זיַיַט אונ גאנג זיכ צושטעלנ.
בא מוישענ האָבנ די אויערנ אונ דאָס פּאָנעמ פונ וויקועכ אונ היצ געפלאמט, אונ די פארנאכטיקע קילע לופט האָט אימ ניט אָפּגעקילט, נאָר פארקערט, אימ מער צעפלאקערט.  אונ לוזי האָט, צוליב פריַיַערנ אונ לופטיקערנ דענקענ, דאָס היטל העכער אונ ארופ שטערנ ארופגערוקט געהאט.
אונ לוזי האָט דעמלט פונ פארשיידענע דראָכימ, גענג אונ שיטעס, פונ פארשיידענע הייליקע גערעדט.  פונ אייניקע, פונעמ ראָוו, וואָס ער האָט זיי פארגליַיַכט מיט א ליכט, וואָס שטייט אונ ברענט נאָר אפ איינ אָרט, אונ באלויכט ניט מער, ווי איר ארומ:  אויב קליינ – א קליינ אָרט, אויב גרויס – א גרעסערס.  אונ אנדערע – געגליכנ צו א גייענדיקער ליכט, וואָס וווּהינ זי גייט, לויכט זי אונ דינט פאר א וועגוויַיַזער...  אייניקע געגליכנ צו א טיַיַכ אומ זומער, וואָס נאָר די נאָענטע ברעג-ערטער ציִענ פונ אימ די שעפע, אונ אנדערע – צו א טיַיַכ-אויסגוס אומ פרילינג, וואָס ווילד-וויַיַטע שעטעכנ ווערנ פונ אימ באפרוכפּערט אונ באגאָסנ...
ער האָט אויכ גערעדט פונ פארשיידענע סאָרטנ סימכעס:  פונ א סימכע, וואָס דערגייט נאָר ביז דער סטעליע, אונ פונ אנ אנדערער, וועלכע הייבט ארופ, דערהייבט אונ ליַיַטערט, שאפט וווּנדער – מאכט פונ אלט יונג, אונ פונ דער גראָבסטער זאכ – אזא, וואָס קאָנ ביז דער העכסטער הייכ ארופדערלאנגענ.
ער האָט גערעדט אונ דערוויזנ, אז דאָס אלצ איז נישט בא אלע פירער פונעמ דאָר צו געפינענ, נאָר בא אייניקע, אויסגענומענע, אונ ביכלאל שוינ נישט בא די פונ איצט, נאָר בלויז בא די פריִערדיקע, בא די "רישוינימ", – אונ מוישע האָט זיכ געווערט, זיכ געוואָרפנ אונ אנדערש געוואָלט דערוויַיַזנ.
לוזי האָט מיט א וווּנדערלעכער מענוכע פונ פארשיידענע מאָסנ גערעדט.  פונ מאָס פונ הייכ אונ נידער, אויכ פונ שלעכטס אונ גוטס, אונ ער האָט דערוויזנ, אז אינ פארשיידענע ציַיַטנ זיַיַנענ פארשיידנ אויכ די מאָסנ, אז אינ באזונדערע ציַיַטנ זיַיַנענ אפילע די מאָסנ פונ גוטס אונ שלעכטס באזונדערע;  אונ דערומ, איז דאָס פונ אלעמענ אָנגענומענע נישט קיינ מעכוּיעוו אונ קיינ מוז פאר אלעמענ, אוביפראט פאר אויסגענומענע אונ פאר געציילטע – פאר אזוינע, וואָס קאָנענ איבעראנדערשנ די מאָסנ, אונ וואָס קאָנענ ניַיַע וועגנ אופברעכנ;  אונ לאָכיינ, אונ דערומ, זיַיַנענ אלע זיַיַנע, מוישעס, ריַיַעס אונ אָפּפרעגונגענ, וואָס ער פרעגט אימ אָפּ אונ וויַיַזט אימ אָנ אפ די אויסגעטראָטענע וועגנ, קיינ אָפּפרעג ניט, וויַיַל דער אויסגענומענער האָט רעכט צו זיַיַנ א "יויצע"[5], האָט רעכט צו שאפנ אנ אייגענעמ וועג, פריִער פאר זיכ אליינ, וואָס דערנאָכ וועט ער, דער וועג, זיַיַנ אויכ פאר פיל אונ פאר אלע. – אונ מוישע האָט ווידער אָפּגעפרעגט.
אונ ווענ א פרעמדער וואָלט בייס אָט דעמ וויקועכ ביַיַגעווענ, וואָלט ער געזענ, וואָלט זיכ אימ געדאכט, אז ער זעט א הויכנ לייטער פאר זיכ, אונ צוויי מענטשנ פונ זיַיַנע ביידע זיַיַטנ גייענ ארופ אפ אימ;  אָבער ווענ איינער  [[6] שטייגט רואיק, נעמט טרעפּ נאָך טרעפּ, און דאָס איינגענומענע איז אים לייכט אָנגעקומען, אָן קיינע שוועריקייטן, פארקערט – אים נאָך גרינגקייט אינ די פיס געגעבן, אויף העכער און נאָך מער צו שטייגנ, – איז דער צווייטער, פון דער אנדערער זייט, וואָס וויל יענעם נאָכגיין, הינטערשטעליק:  האָט מורא פאר דער הייך, און די גאנצע צייט פון אויפגיין איז ער מיט די אויגן צו די פיס פונעם ארויפגייער, וואָס פון דער צווייטער זייט, געבונדן, קוקט אויף זיי, לערנט זיך שפּאנען ביי זיי, און די לערע גיט זיך אים ניט איינ, ווייל יענעמס שטייגנ-מאָס איז קיין מאָס פאר אים, און פארן צווייטנס קאָפּ איז די הייך ניט געפּאסט, מחמת קאָפּשווינדל און מחמת מורא.
און דער סוף איז געווען, אז ווען אלע ראיות און ארויסברייעונגען האָבן זיך שוין אויסגענומען ביַיַ איינען, און אז וואָס ער האָט פון אָנגעזאמלטן וויסן פארמאָגט, האָט ער שוין אויפן טיש אויסגעלייגט, און אליין שוין מיד און אויסגעשעפּט און פון אלע זיינע אָנשטרענגונגען האָט ער קיין סימן בנין נישט אויסגעבויט, – איז דער צווייטער, פארקערט, שוין ווי אויף א הויכער פעסטונג, פּאמעלעך אוך זיכער אן אויסגעבויטער, געשטאנען, און געקוקט אויף זיין קעגנער, ווי אויף א קינד, וואָס גייט קעגן א גרויסן מיט קינדערש-נישטיקע מאָסמיטלען צו קעמפן.
און דער סוף איז געוועו, אז נאָך דעם, ווי ביים ברודער משהן האָבן זין שוין אלע טענות און מענות אויסגעלאָזט, און ער האָט לאנג און פארלוירן נאָך, ווי אין די קעשענעס געזוכט, און לסוף א קליין ביסל מינצ געפונען, און ער האָט דאָס ביסל אין דער פאָרם פון א לעצטער טענה אויסגעלייגט:
– איז יאָ, אָבער פארוואָס די גאנצע וועלט זוכט און געפינט צווישן די לעבעדיקע פון זייער דור, און ער, לוזי, איז גאָר אוועק צו די טויטע?
האָט אים דערויף שוין לוזי, ווי מיט א שמייכל, זיין שוואכקיַיַט באדויערנדיק, און ווי א זיגער, וואָס גיט דעם באזיגטן א האנט צום אויפשטיין, מיט ליבע און מיטליַיַד אָפּגעענטפערט:
– איז וואָס, אז טויט?  איז דאָך משה-רבינו אויך טויט, איז דאָך אויך ר' יוחנן בן זכאי, דער רמב"ם, דער בעל-שם הקדוש טויט – נו, איז וואָס, איז דען די תורה זייערע, חלילה טויט?...
און דאָ האָבן די ברידער דעם שמועס פארענדיקט.  ס'איז שוין טיף אין אָוונט געווען און שוין צייט מעריב צו דאוונען.  פון די ביימער און פון גאנצן סאָד האָט שוין מיט קילקייט געצויגן;  פון זון – שוין קיין סימן, נאָר פון דער אנטקעגן-זייט, וואוהינ די זון איז שוין געהאט פארגאנגען, איז אפריער א שטארק-בלאסע, און וואָס ווייטער און שפּעטער – א גאָלדן-גרויסע, אָב-חדשדיקע לבנה אויפגעגאנגען, מיט א צוזאָג אויף דערנאָך, אויפן גאנצן אָוונט און אויף נאכט דער גאנצער, מיט א שטילער און הויך-גאָלדיקער שיין דעם סאָד, די שטוב, דעם הויף און דעם ארום צו באלויכטן.
די ברידער האָבן דעם סאָד פארלאָזט, זיינען דורכן הויף דורכגעגאנגען], אונ אז זיי זיַיַנענ אינ שטוב אריַיַנ, האָבנ שוינ ליכט אונ לאָמפּנ געברענט.  זיי האָבנ א וויַיַלע, פונ דרויסנ קומענדיק, ביידע צוערשט די אויגנ פאר דער שיַיַנ געזשמורעט, דערנאָכ האָבנ זיי זיכ געשטעלט דאוונענ.
די שטוב-לייט האָבנ נאָכ זייער אריַיַנקומענ געזענ, אז מוישע האָט, פונ סאָד אָנקומענדיק, ווי א געשלאָגענער זיכ געפילט, אונ ער האָט זיכ א ביסל צו אלעמענ אונ באזונדערס צו לוזינ געהאלטנ פרעמדלעכ, אונ לוזי, פארקערט, אופגעלייגט, פריַיַ אונ ווי גאָרניט איז ניט פאָרגעקומענ.
די שטוב-לייט האָבנ, צוליבנ נישט איבעריקנ גוט-פילנ-זיכ פונ זייער פאָטער, דאָס מאָל דאָס פארברענגענ באמ אָוונט-עסנ ווי מעקאצער געווענ:  נישט פארנ עסנ אונ אויכ נאָכנ, – נישט, ווי זיי זיַיַנען געוווינט געווענ, – אינ רעדלעכ זיכ איצט ניט געקליבנ.  נאָר מע איז אלע באלד נאָכנ עסנ, יעדער אין זיַיַנ צימער, זיכ צעגאנגענ.  מוישע מיט גיטעלענ – צו זיכ אינ אלקער, די קינדער – צו זיכ.
דעמ פעטער לוזי האָט מענ דעמאָלט זיַיַנ בעט געבעט, נישט ווי אלע-מאָל אינ זיַיַנ צימער, נאָר אינ פּאראדנעמ גלעזערנעמ קאָרידאָר, ווי ער האָט פארלאנגט.  אינ יענעמ קאָרידאָר, וואָס דינט סוקעס-ציַיַט פאר א סוקע, וווּ די סטעליע איז אינ זעקס פירעקעכיקע אָפּטיילונגענ געטיילט, יעדער פירעק מיט אינ אלאכסנ אויסגעלייגטע געפארבטע שטעקעלעכ, אונ וווּ די ווענט זיַיַנענ העכער האלב פונ גלאָז, פונ קליינע טאפליעלעכ, אונ די טאפליעלעכ פארשיידנפארביקע:  רויט, גרינ, געל, ברוינ אאוו.
דאָרט האָט מענ איצט זיַיַנ בעט געשטעלט.  פאר א "שוימער" האָט מענ אימ דעמאָלט יודעטעס, מוישעס טאָכטערס עלטסט ייִנגעלע, מייערלענ, געגעבנ: – מייערלענ, וואָס טיילט זיכ אויס פונ אלע קינדער אינ שטוב מיט באזונדערער שטילקייט, כשיוועס אונ אויסטערלישער לאגע צווישנ קינדער, אונ וואָס אימ האָט טאָמעד אפילע דער פעטער לוזי, צוגאסט קומענדיק, פונ אלע קינדער אויסגעטיילט.
מייערל האָט זיכ פארנ וואָרט "שוימער" געשראָקנ.  ער האָט געוואוסט, אז עפּעס א הויכער סאָרט אכריַיַעס איז ארופגעלייגט אפ אימ, כאָטש אינ וואָס דאָס היטנ באשטייט, האָט ער נישט פארשטאנענ, אונ דאָכ צוזאמענ מיט דער שרעק איז אימ די אכריַיַעס אויכ גוואלטיק אָנגענעמ געווענ.
אונ אָט, אז אלע אינ שטוב זיַיַנענ שוינ געגאנגענ שלאָפנ, ווענ אלע שוינ אפ זייערע געלעגערס, די שטוב – שטיל, אונ אינ אלע חדרים האָט די שיַיַנ פונ דער אינ הימל הויכ-שיַיַנערדיקער גאָלדענער לעוואָנע נאָר אריַיַנגעקוקט, זיַיַנענ אינ מוישעס  רויִק, רויִק הויז דעמאָלט נאָר צוויי מענטשנ ניט געשלאָפנ.
דאָס זיינען געווען:
מוישע אליינ, וואָס נאָכנ וויקועכ מיטנ ברודער האָט ער זיכ לאנג ניט געקאָנט בארויִקנ, ניט בייסנ מיַיַרעוו-דאוונענ, ניט אויכ נאָכדעמ, בייסנ עסנ, אונ אויכ איצט אפילע, ווענ ער איז שוינ בא זיכ אינ אלקער געווענ אונ האָט זיכ געגרייט שלאָפנ לייגנ.  ער איז, בייס ער האָט אויסגעטאָנ די קאפּאָטע, מיט איינ ארבל לאנג א נישט-אויסגעטאָנענער געבליבנ, אונ נאָכ דער קאפּאָטע איז אויכ מיט די שיכ פאָרגעקומענ דאָס זעלבע:  איינעמ אויסגעטאָנ, אונ מיטנ אנדערנ איז ער לאנג זיצנ געבליבנ.
דער צווייטער וואכנדיקער – מייערל, וואָס פארנ שלאָפנ, ווענ ער אליינ איז שוינ אפ זיַיַנ געלעגער געווענ, האָט ער געזענ, ווי דער פעטער לוזי האָט די קאָרידאָר-טיר געעפנט, אונ דרויסנ ארויס, אונ עפּעס לאנג אונ עפּעס לענגער, ווי מע דארפ, צוריק זיכ ניט אומגעקערט.  מייערל האָט מוירע געקריגן:  ריישיס, פארנ פעטער לוזינ, וועלכנ ער האָט באדארפט היטנ, אונ, צווייטנס, פאר זיכ, וואָס ער איז איינער אליינ, שפּעט אינ נאכט, אינ קאָרידאָר געבליבנ.
ער האָט זיכ דערומ פונ געלעגער אופגעשטעלט אונ מיטנ פּאָנעמ צו איינעמ א טאפליעלע צו, אונ גראָד האָט ער צו א רויטנ געטראָפנ, אונ ארויסקוקנדיק דורכ דעמ, האָט ער אומגעריכט אונ פּלוצעמ דעמ פעטער לוזי אינמיטנ הויפ, אנטקעגנ דער לעוואָנע, מיט א פאריסענעמ קאָפּ אונ מיט א פארבלאָנדזשעטנ בליק צומ הימל קוקנ דערזענ.
אונ מייערל האָט זיכ פארנ בילד דערשראָקנ, – פאר דעמ, וואָס ער האָט קיינמאָל ניט געזענ:  א מענטש אינמיטנ באנאכט, איינער אנטקעגנ דער לעוואָנע, מיט א פאריסענעמ קאָפּ אונ באָרד ארופקוקנדיק.
ער איז א דערציטערטער צוריק צו זיַיַנ בעטל צוגעפאלנ, אונטער זיַיַנ קאָלדרע ארונטער, זיכ איַיַנגעוויקלט אונ אנשלאָפנ געוואָרנ...  די גאנצע נאכט אָבער האָט עס אימ דערנאָכ געשוידערט, אונ ער האָט זיכ פונ דערשרעק געוואָרפנ, אונ, אגעוו געזאָגט, אפ זיַיַנ גאנצנ לעבנ דערנאָכ דאָס בילד פארגעדענקט.
אונ אויכ מוישענ האָט עס פארנ שלאָפ, – ער ווייסט ניט פארוואָס, - עפּעס צומ פענצטער א צי געגעבנ, ער האָט זיכ א בייג געטאָנ, אונ פּלוצימ – דאָס זעלבע, וואָס מייערל דערזענ:  לוזי אינמיטנ הויפ אונ מיט א פאריסענעמ קאָפּ אונ באָרד צומ הימל אונ צו דער לעוואָנע...
ס'האָט זיכ בא אימ ווי אנ "אוי" געוואָלט ארויסריַיַסנ, אונ ער האָט זיכ פארהאלטנ, קעדיי גיטעלענ, וואָס איז אנטקעגנ אינ איר בעט שוינ געשלאָפנ, נישט צו וועקנ.  ער האָט לאנג ניט געקוקט, נישט געקענט קוקנ...  ער האָט פארשטאנענ, אז לוזי האָט, נאָכ דעמ ווי ער האָט זיכ אפנ וועג פונ די "זייניקע" געלאָזט, געוויס אויכ די מידע פונ "התבודדות"[7] בא זיי איבערגענומענ, אונ פארנ שלאָפ איצט, ווי אלע די "זייערע", די שאָ פונ אליינ זיַיַנ געפּראוועט.
ער האָט זיכ באלד אויכ אינ כאָלעמ, וואָס האָט זיכ אימ געכאָלעמט, דערמאָנט:  לוזי אינ הויפ אינ דער מיט, מיט די קישעפ-ליכט, אונ דער פאָטער וויינט, קוקנדיק אפ אימ, אונ ער קערעוועט דעמ קאָפּ אָפּ פונ צו קוקנ...
ער איז געפּלעפט געווענ, וויַיַל אפ א מעשונע-אויפנ האָט זיכ אימ זיַיַנ כאָלעמ איצט באשטעטיקט, אונ ער האָט זיכ וויַיַטער דעמ פאָטערס ווערטער דערמאָנט.
– "זעסט ניט, – האָט דער פאָטער געזאָגט, – לוזי טוט אונדז אָנ אזוינע כאָרפּעס-בושעס"...


</p></div><div><head>III</head>


<head>לוזי בא די זייניקע
</head><p>

צו יענער ציַיַט האָט זיכ אינ דער שטאָט N, צווישנ די פיל רוישיקע אונ ריַיַכע כסידימ-סעקטעס, איינע א נישט-אָנגעזעענע אונ קליינע "בראסלעווער" געפונענ.
זי איז באשטאנענ פונ נישט מער, ווי אָנדערהאלבנ, צוויי מיניאָנימ באל-מעלאָכעס, אונ דעריקער – עוויונימ – אָבער פונ אזוינע, וואָס צו זיי איז גאָר קיינ גליַיַכנ נישט געווענ.
פארשטענדלעכ, אז מאכמעס אזוי ווייניק אינ צאָל אונ אזוי אָרעמ דערצו, האָבנ זיי קיינ אייגענע שול, ווי אלע אנדערע, נישט געהאט אונ אפילע נישט געטרוימט צו האָבנ.  זיי זיַיַנענ נאָכ, אויסער דעמ אלעמענ, שטארק גערוידעפט געווענ, אונ זיי האָבנ זיכ אמאָל אָפּגעדונגענ, מערסטנטייל אָבער זיכ נאָר איַיַנגעבעטנ, מע זאָל זיי דערלויבנ בא אנדערע כאָטש א פארטאָגיקנ ערשטנ מיניענ זייערנ פּראווענ.
צו זיי, צו אָט דער סעקטע, פלעגט מענ זענ, פלעגט זיכ אמאָל אריַיַנשטעלנ א יונג ייִנגל, פונ וויַיַטנ פּוילנ געקומענ, מיט אנ אָרעמ פּעקעלע זאכנ פונ דער היימ געבראכט, מיט א זינגענדיקער אויסשפּראכ, אָפט אויכ מיט א טאָרבעלע פאכ-געציַיַג, קעדיי בא זיי, א מאָל מער אָדער ווייניקער, זיכ צו פארזאמענ, אונ זייער טוירע, מידעס אונ אופירונג זיכ לערנענ.
מע פלעגט אימ ווארעמ אופנעמענ, אימ מעקארעוו זיַיַנ:  די ערשטע ציַיַט ביז ער האָט זיכ אָנגעהויבנ פארדינענ, אימ אונטערגעהאלטנ אונ פונ אלגעמיינעמ ביַיַטל – פונ נישט מיַיַנס, נישט דיַיַנס, נאָר פונ גאָטס, ווי ס'האָט בא זיי געהייסנ, – אימ געשפּיַיַזט.  דערנאָכ האָט ער שוינ אפ אייגענעמ געלעבט אונ מיטנ פארדינסט מיט אנדערע זיכ געטיילט אונ אָרעמערע פונ זיכ אונטערגעהאלטנ.
אמאָל, פארקערט, פלעגט אָנקומענ צו אָט דער סעקטע א ריַיַכער, וואָס איז צו זיי צוגעשטאנענ.  לויטנ גאנצנ הוילעכ, לויט דער קליידונג איז צו זענ געווענ:  א מענטש פונ ריַיַכע געשעפטנ, ריַיַכער שטוב אונ נעגידישער הארכאָווע, ער האָט זיכ פארהאלטנ בא זיי, וויפל פארהאלטנ, אונ איז זיכ מיט זיי, מיט דער סעקטע, באגאנגענ ווי מיט אייגענע:  וואָס ער האָט געהאט איבעריקס אונ נישט צו זיַיַנ שפּור-באדארפ נייתיק – זיי אָפּגעגעבנ אונ מיט זיי זיכ געטיילט;  אונ וווּנדערלעכ, ווי ס'איז קיינמאָל ניט געווענ צו מערקנ, דער געבער זאָל שטאָלצירנ, אונ דער נעמער זאָל בא זיכ אראָפּפאלנ.  אזוי פונ טאָמעד, אונ אזוי איַיַנגעפירט איז געווענ בא זיי, אז געלט איז פונ האנט צו האנט אונ פונ ביַיַטל צו ביַיַטל געגאנגענ.  זעלטנ-זעלטנ נאָר, אז פונ א ריַיַכנ איז עפּעס ריַיַכס אריַיַנגעפאלנ, מערסטנטייל אונ דאָסראָוו – דער ביַיַטל בא אלעמענ ליידיק אונ אפנ ליידיקנ בעשוטפעס אלע.
פיל פונ זיי האָבנ זיכ איבער גרויס פרומקיַיַט אונ מעשוגאס פונ זייערע מעלאָכעס אונ פּארנאָסעס ארויסגעשלאָגנ.  וויַיַבער, פונ זייערע פרומע מאנענ באווירקטע, האָבנ בא זיי נישט געמאָנט, אונ קינדער – דערשלאָגענע, אָפּגעצערטע אונ אנעמיש-פארורטיילטע – האָבנ בא טאטע-מאמע נישט געבעטנ, וויַיַל געוווּסט, אז ס'איז איבעריק אונ סיַיַווי נישט צומ פּויעלנ.
דער גרעסטער טייל זייערע האָט געלעבט:  פונ דאוונענ אונ טאנייסימ.  באטאָג נישט ווי אלע מענטשנ, נישט מיט באטאָגעדיקע זאכנ פארנומענ, באנאכט – אפ די קוואָרימ פונ די שטאָט-צאדיקימ גענעכטיקט, אונ פאר דער וועלט, פאר זיכ אונ פאר דער אייגענער פאמיליע עפּעס צו טאָנ – נישט שיַיַיעכ, אונ ביז פארברעכנ פארגעסנ.


* * *


אָט שטייענ פאר אונדז אייניקע זייעריקע:
ערשטער:
אוורעמל דער פיר-ארשיניקער שניַיַדער.  נאָכ יונג.  סאָפ צוואנציקער.  מיט גלאטע באקנ, מיט געציילטע אומקאָליריקע הערלעכ אינ באָרד.  די הויט פונ זיַיַנ פּאָנעמ אָבער שוינ פונ אזא בלאסקיַיַט, אז ס'גייט אזש איבער אינ גרינ אונ זעט אויס, ווי איַיַטער אונטער א בלאָטער.
ער איז לאנג, דאר אונ אויסגעדעווערט.  האָט די מעלאָכע פארלאָזט.  מיט עפּעס ספאָרימ וואָס נישט פאר זיַיַנ קאָפּ אונ נישט פאר זיַיַנ פארשטאנד, זיכ פארנומענ.  דעריקער אָבער, מיט פרומ דאוונענ, מיט נעכטיקנ אפנ "פעלד"[8], אונ פונ הונגער אונ טאנייסימ גייט אימ שוינ א קעלט אונ א שלעכטער רייעכ פונ מויל.
–אכ!  אכ! – קוויקט ער זיכ אָפט אינ עקסטאז באמ דאוונענ, ווי אינ כאלאָשעס, אונ אמאָל אויכ אפילע אינמיטנ א שמועס מיט א מענטשנ, ווענ ס'קומט אימ אָנ דער רעליגיעזער געדז אונ ריַיַסט זיכ ארויס פונ אימ פּלוצלונג.
– אוורעמל... – וועקט אימ אמאָל א פארנאכט אינ שול, וווּ ער געפינט זיכ, דאָס וויַיַב, צו אימ קומענדיק, פונ זיַיַנ דולער פארטראָגנקיַיַט. – אוורעמל, די קינדער האָבנ נאָכ היַיַנט אינ מויל ניט געהאט...  עפשער האָסטו עפּעס?
אונ אוורעמל האָט – א לאנג צונויפגעלייגט לעדערנ ביַיַטעלע מיט פיל אָפּטיילונגענ, ווי א שטאָק איבער א שטאָק, אונ אז ער צענעמט עס, צעוויקלט עס, דאָס ביַיַטעלע, איז אינ סאמע לעצטנ שטאָק, מערסטנטייל א זעקסער, אונ אמאָל אויכ...  דער לעצטער שטאָק ליידיק.
דאָס וויַיַב שטייט א פינצטערס, וויל אוועקגיינ אונ קאָנ נישט, וויל בליַיַבנ אונ האָט ניט צוליב וואָס, אונ איר מאנ איז גרינ, לאנג, דאר, פיר-ארשיניק, מיט עטלעכע הערעלעכ אינ באָרד, אונ זי זעט, אז זי האָט ניט וואָס צו ווארטנ:  ער איז פארטראָגנ, אונ בא א לעצטער שיַיַנ פונ טאָג, אָדער בא א פארמינכעדיקער ליכט איז ער אינ זיַיַנ סייפער אונ אינ וויַיַטע פונ איר אוילעמעס פארטאָנ.
צווייטער:
מוישע-מענאכעמ דער פארבער.  פונ מיטעלע יאָרנ אונ מיטעלנ וווּקס.  מיט א שטארק שווארץ בערדל, שווארצע ברעמענ אונ אויגנ.  זיַיַנ רעכטע זיַיַט איבער דער לינקער איבערגעבויגנ, אזוי, אז ער שטייט, גייט, לויפט א ביסעלע קאָסע.  ער האָט אנ אייבערשטע צעשפּאָלטענע ליפּ, א צעהאקטע אונ פארנייטע.  די רויטע שניטנ גייענ זיכ ניט צונויפ, אונ דער אייבערשטער קאסטנ ציינ איז בא אימ נאקעט.  דערומ, אז ער רעדט, זופּט ער די לופט באשטענדיק, אז ער זאָגט איינמאָל, דאכט זיכ אימ, אז ער איז ניט יויצע, זופּט לופט אונ זאָגט נאָכאמאָל.  ער איז א זשוואווער, ווי פונ עפּעס אנ אינווייניקסטנ קוועק-זילבער;  א טאָמעד אומרויִקער – פונ גרויס היציקיַיַט אונ ברענ, וואָס לאָזט זיַיַנ קערפּער ניט רוענ, ריַיַסט זיכ פונ אימ, ריַיַסט אימ מיט אונ לאָזט אימ קיינמאָל אפ איינ אָרט נישט איַיַנשטיינ.
ער, מוישע-מענאכעמ, געפינט שוינ, אויסער פאר דולער פרומקיַיַט, ציַיַט אויכ פאר זיַיַנ מעלאָכע, פאר פארבעריַיַ.
מע קאָנ אימ אָפט טרעפנ, סיַיַ זומער סיַיַ ווינטער, באמ ברעג טיַיַכ מיט א פּאר געפארבטע בגאָדימ, ווי ער שווענקט, פּראטשט, אליינ אָבער קיינמאָל צו דער מעלאָכע ניט אויסגעטאָנ, נאָר אינ דער קאפּאָטע.  ארבעט אונ טוט זיַיַנ זאכ, נאָר דער קאָפּ, זעט מענ, איז אימ ערגעצ אנדערש פארנומענ, אונ אפילע ווינטער, אינ די גרויסע פרעסט, ווענ ער פארלאָזט אָפט דאָס וואשנ אינמיטנ אונ גייט אָפּ אפ א וויַיַלע, איז – ווענ אנ אנדערער וואָלט אָפּגעגאנגענ אָנצוּווארעמענ אונ די פארפרוירענע אונ פארקליאקנעטע גלידער אויסצוגליַיַכנ, ער – אפ עפּעס א וויכטיקנ איניענ, אפ א הויכער, פרומער מאכשאָווע, וואָס איז אימ אופגעקומענ, צו באטראכטנ.
אָפט באגאנוועט מענ אימ דערפאר...  זומער, ווענ ווארעמ, ווענ שיינ, ווענ גרינ באמ טיַיַכ אונ בא דער לעוואדע, וווּ ער וואשט;  ווענ ס'מאכט זיכ אימ נאָכ דער ארבעט , אז ער גייט אָפּ מיט זיַיַנ פּאק אינ א זיַיַט, זעצט זיכ אוועק אונ נעמט זיכ צו זיַיַנ באליבטנ סייפער, צומ "חובת הלבבות",[9] אונ דעריקער, צו יענעמ אָרט, וואָס ער האָט אמערסטנ ליב אינ יענעמ סייפער – צומ "שער הבטחון"[10] – ווייסנ שוינ דערפונ די גאנאָווימ, אונ שטיל, הינטנארומ ווערט בא אימ, בייס זיַיַנ פארטראָגנקיַיַט אונ אינ זיַיַנ גרויסנ ביטאָכנ, א פרעמד קלייד, א פרעמד מאלבעש אוועקגעשלעפּט...
מוישע-מענאכעמ מוז זיכ דערנאָכ (ווי דענ אנדערש?) פארנ שאָדנ צעצאָלנ;  אָבער אזויווי אָט די צופאלנ מיטנ פארפאלנ ווערנ האָבנ זיכ אימ שוינ צו אָפט געטראָפנ, האלט ער שוינ דערביַיַ, אז אויכ ער זאָל אינגיכנ זיַיַנ קונדשאפט פארלירנ, בעמיילע – די פּארנאָסע, אונ אויכ צו אימ וועט אינגיכנ קומענ דאָס וויַיַב מיטנ זעלבנ, וואָס צו אוורעמלענ אוורעמלס וויַיַב, אונ מיטנ זעלבנ פונ אימ, ווי יענעמס פונ יענעמ – מיט ליידיקנ – אוועקגיינ.
דריטער:
שאָלעמ דער טרעגער.  א גוואר, מיט א לעגענדארער, ברייטער ברוסט אונ פּלייצע, מיט א וויַיַס-מילכיק פּאָנעמ אונ פּאָפּעליאטער באָרד.
זיַיַנ טרעגערישע פּלאכטע – דער גראָב-ליַיַוונטענער פארטעכ, דורכ א לאָכ דעמ קאָפּ אריַיַנגעטאָנ, אונ אפ פאָרנט אונ הינטנ צוויי פּאָלעס אראָפּגעלאָזט אונ בא די לענדנ מיט א שטריק פארגארטלט – איז אימ צוויי מאָל גרעסער, ווי די פארטעכער פונ אנדערע זיַיַנע פאכ-ליַיַט טרעגער, וויַיַל זיַיַנ גופ איז אויכ צוויי מאָל גרעסער.
ער איז הויכ, ברייט, אונ הענט אונ פיס בא אימ, ווי בא אזוינע דארפנ זיַיַנ, אונ איידער ער איז צו זיי, צו דער סעקטע צוגעשטאנענ, זיַיַנענ אינ מארק פונ זיַיַנע גוווּרעס לעגענדעס געגאנגענ:  ער הייבט אופ א געזונט, צעהיצט פּריציש פערד פאר די פעדערשטע פיס;  ער הייבט זיכ אליינ ארופ אפ טרעפּ אונ לאָזט זיכ אראָפּ פונ טרעפּ מיט א דריַיַסיק-פּודיקער צוקער-פאס אָנ קיינעמס הילפ;  ער קאָנ אופעסנ זכאריע דעמ שענקערס שענק, מיט אלע פארגרייטע גוטע זאכנ אפ א גאנצנ טאָג פאר אלע טרעגערס אינ מארק, מיט אלע קנישעס, פּופּקעס, לעבערס, גריוונ אונ גענדזענע פּאָלקעס;  ער קאָנ אויסטרינקנ דעמ יארדנ...  אונ אפ יעדער שווערער ארבעט פלעגט ער, שאָלעמ, גערופנ ווערנ דער ערשטער, אלע האָבנ זיכ צו אימ געשארט, מיט אימ זיכ גערימט, אונ יעדערער האָט זיכ צו אימ גערנ אינ שוטפעס גערוקט.
אונ פּלוצעמ איז אפ אימ עפּעס אָנגעפאלנ א פרומקיַיַט.  מע ווייסט ניט, פארוואָס ער האָט גראָד צו זיי, צו יענע, אָנגעטראָפנ, צי וויַיַל דאָרט האָט מענ זייער גוט, אויסערגעוויינלעכ פריַיַנטלעכ, אָנ אונטערשייד, מענטשנ אופגענומענ, צי דעריקער דערפאר, וויַיַל דאָרט איז קיינ לעבעדיקער רעבע ניטאָ, מאכמעס פאר א לעבעדיקנ האָט שאָלעמ מוירע: – אריַיַנגיינ, שאָלעמ געבנ, זיכ "פּראווענ" – איז ניט פאר שאָלעמענ, – אונ איצט איז ער פריַיַ פונ דעמ.
ווי די מיַיַסע זאָל ניט זיַיַנ, נאָר איצט, זינט ער איז צו זיי אריבער, איז אימ ניט צו דערקענענ.  ער ווייסט ניט, וואָס מיט זיַיַנ גרויסנ גופ צו טאָנ, שעמט זיכ פאר אימ, האלט די הענט אינ שויס פונ פארטעכ, די אויגנ אראָפּגעלאָזט, סטארעט זיכ זיַיַנ הייכ צו פארנידעריקנ, זיַיַנ פּלייצע איַיַנצושרומפּנ, אונ ס'גיט זיכ שוינ וואָס וויַיַטער, אלצ מערער איַיַנ:  זיַיַנע אויגנ האָבנ זייער נאטירלעכ בליק פארלוירנ, קוקנ קאלעמוטנע, זיַיַנ פּלייצע בעט זיכ א קאפּאָטע, אונ שאבעס, אז ער טוט זיכ אָנ, זעט ער שוינ אויס גאָר האלב, ווי אינדערעמעסנ, אונ אז טרעגערס זעענ אימ דעמלט, לאכנ זיי פונ אימ, אונ אינדערוואָכנ ווענדט מענ זיכ שוינ אָפט מיט א שפּאס צו אימ:
– שאָלעמ, וואָס הערט זיכ עפּעס אפ דיַיַנ בראסלעווער יענער וועלט?
אונ ס'האלט שוינ דערביַיַ, אז וועגנ שאָלעמענ וועלנ באלד די לעגענדעס אופהערנ אונ אוועק, אונ צוזאמענ מיט זיי אויכ זיַיַנ פּארנאָסע.


* * *


אונ אָט איז "דאָס פּאָרל" (די נעמענ זייערע ניט וויכטיק);  ביידע קליינינקע, נידעריטשקע, קורצזיכטיקע, איינער א בלאָנדלעכער, א מינ ציג מיט א ברייטלעכ-שיטער בערדל, דער צווייטער – א צוגעשלאָגענער, מיט א געדיכטלעכ-שווארצער באָרד.  ביידע רייכערנ אונ שמעקנ ליַיַדנשאפטלעכ פונ נישט האָבנ וואָס צו טאָנ אונ פונ א גאנצנ טאָג מיט גאָרנישט זיַיַנ באשעפטיקט.
זיי געדענקענ שוינ נישט, וואָס זיי זיַיַנענ אמאָל געווענ, אונ פונ וואָס זיי האָבנ ווענ געשפּיַיַזט זיכ, נאָר היַיַנט לעבנ זיי פונ אומגיינ...  פונ אינדערפרי ביז פארנאכט אינ שול טאָמעד, איינער שפּאנט פונ מיזרעכ צו מיַיַרעוו, אונ דער צווייטער אנטקעגנ אימ – פונ מיַיַרעוו צו מיזרעכ, אונ דאנ פארקערט – הינ אונ צוריק, ביידע פארטראכטע, אונ אפנ וועג באגעגענענ זיי זיכ אונ שלאָגנ זיכ אָנ קורצזיכטיק, אונ איינער באמ אנדערנ נעמט אמאָל א שמעק טאבעק, אָדער א שטיקל ציגאר, נישט קיינ דערייכערטנ.
קיינ וויַיַבער קומענ שוינ צו זיי נישט, מאכמעס ס'איז נישטאָ צו וועמענ, וויַיַל, ווי געזאָגט, לעבנ זיי פונ אומגיינ, פונ מאכשאָוועס, אונ נאָר פונ זעלטנווענ אמאָל אויכ בא א מעס איבערנעכטיקנ אונ היטנ, וואָס דערפאר באקומענ זיי צו פּאָר פיאטאקעס.
אונ אָט האָט איר נאָכ איינעמ א זייעריקנ:
יאנקל דער שוסטער.  דער פריִערדיקער גרויסער בארמאזל, וואָס די שטאָט איז צו אימ געלאָפנ מיט באשטעלונגענ אונ אימ פארוואָרפנ מיט ארבעט:  בערג מיט שיכ פאר גרויסע, שטיוועלעכ פאר קינדער זיַיַנענ בא אימ אינ באנקבעטל אָנגעוואלגערט געווענ – פארטיקע, אונ דאנ שיכ אונ שטיוולעכ נאָכ אינ דער ארבעט.  אריבער א טוצ געזונטע לעפּאקעוואטע שוסטער-יונגענ, פונ דער וויַיַטער ליטע געקומענ, פלעגנ בא אימ באשעפטיקט זיַיַנ, אונ קיינמאָל בא אימ ליידיק ניט געזעסנ, אפילע אומ כאָלעמויעד:  א גאנצ יאָר, אלע טעג שפּעט ביז אינ דער נאכט אריַיַנ, אונ ערעוו יאָנטעוו – אויכ איבער אונ דורכ דער נאכט.
שוסטערס האָבנ אימ מעקאנע געווענ, יאנקלענ.  אונ ער אליינ – א באשיידענער, שטילער טאמ – האָט נישט געוווּסט, פונוואנענ דאָס גליק איז צו אימ געקומענ, אונ וויִאזוי דאָס צו שאנעווענ אונ שכצנ.
אונ ער האָט דאָס טאקע נישט געשעצט.  ער האָט זיכ ניט גרויס געהאלטנ, זיכ ניט איבערגענומענ, וויַיַל פונ אלע שוסטערשע אוילעמהאזעס אונ פונ דער גרויסער שעפע פונ א באלמעלאָכע א מוצלעכ האָט ער ווייניק וואָס האנאָע געהאט.  האָט זיכ נאָכ ריַיַכקיַיַט ניט געיאָגט, האָט ווייניק זיַיַנ קונדשאפט געדענקט אונ אָפט האָט ער די מאָסנ פארביטנ:  בא וועמענ א קליינער פוס – א גרויסנ שוכ, בא וועמענ א גרויסער – אנ ענג שוכ...  ער האָט געפּלאָנטערט, אונ זיַיַנ שוסטערשער זיקאָרנ אונ זיַיַנ מאָסנ-ביכעלע האָט אימ שלעכט געדינט.
וויַיַל יאנקל האָט געהאט איינע א צאָרע, וואָס האָט אימ זיַיַנ גאנצע שעפע אונ דעמ גרויסנ פּארנאָסע-זשויב נישט ניכע געמאכט:  ער האָט קיינ קינדער ניט געהאט, אונ יאנקעל האָט געוואָלט כאָטש איינס א קינד, כאָטש איינעמ א קאדעש...
ער האָט זיכ דערומ פיל געפּידיענט בא פארשיידענע ראביייִמ, סגולעס גענומענ בא פארשיידענע וויַיַבער-אייצעגעבערנס, שפּרעכערנס, אויכ בא א דאָקטער – אונ ס'האָט ניט געהאָלפנ.  אונ געהאָלפנ, אונ א גליק איז אימ געשענ נאָר איינמאָל, אינעמ געוויסנ יאָר פונ דער ליקעכאמע, ווענ אלע, ווי באוווּסט, אקאָרעס ווערנ געהאָלפנ, איז אויכ יאנקלס וויַיַב דעמלט טראָגעדיק געוואָרנ אונ געהאט.
אינ שטאָט האָט מענ זיכ געפרייט מיט זיַיַנ גליק, ווי מיט אלע אינ דעמ יאָר אופגעריכטע אונ באגליקטע, כאָטש שוסטערס האָבנ נישט איבעריק געגלויבט, אונ פונ קינע, מעגלעכ, מיִעסע לאָשנהאָרע גערעדט:  געזאָגט אז יאנקלענ האָט אכוצ דער ליקעכאמע, אויכ צוגעהאָלפנ דער פּינסקער פּאטלאטער שוסטער-געזעל, ריזיקער אונ שיינער יונג, וואָס האָט בא אימ געארבעט.
ווי די מיַיַסע זאָל ניט זיַיַנ, נאָר יאנקל איז אזוי דול געוואָרנ פונ זיַיַנ געדוילע, אז דאָס יאָר האָט ער שוינ קימאט ווי גאָר אָנ א מאָס געארבעט:  גרויס-קליינ, ענג-גראמ...  ער האָט שוינ אזוי געפּלאָנטערט, די שיכ אינ באנקבעטל האָבנ זיכ אימ אזוי איבערגעמישט, אז ער האָט שוינ אפילע די געטריַיַסטע פונ זיַיַנע באשטעלער, איבער זיַיַנ צעטומלעניש, ניט צופרידנ געשטעלט, אונ אפילע אינ קאס אויכ אריַיַנגעבראכט – פאר ניט צו דער ציַיַט אָפּברענגענ, פאר שלעכטער ארבעט, אונ דאָס יאָר איז אנ איבערבראָכ-יאָר געווענ, אונ פיל האָבנ זיכ פונ אימ אָפּגעקערעוועט, אונ צוזאמענ מיטנ מאזל צו אנדערע אוועק.
אונ וואָס וויַיַטער א יאָר, אלצ ערגער אונ ערגער:  די ליטוואקישע פּאטלאטע יונגענ האָבנ זיכ איינציקוויַיַז, איינציקוויַיַז פונ אימ ארויסגערוקט אונ צו אנדערע, מער מעיושעווערע באלעבאטימ באלמעלאָכעס איבערגעגאנגענ;  די קונדשאפט זיכ אויסגעלאָזט אונ דאָס באנקבעטל ליידיק;  אונ פאר דער ציַיַט פונ דער שעפע האָט זיכ אליינ יאנקל פונ דער מעלאָכע אָפּגעוווינט, די מעלאָכע פארגעסנ, אונ ער אליינ אפ גאָר שוינ ניט פיייִק.
אונ אָט טרעפנ מיר אימ מיטנ פארבליבענעמ נאָר נאָמענ – "יאנקל ליקעכאמע" – בא די זייעריקע, בא די אויבנ דערמאָנטע, בא דער סעקטע, שוינ א קאפּצנ, ווי אלע, דערפאר אָבער פרומ זייער אונ נאָכמער, ווי פריִער, באשיידנ, אונ נאָכמער טאמ, ווי פריִער, אונ באשטענדיק מיט אויגנ, וועלכע לויכטנ אימ פונעמ גרויסנ נעס, וואָס האָט אימ געטראָפנ, אונ מער דארפ ער נישט, וויַיַל ס'איז איבעריק אונ ער איז איבערגליקלעכ.
אונ אָט איז אליינ דער אָנפירער פונ דער סעקטע:  דער סאמע אויסגעפּרוּווטער, וואָס איז ווירקלעכ ווערט אָנפירער צו זיַיַנ, מאכמעס די פיל גילגולימ, וואָס ער האָט אינ זיַיַנ לעבנ דורכגעמאכט, אונ מאכמעס די שווערע ראנגלענישנ, וואָס ער איז אויסגעשטאנענ באמ פיל מאָל זיכ ברעכנ אונ וואקלענ צווישנ גלויבנ אונ אומגלויבנ.
אונ דאָס איז גליַיַכ אפ זיַיַנ קערפּער צו זענ:  די אייבערשטע העלפט איז טאָמעד מיט דער אונטערשטער ווי צעקריגט:  ער שפּאנט גיכ אונ פארטראָגנ אונ שיקט פארפריִער דעמ קאָפּ אונ דעמ אייבערשטנ קערפּער-טייל, ווי אפ זיכ אָפּריַיַסנ אונ זיכ וועלנ אָפּטיילנ.
ס'איז אויכ אפ זיַיַנ פּאָנעמ צו מערקנ:  כאָטש אינ די מיטעלע יאָרנ, אונ כאָטש די הויט א שטארק קרעפטיקע אונ ווי פארברוינטער לעדער, אָבער אויכ שוינ געקנייטשט אונ טיפגריבעריק צעאקערט...  די האָר פונ באָרד מאט-מעש-קאָליר, שטעכיק אונ בא די עקנ אָפּגעהאקט, ווי סטערניע;  אונ אינגאנצנ שמעקט פונ אימ מיט קרעפטיקער מאכאָרקע, וואָס ער רייכערט זי מיט גראָב ציגאר-פּאפּיר – טיפ, ליַיַדנשאפטלעכ, ביז אינ בויכ אריַיַנ אונ ביז א טרער אינ אויג.
שטענדיק פארטראָגנ, קוקט זעלטנ-וועמענ אינ די אויגנ, דעמ קאָפּ אראָפּגעלאָזט, אונ אז ער הייבט אימ אמאָל אופ, זעט מענ:  אויגנ – טונקל דורכגערייכערטער בורשטינ, זיַיַנ בליק מערשטנטייל, מעטושטעש, גאָר אז ער ליַיַטערט זיכ אימ אויס, קוקט ער קלוג, איראָניש אונ אפילע מיט שפּאט א ביסל.  בא די שלייפנ אונ אויגנ – קנייטשנ פונ פיל געליטענעמ, אָבער דער קאָפּ אונ שטערנ – נוס-קרעפטיק, אקשאָנעסדיק אונ אויכ אפ וויַיַטער, אויב מע וועט דארפנ, גרייט צו ליַיַדנ.
"מיכל בוקיִער" איז זיַיַנ נאָמענ.
איצט איז ער מעלאמעד.  פריִער האָט ער עפּעס מינימ כיבורימ געשריבנ, פונ וועלכע ער האָט זיכ דערנאָכ אָפּגעזאָגט, זיכ אָפּגעוואָרפנ אונ וויל זיי ניט געדענקענ, מאכמעס זיי זיַיַנענ גאָר וויַיַט פונ דעמ, בא וואָס ער האלט איצטער.
שריַיַבענדיק זיי, יענע כיבורימ, אמאָל, איז ער שוינ אזוי וויַיַט דעמלט געהאט פארגאנגענ, אז ער האָט איינמאָל א שאבעס אינ קלויז, וווּ ער האָט געדאוונט, די האָזע געהאט צווישנ א גאנצ רעדל ייִדנ אָפנ צו דערקלערנ, אז דאָס וואָס אינ דער טוירע שטייט, אז מוישע-ראביינו איז אופגעגאנגענ צו גאָט אינ הימל, מיינט מענ ניט, טאקע פּאָשעט מיט די שטיוול אופגעגאנגענ, נאָר מיט דער מאכשאָווע...  אונ דערפאר האָט ער טאקע טייקעפ צוויי פּעטש באקומענ פונ איינעמ אנ אלטנ, גריַיַז-גראָענ ייִדנ, נישט קיינ גרויסנ לאמדנ, אָבער א שטארק גלייביקער קאנאָיִ:  "איינ פּאטש – האָט ער, אימ געבנדיק, געזאָגט, – פאר איינ מוישע-ראביינוס שטיוול, דעמ צווייטנ – פארנ צווייטנ...
ער איז שוינ דעמלט אזוי וויַיַט געהאט פארגאנגענ, אז ער האָט שוינ אינ די געוויסע יענע ספאָרימ אריַיַנגעקוקט, וואָס עמעס-גלייביקע דערוויַיַטערנ זיכ פונ זיי, ווי פונ פיַיַער, כאָטש שטיינ שטייענ יענע ספאָרימ צווישנ אלע אלגעהייליקטע, אונ כאָטש ווי זיַיַנענ פונ באוווּסטע ייִדישע גדוילימ געשריבנ, ווי דער "קוזרי", דער "מוירע"[11] אאוו.
ער האָט שוינ אזוי וויַיַט געהאלטנ, אז טאָמעד האָט ער זיכ שוינ מיט אזוינע געפערלעכע מאכשאָוועס ארומגעטראָגנ, ווי אז "די וועלט, כאָלילע, איז העפקער...  קיינ באלעבאָס אונ קיינ בוירע...  אז זי איז א קאדמענ, אונ קיינער האָט זי ניט באשאפנ, אונ אויב יאָ געשאפנ, איז מעגלעכ, אז ניט איינער".  אונ דערמיט איז ער דערגאנגענ ביז צו לייקענענ אינ די איקריִיִמ אונ אינ די גרונט-יעסוידעס, אפ וועלכע ס'האלט זיכ די עמונע, אורפאָטערלעכע אונ פונ אייביק אָנ איַיַנגעשטעלטע.
ער האָט זיכ שוינ דערוויַיַטערט געהאט פונ קאָהאָל, אונ קאָהאָל פונ אימ, אונ ס'האָט שוינ אזוי וויַיַט געהאלטנ, אז ער זאָל אָדער פונ הונגער אויסגיינ, אָדער אוועקגיינ אונ די עמונע ביַיַטנ.
ער האָט זיכ אָבער גויווער געווענ, אונ פונ הימל, האָט אימ געדאכט, האָט מענ אימ געהאָלפנ, אימ פונ יענע מאכשאָוועס באפריַיַט אונ זיַיַנ געדאנק אויסגעלייזט.
ער האָט, ווי געזאָגט, א שטארק וואקלענדיקע נאטור געהאט, אונ געוואקלט האָט ער זיכ פונ עק צו עק – פונ שטארקסטנ גלויבנ צו עקסטנ אומגלויבנ.  אונ אָנגעהויבנ האָט ער אינ זיַיַנ פריסטער יוגנט – א זעכצניאָריק ייִנגל נאָכ – גאָר דערמיט, וואָס איינמאָל איז ער שטילערהייט אינ איינעמ א דאָנערשטיק, אינ זיַיַנ שטעטעלע בוקי נאָכ, צו דער מאמעס שופלאָד, וווּ דאָס וויַיַסע וועש איז געלעגנ, צוגעגאנגענ...  פונ דאָרט איינס נאָר א העמד ארויסגענומענ, אונ מיט דעמ, מיטנ איינעמ העמד אונ מיטנ טפילנ-זעקל, צופוס זיכ קיינ סאדיגורע אוועקגעלאָזט.  אונ אפ מאָרגנ, פריַיַטיק, אז ער איז אינ נאָענטנ שטעטעלע געקומענ, אינ מערכעצ אוועק, ווי אלע אומ ערעוו שאבעס, אונ גענומענ איבערביַיַטנ דאָס העמד, האָט ער דערזענ, אז ס'איז דער מאמעס...  פונ גרייס איַיַלעניש האָט ער א טאָעס געהאט...  ער איז דערנאָכ אפ דער גרענעצ פונ עסטריַיַכישע זשאנדארמענ, פאר וועלנ גאנווענענ די גרענעצ אונ דורכגיינ אָנ א פּאס, געשלאָגנ געוואָרנ, אונ אהיימ איז ער געקומענ א קראנקער, א הוסטנדיקער...  מע האָט אימ לאנג מיט ציגנ-מילכ געהיילט, אונ דעריקער אָבער וויַיַל פונ דער נאטור א קרעפטיקער, האָבנ די אָפּגעשלאָגענע לונגענ זיכ אימ צוריק פארהיילט, אונ זיַיַנע עלטערנ, צוליבנ נעס, וואָס איז זייער זונ געשענ, האָבנ זיכ פארזעצט, פארבאָרגט אונ האָבנ אימ אפ לעצטע קאָסטנ זייערע, שוינ מיט א פּאס אונ מיט הויצאָעס, געשיקט אהינ, וווּהינ זיַיַנ יוגנטלעכער דורשט האָט אימ געצויגנ.
דערנאָכ האָט ער זיכ "איבערגעקערט", אונ שפּעטער איז ער ווידער צו דער עמונע געקומענ, אָבער פאר דער גרויסער מוירע פארנ אומגליק פונ אומגלויבנ, וואָס קאָנ אימ וויַיַטער טרעפנ, האָט ער שוינ מער אינ יענע ספאָרימס זיַיַט נישט געקוקט אונ קיינ מינדסטע מאכשאָווע פונ זיי צו זיכ ניט צוגעלאָזט.  ער האָט זיכ לאנג נאָר צווישנ די צאדיקימ פונ זיַיַנ דאָר געזוכט אנ איינעמ, אינ וועלכנ ער זאָל זיכ קענענ אָנבינדנ, ביז ער איז לעסאָפ, פונ אלע זוכענישנ אונ צווישנ אלע לעבעדיקע פונ זיַיַנ דאָר, צו זיי, צו די בראסלעווער, אָנגעקומענ.
ער האָט אָבער אויכ איצט אינ גרויס אומרו אונ אינ נישט-זיכערקיַיַט געלעבט, אונ כאָטש ער האָט זיכ פעסט געהאלטנ, דאָכ האָט ער פונ שטענדיקער מוירע געציטערט, אונ טאָמעד האָט ער דערומ אפ זיַיַנע ליפּנ געהאט די פארפאסטע טפילע פונ זיַיַנ רעבנ:
– "ריבוינעשעלוילעמ, – זאָגט די טפילע, – העלפ אונדז אונ באגליק אונדז צו שטארקנ זיכ אונ גלייבנ אינ דיר אונ אינ דיַיַנע עמעסע צאדיקימ בעעמונע שליימע, אונ נישט אריַיַנצוגיינ אינ קיינ שומ כקירע, אונ נישט אריַיַנצוקוקנ אינ קיינ שומ סייפער פונ די ספאָרימ פונ די מעכאברימ, אפילע פונ יענע, וואָס עס האָבנ מעכאבער געווענ די גדויליי-ייִסראָעל"
אָט די טפילע האָט ער געהאט אפ די ליפּנ באשטענדיק, אופשטייענדיק אונ זיכ לייגנדיק, אונ ווענ גייענדיק אונ אפילע אויכ ווענ ער איז צווישנ מענטשנ געווענ, פלעגט אָפט אינ מיטנ א שמועס זיכ אָפּקערעווענ אונ אפ א  וויַיַלע א שעפּטשע טאָנ פונ דאָרט.
ער האָט אויכ מיט באזונדער ברענ, שטארקער אונ פליַיַסיקער פונ אנדערע, וואָס האָבנ פונ טאָמעד אָנ געגלייבט אונ קיינמאָל פונ קיינע ספייקעס ניט געוווּסט, זיכ זיַיַנ ניַיַעמ גלויבנ איבערגעגעבנ אונ פארשיידענע לאסטנ אירע אפ זיכ גענומענ, ווי לעמאָשל...  ווינטער אינ די גרעסטע פרעסט, אינ די פארטאָגנ, אינ איַיַזיקע פּאָלאָנקעס זיכ טויוולענ;  אלע פריַיַטיק, ווענ ער פלעגט שניַיַדנ די נעגל, פלעגט ער זיכ פארקוקנ אונ אלע פינגער ביז בלוט פארשניַיַדנ, אוכדוימע אא. גרויסע אונ קליינע פּיַיַניקונגענ פונ גיַיַסט אונ קערפּער, וואָס אזוינע אונ ענלעכע צו אימ פרומע ליַיַט פלעגנ דעמלט אפ זיכ נעמענ.
ער האָט אויכ ניט געקוקט אפ זיַיַנ אָרעמקיַיַט, – ריישיס, אָרעמ איבער דעמ, וואָס ער איז געווענ מעטופּל, אונ אויכ דערפאר, וואָס די שטאָט, די מער ריַיַכערע אונ אָנגעזעענסטע באלעבאטימ, האָבנ, וויסנדיק פונ זיַיַנע פריִערדיקע קרומע וועגנ, אימ איצט נישט געגלייבט אונ קיינער האָט אימ זיַיַנ קינד נישט אָנגעטרויט, אונ ער איז געצוווּנגענ געווענ זיכ באנוגענענ מיט לעצט-אָרעמענ אונ מיט זייער ווייניק; – ער האָט נישט געקוקט דערופ, אונ אויב זיַיַנ וויַיַב אונ קינדער האָבנ נאָכ אָפט וואָס-ניט-וואָס באקומענ, איז אָבער ער אליינ מיט נאָר א מאכאָרקע-ציגאר, ביזנ בויכ אריַיַנ פארצויגנ, דעמ טאָג אָפּגעקומענ אונ אזוי אימ אָפּגעשטופּט.  אונ פארנעמענדיק זיכ מיט די ווייניק קינדער פונ זיַיַנ קנעלונג, וויפל ס'איז באשטימט אונ וויפל א מעלאמעד דארפ זיכ פארנעמענ, האָט ער די איבעריקע ציַיַט צווישנ די זיַיַניקע פארבראכט, אפ אָנפירנ מיט זיי, אפ שטענדיק זיכ געפינענ צווישנ זיי, אונ מיט אלעס, וואָס ער האָט פונ גיַיַסטיקער שפּיַיַז מער געהאט פונ זיי, מיט זיי זיכ צו טיילנ.
אונ אָט, פונ אָט די אויסגערעכנטע אונ ענלעכע צו זיי נישט אויסגערעכנטע, איז די קליינע סעקטע דעמלט באשטאנענ:  א גערוידעפטע אונ פונ קאָהאָל דערוויַיַטערטע, וואָס זעלטנ-ווענ פונ אנדערע איז ווער אמאָל צו זיי צוגעשטאנענ, אויסער, ווי שוינ אויבנ געזאָגט, ס'פלעגט זיכ אמאָל, פונ וויַיַטנ פּוילנ געקומענ, אנ אָרעמ באלמעלאָכע-באָכערל מיט א זעקעלע געציַיַג אריַיַנשטעלנ, אונ אויסער אויכ, פארקערט אמאָל, א מאָדנער ייִד א ריַיַכער, וואָס האָט זיכ פונ ריַיַכקיַיַט אָפּגעזאָגט, זיַיַנע אייגענע פארלאָזט, גוטס אונ געשעפטנ, אונ, איבער עפּעס אנ אינערלעכנ בראָכ, דאפקע צו זיי, צו די אָרעמסטע אונ פארשטויסענע, אריַיַנגעפאלנ.
אונ אָט צו זיי, צו אָט דער סעקטע, איז אויכ לוזי, לוזי מאשבער, אָנגעקומענ.


אינ דער לעבעדיקער שול (מ'האָט זי גערופנ "לעבעדיקע", נישט וועלנדיק זאָגנ אפ א שול "טויטע"), וואָס איז געשטאנענ אויסגעבויט באמ אריַיַנגאנג צומ אלטנ מיט-שטאָטיקנ בעסוילעמ, אונ וועלכע האָט מיט אלע פענצטער געקוקט צומ פּלאצ מיט די מאצייוועס, האלב אינ גראָז שוינ פארגראָבענע, האָט די סעקטע דעמלט איר אָרט פאר איר מיניענ אָפּגעדונגענ אָדער זיכ איַיַנגעבעטנ געהאט.
שאבעס גאנצפרי, ווענ די שטאָט איז אונטער דער נאָרוואָס אופגעגאנגענער זונ נאָכ געשמאק געשלאָפנ,  זיַיַנענ זיי, די סעקטע, שוינ אינ שול צינויפגעזאמלט געווענ.
אלע נאָכ מעקווע שוינ, מיט נאָכ נאסלעכע האָר פונ בערד אונ קעפּ ניט געקעמטע;  בלאסלעכע פונ א גאנצער וואָכ שלעכט זיכ שפּיַיַזנ, אונ אויכ שאבעס – נישט בעסער אונ פונ נישט מער האנאָע;  אלע אינ די איינציקע, נאָר פאר שאבעס אָפּגעהיט-געהאלטענע, קאפּאָטעס פונ שווארצלעכ קאָליר, אָבער פונ יאָרנ אונ לאנג געברויכנ, אָפּגעריבנ אונ די גרונט-פארב פארלוירנ.
אונ צווישנ זיי אויכ לוזי, וואָס האָט זיכ געשטעלט בא אנ אָפענעמ פענצטער, צומ בעסוילעמ ארויסגעווענדט.  ער – ריַיַכער פונ זיי:  אינ דער זיַיַדענער קאפּאָטע, אונ זיַיַנ זומער-מאנטל פונ מארענגע-שטאָפ מיטנ קליינעמ סאמעטענעמ קעלנערל האָט ער אפ א שטענדער פאר זיכ ליגנ געהאט;  אונ באלד האָט אימ די גאנצע סעקטע שוינ אינ טאלעס מיט דער זילבערנער אטאָרע דערזענ.
אונ דאָס האָט אפ אלעמענ א געוויסנ איַיַנדרוק געמאכט, וויַיַל כאָטש דער אוילעמ איז שטארק מיט זיכ אליינ איצט באשעפטיקט, ווי שטענדיק פארנ דאוונענ, ווענ זיי איַיַלנ זיכ, כאָטש קיינער טריַיַבט זיי ניט, דעמ יאָכ פונ דער ליבער אוווידע אפ זיכ צו נעמענ;  דאָכ האָבנ זיי איצט, נישט געקוקט אפ דער אייגענער פארנומענקיַיַט, די אויגנ אויכ פונ אפ לוזינ קוקנ נישט צוגענומענ, אונ אלע, פאר זיכ אליינ נישט באוווּסט אפילע, צו זיַיַנ זיַיַט זיכ געווענדט – צו זייער שטאָלצ, צו דעמ ניַיַ זיי צוגעקומענעמ, וואָס, ווי זיי האָבנ געוווּסט, איז אויכ אנדערע, ווענ ער שטייט צו זיי צו, וואָלטנ מיט אימ שטאָלצירט.
אונ באלד האָט זיכ שוינ אָנגעהויבנ דער געוויינלעכער דאוונ-טומל.  אייניקע, אפ זייערע ערטער שטייענדיק, אנדערע, פונ אָרט אפ אָרט לויפנדיק, האָבנ זיכ, ווי אינדערלופטנ געריסנ, ווי פונ אייגענעמ קערפּער זיכ געוואָלט אָפּטיילנ...  אייניקע האָבנ פאר זיכ ווי לייטערס געזענ אונ, מיט הענט אונ פיס ציטערנדיק, אפ זיי זיכ געדראפּעט, אנדערע – ווי וויַיַטע שטרעקעס פאר זיכ האָבנדיק, האָבנ זיכ אהינ געריסנ, אונ צו זייער ריַיַסנ זיכ אהינ האָבנ נאָר די שול-ווענט געשטערט...  אונ פונ אָט דעמ ריַיַסנ זיכ אונ קלעטערנ איז באלד די שול פול מיט קוילעס געוואָרנ – מיט לעכצנדיקע, ווי פונ אוורעמל דעמ שניַיַדער, לעמאָשל, דעמ לאנגנ, דארנ, וואָס פונ מויל איז אימ שוינ טאָמעד א קעלט געגאנגענ, נאָר איצט באמ דאוונענ, האָט ער דאָס לעצטע ביסל ווארעמקיַיַט פונ זיכ ארויסגעקריגנ, אונ – אכ-אכ! – האָט ער אלע וויַיַלע אויסגעשריִענ אינ קרענקלעכער אָנמאכט, ווי זיכ קוויקנדיק אונ קוראזש זיכ אונטערגעבנדיק.
מענאכעמ דער פארבער האָט, ווי א כיַיַע אינ א שטיַיַג אומלויפנדיק, מיט דער אייבערשטער האלב-צעשפּאָלטענע ליפּ די ווערטער, וואָס ער האָט אויסגעשריִענ, ווי צוריק אריַיַנכאפּנ געוואָלט, וויַיַל, ווי ס'האָט זיכ אימ געדאכט, האָט ער צו ווייניק כיִעס באמ ערשטנ מאָל זיי ארויסלאָזנ אינ זיי אריַיַנגעלייגט.
אנדערע האָבנ, וועלנדיק זיכ היצ אונטערגעבנ, געפּליעסקעט, אייניקע – מיט א פוס געטופּעט, דריטע – די קעפּ פאריסנ אונ, ווי געקוילעטע, געשריִענ, אונ ווער ס'האָט גאָר קיינ קאָל אונ קיינ קויעכ ניט געהאט, איז מיטנ פּאָנעמ צו א וואנט געשטאנענ, אונ מיט שטיל פארדווייקעט ווילדעניש פאר איר זיכ געשאָקלט, – ווער נאָר מיט א האלבנ קערפּער, אונ ווער מיטנ גאנצנ, אונ אלע צוזאמענ האָבנ באגיַיַסטערטע אלע וויַיַלע אנ אנדער פּאָסעק פונ די געהויבענע לויב-פּסוקימ אויסגעשריִענ:
– זינגט, צאדיקימ, מיט גאָט, צו די רעכטספאָרכטיקע איז רעכט די לויב"...  "זאָל זיַיַנ דיַיַנ כעסעד צו אונדז, ווי מיר האָבנ געהאָפט צו דיר" אאוו.
אלע צוועלפ פענצטער זיַיַנענ דעמלט צומ בעסוילעמ ארויס צעעפנט געשטאנענ.  די נידעריקע נאָרוואָס אופגייענדיקע זונ, האָט פונ אנ עק מיזרעכ האָריזאָנט אנ ערשטנ גאָר פּאס ליכט אריַיַנדערלאנגט.  די שטאָט איז נאָכ איר לעצטנ שלאָפ געשלאָפנ., אונ דאָ, אינ דער "לעבעדיקער", האָט די קליינע איידע איר סעקטאנטיש-דערהויבענעמ ווילדנ שאבעס-געזאנג שוינ געזונגענ מיט אזא באגיַיַסטערונג אונ אזוי אנציקט פונ זיכ אליינ אונ פונ איר אינעווייניקסטנ "באוווּסטזיַיַנ", אז דאָס איז זי די ערשטע, וואָס איר טפילע גייט צומ פריש-געעפנט הימל אופ, די ערשטע היַיַנט, אינ אָנהייב שאבעסדיקנ טאָג, ווי די ערשטע טאָמעד אינ אלע פארטאָגנ;  אוביפראט נאָכ היַיַנט באגיַיַסטערט, ווענ אזא גרויסער גאסט צווישנ זיי, א ניַיַ זיי צוגעקומענער, וואָס דאוונענדיק, האָבנ אימ אלע אינ אויג געהאט, וויַיַל ער האָט זיי מוט אונטערגעגעבנ אונ ליבע צומ לויב.
אונ אָט האָבנ זיי אימ געזענ, ווי ער איז געשטאנענ מיטנ פּאָנעמ צומ אָפענעמ פענצטער, וואָס קוקט צומ בעסוילעמ ארויס, אונ אָט – זיכ אויסגעקערעוועט מיטנ פּאָנעמ צומ שול אונ צומ דאוונענדיקנ אונ דול-לויפנדיקנ אוילעמ.
אויכ לוזי איז אופגעלייגט זייער – פונ דעמ, וואָס ער האָט היַיַנט אזוי פרי דאָס באקוועמע געלעגער פונ ריַיַכנ ברודערס הויז פארלאָזט אונ איז געקומענ אהער, צו אָט דעמ שלעכט-געקליידעטנ אוילעמ, וואָס פונ גרויס אָרעמקיַיַט איז אימ זיַיַנ בעט נישט טיַיַער, ס'איז אימ ליַיַכט זיכ אופהייבנ אונ דאָס פארלאָזנ, זיכ פעדערנ פאר אלע, אונ פונ גאנצפרי שוינ צו אזא דערהויבנקיַיַט פאָרבארייט אונ פיייִק.
ער האָט שוינ לאנג דעמ טאמ פונ אזא טפילע ניט געפילט, אונ פונ גרויס נאכעס אונ איבערגעפולטקיַיַט האָט אימ לופט אויסגעפעלט, אונ ער האָט זיכ מיטנ פּאָנעמ צומ אָפענעמ פענצטער אויסגעדרייט, מיט הארצ די ווערטער אינ דרויסנ ארויסגעזאָגט, אונ דערנאָכ, קעדיי נאָכאמאָל פונ זעלבנ אוילעמ מיטנ זעלבנ זיכ אָנצונעמענ אונ זיכ נאָכ מער צו פרייענ, האָט ער זיכ ווידער צוריק צומ אוילעמ אונ צו דער שול אויסגעקערעוועט.  אזוי די גאנצע ציַיַט אינ מעשעכ פונ גאנצנ דאוונענ, וואָס האָט היפש געדויערט.
אונ אָט האָט מענ געענדיקט.  אונ אלע דאוונער, איינע נאָכ מיט די טאלייסימ, אנדערע שוינ אָנ, מיט אויסגעטאָנענע, האָבנ פריִער איינס דאָס אנדערע זיכ "גוט-שאבעס" אָפּגעגעבנ, דערנאָכ לוזינ ארומגערינגלט אונ אימ אימ אונטערגעטראָגנ.
– גוט-שאבעס, גוט-שאבעס, – האָט ער אלעמענ אָפּגעענטפערט.  דערנאָכ האָט מענ, ווי ס'איז בא זיי דער מינהעג איַיַנגעפירט געווענ, געטאנצט.  לאנג אונ ביז פארגעסנ זיכ, אפנ ניכטערנ הארצנ, מיט הוילער פרייד נאָר, וואָס איז זיי פונעמ דאוונענ געבליבנ;  געטאנצט מיט היצ, מיט ברענ, די גאנצע עיידע קיַיַלעכיק ארומ באלעמער, האנט אינ האנט, קאָפּ בא אקסל, אונ איינער פונ אנדערנ האָט זיכ ניט געקאָנט אָפּריַיַסנ, איינער אָנ דעמ אנדערנ ווי די וועלט ניט געזענ; – אזוי לאנג ביז דער שאמעס פונ די אייגנטלעכע, עמעסע טאקע באלעבאטימ פונ שול, איז אָנגעקומענ, אפ דער שוועל זיכ באוויזנ, דאָס רעדל דערזענ, אונ פונ ניט איבעריקער ליבע אונ פונ ווייניק אכטונג צו זיי, האָט שוינ, ווי טאָמעד, זיַיַנ באשטענדיק בייז וואָרט אפ די ליפּנ ארויסצוזאָגנ געהאט:
– שיידימ...
ער האָט אָבער דאָס מאָל דאָס ניט ארויסגעזאָגט:  ער האָט צווישנ זיי, צווישנ אלע אימ פונ לאנג באקענטע , איינעמ א ניַיַעמ, א ביז אהער נישט געזעענעמ, דערזענ – לוזינ, דעמ הויכנ, שטאָלצנ, מיט א גרויס האדראס-פּאָנעמ;  דערצו נאָכ, נישט ווי אלע איבעריקע – ריַיַכ, אינ דער זיַיַדענער קאפּאָטע...  האָט ער זיכ אופגעהאלטנ, אויסגעווארט, אונ אזוי, אפ דער שוועל בליַיַבנדיק, שפּעטער אויכ געזענ, ווי נאָכ דעמ, ווי מע האָט דאָס טאנצנ אָפּגעשטעלט, האָט מענ ווידער לוזינ אינ א רעדל ארומגענומענ, אונ איינער, האָט ער געהערט, האָט א פרעג געטאָנ:
– אונ ווער נעמט אפ שאבעס לוזינ?
– איכ, – האָט זיכ דאָס מאָל מיכל בוקיִער דער ערשטער, פריִער פאר אלע, ארויסגערופנ.


אינ יענעמ שאבעס איז שוינ לוזי אפנ גאנצנ טאָג מיכל בוקיִערס אוירעכ געווענ: – אפ דער שאבעסדיקער סודע אינדערפרי, אפנ שאבעסדיקנ שלאָפ נאָכ דער סודע, אפנ קורצנ שאבעסדיקנ שמועס נאָכנ שלאָפ, אונ אזוי ביז מינכע, ביז ער האָט אימ פארנאכט צוריק געבראכט אינ דער זעלבער שול אפ מינכע דאוונענ אונ פאר דער קליינער סעקטע דער "זאָגער" דעמלט צו זיַיַנ


* * *


מיכל בוקיִער האָט געוווינט וויַיַט, ווי אלע קאפּצאָנימ, אוביפראט אזא, ווי ער:  אינ עק שטאָט שוינ קימאט, "אפ די זאמדנ", וווּ זיַיַנ גאס, אָדער די גאנצע געדריידלטע סיסטעמ גאסנ דאָרט האָט זיכ געפונענ, אזש וווּ די מאפשיטימ[12] האָבנ געוווינט, וויַיַל ס'איז שוינ ניט וויַיַט געווענ פונ שעכטהויז.
זיַיַנ קליינ נידעריק היַיַזעלע, אינ א טיפנ הויפ פארוקט, האָט מיט די פענצטער פונ איינ זיַיַט אינ א ליידיקנ גאָרטנ ארויסגעקוקט, מיט א נישער פונ שלעכט-פארזייטנ גאָרטנווארג אונ מיט איינעמ א בוימ, סאָפעק ווערבע, סאָפעק אנדער מינ, וויַיַל קיינ בלעטער האָט ער שוינ קימאט ניט געהאט, אוסגעבויגנ, זיַיַנ מיט שטאמ געעפנט, געל מויל-מעל האָט זיכ פונ זיַיַנ צעפוילעניש געשאָטנ אונ נאָר מילבנ פלעגנ אפ אימ באשטענדיק מיט מילבישער באשעפטיקונג אראָפּ אונ ארופגיינ.
לוזי האָט באדארפט גוט איַיַנבייגנ, קעדיי דורכ דער טיר פונ פאָרהיַיַזל אינ שטיבל אריַיַנצוגיינ.
אינווייניק אינ שטיבל – צוויי צימערנ.  אינ איינעמ דער אויוונ.  אינעמ זעלבנ – א טיש מיט צוויי בענק, וווּ ער, מיכל בוקיִער, קנעלט מיט די קינדער אונ וווּ איצט אונ קעסיידער איז אויכ דער קאָכ-אונ עסצימער.  נאָכעט איינס דערביַיַ, נאָכ א קלענערס – א שלאָפצימער.
דערביַיַ א וויַיַב מיט פינפ קינדער.  דאָס וויַיַב – א לענגלעכע ייִדענע, מיט א שטענדיק-צעעפנט ברייט מויל.  דאָס עלטערע פונ די קינדער, א מיידל, א געלבלעכע אונ מיט קליַיַענ.  צוויי נאָכ איר, שוינ היפּשלעכע ייִנגלעכ פונ 14 – 16, ארבעטנ שוינ, איינער בא אנ איַיַנבינדער, דער צווייטער דרייט א ראָד בא א שליַיַפער, די איבעריקע צוויי נאָכ גאָר קליינע, א ייִנגעלע מיט א מיידעלע.
אָט די גאנצע מישפּאָכע איז איצט געווענ באמ טיש אויסגעזעצט.  בא דעמ טיש, בא וועלכנ מיכל בוקיִער פלעגט פריִער, איידער ער איז צוגעשטאנענ צו דער סעקטע, אלע אפדערנאכט בא א דריַיַער לעמפּעלע זיַיַנע כיבורימ שריַיַבנ, פונ וועלכע ער האָט זיכ איצט אָפּגעוואָרפנ;  בא דעמ טיש, בא וועלכנ איצט טרעפנ מיר אימ מיט זיַיַנע טאלמידימ אמאָל לערנענ טאנאכ, דערהויפּט זיַיַנ פארליבטנ סייפער "איִעוו", וועלכנס שלעק אונ יעסורימ ער פילט אפ זיכ אונ נעמט זיי קעסיידער אָנ, ווי פאר זיַיַנע;  אונ לערנענדיק, זעענ זיַיַנע טאלמידימ אימ אָפט וויינענ – די וויִעס ווערנ אימ רויט, אונ אפ זיַיַנע באקנ רינט א טרער פונ איִעווס אונ זיַיַנע בעשוטפעסדיקע יעסורימ אונ פונ זייער צוזאמענדיקנ דעמ טאָג שעלטנ:  "יאבד יום אולד בו" – זאָל פארלוירנ ווערנ דער טאָג, אינ וועלכנ איכ בינ געבוירנ געוואָרנ.
בא דעמ טיש איז איצט די גאנצע מישפּאָכע אויסגעזעצט געווענ, מיט מיכל בוקיִער אליינ אונ לוזינ, דעמ כאָשעוונ אוירעכ, בעראָש.
בלאסע כאלעס, וואָס דער קאפּצאָנישער אויוונ האָט שלעכט אויסגעבאקנ, האָבנ באשיַיַנט דעמ אָרעמענ טיש, מיט א גראָב-ליַיַוונטענעמ טישטעכ געדעקט.
די מיַיַכאָלימ, וואָס זיַיַנענ דערנאָכ צומ טיש אופגעגעבנ געוואָרנ, זיַיַנענ פונ א "קאלט מאלעכ" געקאָכט געוואָרנ, אונ דעריקער, אפ שלעכטנ האָלצ, וואָס מע האָט נאָכ דערצו געזשאלעוועט.
לוזי האָט זיכ אָבער זייער גוט געפילט.  ער האָט געוווּסט, אז בא זיַיַנ ריַיַכנ ברודער מוישענ, אינעמ גראמענ לופטיקנ עסצימער, מיט אלע פענצטער אינ הויפ ארויס צעעפנט, ווארט אפ אימ איצט א שטול, אויבנאָנ לעבנ זיַיַנ ברודערס טיש, מיט גרויס הארכאָווע, געשירנ אונ פּוצ;  אונ דאפקע דערפאר איז אימ איצט אָט די פארדומפּענע לופט פונ דעמ אָרעמענ שטיבעלע, דאָ באמ אָרעמענ מעלאמעד, מיט דער סטעליע אפנ קאָפּ, מיט די נידעריקע פענצטערלעכ, וואָס ווערנ זעלטנ אפ לופט געעפנט, ליב געווענ;  אויכ די אָרעמע מיַיַכאָלימ, דער גראָבער ליַיַוונטענער טישטעכ מיט דעמ גראָבנ זאלצ אונ מיט די געמיינע שטשערבאטע אונ קאליקעוואטע טעלער אונ גאָפּל-לעפל.
ער האָט זיכ געפילט גוט, אזוי גוט, אז ער געדענקט שוינ נישט, ווענ זיַיַנ שטענדיק-געשלאָסענע נאטור זאָל זיַיַנ אזוי אויפגעבונדנ;  אזוי, אז ער איז איצט גרייט געווענ אָט די גאנצע אָרעמע מישפּאָכע מיטנ אָרעמענ שטיבעלע מיט אלצ ארומצונעמענ, אינ זיכ אריַיַנצונעמענ.
ער האָט אפילע בא זיַיַנ באלעבאָס, בא מיכל בוקיִער, וועמעס אוירעכ ער איז איצט געווענ, אונ בא וועמענ ס'איז זעלטנ-זעלטנ צו טרעפנ אפנ פּאָנעמ אונ אינ די אויגנ א מינדסט, אפילע עטוואָס, וואָס דערמאָנט אינ פריילעכקיַיַט, איצט יאָ פריילעכקיַיַט אונ אפילע מער פונ פריילעכקיַיַט ארויסגערופנ – דערמיט, וואָס ער האָט זיכ צו די קינדער, צומ גאנצנ הויז-געזינד פאר דער ווייניקער ציַיַט, וואָס ער האָט דאָ אינ שטיבעלע אונ בא דער סודע פארבראכט, אזוי היימיש זיכ געשטעלט, אזוי ניט געצוווּנגענ, ניט אָנגעצויגנ, אז די שטוב, – האָט זיכ אלעמענ געדאכט, – איז ווי עפּעס העכער, גראמער געוואָרנ אונ ווי נאָר מיט לוזינ פול, אונ דאָס שווער-וואָכעדיקע, וואָס הענגט טאָמעד, ווי א רוט, אפ אָט דער שטוב אונ דריקט אפילע אומ שאבעס, האָט זיכ איצט אָפּגעטראָגן אונ פארשוווּנדנ.
לוזי מיט מיכלענ מיט די עלטערע ייִנגלעכ האָבנ געזונגענ זמירעס, אונ די פרוי, דאָס מיידל אונ די ייִנגערע קינדער האָבנ, פונ האנאָע פארגעניגטע, צו זיי זיכ צוגעהערט.
מע האָט אָפּגעבענטשט.  קינדער זיַיַנענ ארויס אינ דרויסנ, אונ עלטערע האָבנ זיכ צוגעלייגט.  אויכ לוזי.
נאָכנ שלאָפנ האָט די פרוי אינ גאָרטנ ארויס שאבעס-אויבס אונ בארנ-קוואס ארויסגעטראָגנ;  אויכ א באנק געבראכט אונטער דעמ אויסגעהוילטנ בוימ מיט די ווייניק בלעטער, וואָס מויל-מעל האָט זיכ פונ זיַיַנ צעפוילעניש געשאָטנ, אונ וווּ נאָר מילבנ זיַיַנענ באשעפטיקט אפ אימ אופ אונ אָפּ געגאנגענ.
לוזי האָט זיכ אפנ בוימ, אפנ אָרעמענ גאָרטנ אונ אפנ נישער פונעמ שלעכט-פארזייטנ ארומגעקוקט.  ער האָט געוווּסט, אז צו זיַיַנ ברודער אינ הויפ קומט מענ איצט פונ גאנצ שטאָט, יונג אונ אלט, שפּאצירנדיק, פונ זיַיַנ ברודערס ברונעמ צו טרינקענ.  די שטאָט איז אינ ענגשאפט...  שאבעס, זומער, גייט מענ אינ וויַיַט אָפּגעלעגענע גאסנ שפּאצירנ, ווי אינ זיַיַנ ברודערס, לעמאָשל.  די פאָרטקע פונ טויער שטייט אָפנ, מע גייט אריַיַנ אונ ארויס, אלצ פרעמדער אוילעמ פונ שטאָט.  מיכאלקע בורטשעט, וואָס מע מאכט אימ אָנ א נעצ באמ ברונעמ, אָבער זאָגנ, אָנשריַיַענ אפ עמעצנ איז אימ פארבאָטנ.  אונ זיַיַנ ברודערס בניי-באיִס געפינענ זיכ אינ גאָרטנ, גאָר אפ אנדערע בענק אונ אונטער אנדערע ביימער, ווי ער מיט מיכל בוקיִער דאָ...
דאָכ איז אימ דאָ גוט אונ ס'אָטעמט זיכ אימ פריַיַ, אונ אנ אָפנהארציקער אונ גוטמוטיקער שמועס פארבינט זיכ צווישנ אימ אונ מיכלענ.  מע שמועסט אופגעלייגט-ליַיַכט, פריִער פונ אייגענע איניאָנימ, פונ זיכ אליינ צוביסלעכ, דערנאָכ פונ דער סעקטע, פונ איר וווּקס אונ צושטאנד, פונ יעדנ איינציקנ מיטגליד  אירנ באזונדער.  אונ ביידע, סיַיַ לוזי סיַיַ מיכל, צופרידענע אפ דער באנק פארברענגענ, ביז זיי באמערקנ, אז ס'איז שפעט:  דער שטאמ פונ בוימ איז העכער האלב שוינ אינ טונקל, נאָר די סאמע הייכ אונ די קרוינ, וואָס אָנ בלעטער, איז מיט פארנאכטיקער זונ געקרוינט, אונ זיי שטייענ אופ אונ זאָגנ זיכ:
– ציַיַט צו מינכע.
אונ אָט זיַיַנענ זיי, נאָכ לאנג צוריקגיינ, צוריק אינ דער זעלבער שול, ווי אינדערפרי געווענ.
וויַיַטער דער זעלבער אוילעמ, נאָר נאָכנ שאבעסדיקנ טאָג אויסגערוטע, אפ וויַיַטער, ווי אינדערפרי, צו דאוונענ אונ ווידער אפ זייער אופנ גרייטע צו ווילדעווענ.
ס'הערט זיכ א ברומ אינעמ פארמינכעדיקנ פינצטער אינ שול, ווי פונ עפּעס כיַיַעס, וואָס קאָנענ אלעמאָל אומגעריכט מיט קוילעס ארויס...  זיי האלטנ זיי נאָכ דערוויַיַל אינ זיכ, אינ די ביַיַכער, אָבער אינווייניק גאָרגלט, גולגעט, ברומט, אונ באלד, מעגלעכ, וועלנ זיי זיי אויכ מאכנ הערנ.
מע דאוונט ווידער מיט א אומגעלויפ, ווידער מיט א ווילדנ שאָקלענ זיכ, ווידער קיילעס אונ אָכצנדיק קוויקעניש, נישט ווי בא אנדערע, אונ ווי דער שטייגער שטענדיק בא שאבעסדיקער מינכע, ווענ דער טאָג אראָפּגעלאָזט אונ א טרויער פונ צעשיידנ זיכ מיטנ שאבעס, פאר אנ ערעוו-קומענדיקער פּראָסטער וואָכ, הערט זיכ אינ די טפילע-ניגונימ.  ניינ:  די צעשיידנ זיכ ניט מיטנ שאבעס, זיי האלטנ אימ איַיַנ, אונ ווי א גאנצע וואָכ בא זיי שאבעס.
"דו ביסט איינער אונ דיַיַנ נאָמענ איז איינער, אונ ווער נאָכ, ווי דיַיַנ פאָלק ייִסראָעל – איינ פאָלק אפ דער וועלט", – האָט מענ אויכ איצט מיט דער זעלבער היצ-באגיַיַסטערונג, ווי אינדערפרי די אינדערפריִעריקע טפילעס, געזונגענ.
אונ אז מ'האָט אָפּגעדאוונט, האָט מענ ווידער, ווי דער מינהעג איז אונ ווי סע פירט זיכ בא זיי טאָמעד, שוינ ווענ פינצטער, בא צוויי צונויפגערוקטע טישנ אינ מיַיַרעוו-וואנט פונ שול דעמ שאלעסודעס געפּראוועט.  מיט הוילער נאָר כאלע מיט זאלצ, מיט פריִער זיכ וואשנ אונ דערנאָכ בענטשנ, אונ אינמיטנ דער סודע מיט עפּעס עמעצנ "זאָגנ" מעכאבעד זיַיַנ.
דאָס מאָל האָט דער קיבעד, נאטירלעכ, באקומענ לוזי, אונ ער איז גליַיַכ מיט זיַיַנ וואָרט ארויס – פונ איבערגעפולטקיַיַט, א שטארק באגלייבטנ אוילעמ פאר זיכ האָבנדיק, בא צוויי לאנגע טישן פונ ביידע זיַיַטנ באזעצטע.
פונ איינ זיַיַט, האָט ער געהאט שאָלעמ דעמ טרעגער מיט זיַיַנ גרויסנ גופ, אינ דער נישט געוווינטער פאר אימ קאפּאָטע;  אונ פונ דער צווייטער זיַיַט – דעמ לאנגנ, דארנ אוורעמל דעמ שניַיַדער, דעמ פּארשוינ שוינ קימאט אָנ א גופ, מיט א זייכער נאָר פונ קערפּערלעכקיַיַט.  אונ וויַיַטער, אינ דער גאנצער לענג פונ טיש, די איבעריקע צו זיי ענלעכע, אלע קימאט פונ איינ גוירל, מענטשנ פונ גרויס אָרעמקיַיַט, פונ די מינדסטע האנאָעס פונ דער וועלט קיינ האנאָע נישט האָבנדיק אונ פונ באנוגענענ זיכ מיטנ מינדסטנ.
אונ לוזי האָט וועגנ דעמ טאקע, אינ וועלכנ זיַיַנ גלייביק-געגארטער אוילעמ האָט זיכ אזוי שטארק גענייטיקט, איצט זיַיַנ וואָרט געהאט:  וועגנ באנוגענענ זיכ מיט ווייניק, אונ אויכ אינעמ ווייניק די פרייד אונ דעמ זינענ צו געפינענ.
פונ נישט געוווינט זיַיַנ צו "זאָגנ", איז לוזינ דאָס ריידנ אָנגעקומענ שווער, דערפאר אָבער באהארצט, אונ וואָס אמאָל האָט ער די ווערטער ווי פונ אלצ א גרעסערער טיפ ארויסבאקומענ, אונ אלע אויגנ אונ קעפּ פונ די באמ טיש זיצנדיקע זיַיַנענ צו אימ געווענדט געווענ, אונ אלע וויַיַלע האָט זיכ א זיפצ פונ האנאָע פונעמ געהערטנ פונ צווישנ אוילעמ ארויסגעהערט.
אליינ אפילע דער שאמעס פונ שול, וואָס, ווי געזאָגט, האָט ער צו דער סעקטע קיינ איבעריקע ליבע ניט געפילט אונ גאָר ווייניק אכטונג, וועלכער איז איצט צו מיַיַרעוו-דאוונענ אינ שול אינמיטנ ריידנ אָנגעקומענ, – אויכ ער, וואָס זעלטנ-ווענ האָט ער זיכ אמאָל צוד די רייד פונ זייערע "זאָגערס" צוגעהערט, האָט איצט, – דערהערנדיק דעמ פרעמדנ, שטאָלצנ ייִדנ, וועלכנ ער האָט נאָכ אינדערפרי אויסגעטיילט אונ באמערקט, – האָט, ניט געקוקט אפ זיַיַנ אומאכטונג, אנ אויער צוגעלייגט, אונ אפ זיַיַנ אָרט געבליבנ אונ אינ זיַיַנ אמט, אינ זיַיַנ שאמאָסעריַיַ, אונ אז ס'איז שוינ שפעט, אונ אז שוינ ציַיַט מיַיַרעוו צו דאוונענ פארגעסנ.
אונ לוזי האָט זיַיַנ איידע, וואָס האָט זיכ, א צונויפגעדריקטע, אינ שאבעס-פארנאכטיקנ פינצטער געפונענ, פונ איר פינצטערער ווירקלעכקיַיַט געוואָלט ארויסנעמענ, פאר איר א וועג באלויכטנ, אונ אפ וויַיַטער גלייבנ אונ אינ איר דעמ ביטאָכנ צו שטארקנ.  אונ דער שאמעס, וואָס איז בא א זיַיַט געשטאנענ, האָט געהערט, ווי נאָכ דעמ, ווי לוזי האָט פיל גערעדט וועגנ עמעסע אונ פּוסטע ריַיַכקיַיַטנ.  וועגנ עמעסע, וואָס מע דארפ זיי וויַיַט ניט זוכנ, מע געפינט זיי אינ זיכ, אונ וואָס, אז מע דערווערבט זיי, האָט מענ זיי אונ מע איז מיט זיי זיכער אפ דער וועלט אונ אפ יענער וועלט;  אונ וועגנ פּוסטע, וואָס פּוסט, וואָס מע יאָגט זיכ נאָכ זיי, ווי נאָכ א שאָטנ, אונ ווי א שאָטנ פארשווינדנ זיי אונ נישט בליַיַבנ, – האָט ער לעסאָפ נאָכ, קעדעי זיַיַנע רייד צו פארשטארקנ, פאר די זיַיַניקע א מאָשל פונ אנ אלטנ סייפער געבראכט אונ מיט אימ אויכ זיַיַנ רעדע פארענדיקט.
– אמאָל, – האָט ער זיי צומ לעצט דערציילט, – ווערט אינ יענעמ סייפער געבראכט, – איז געווענ א פּאָרעש.  ווי נאָר ער איז פּאָרעש געוואָרנ, אזוי האָט ער זיכ אוועקגעלאָזט אינ א וויַיַט לאנד צו זוכנ פּארנאָסע.  איז ער אָנגעקומענ אינ איינער א שטאָט פונ יענעמ לאנד אונ האָט באגעגנט א געצנדינער.  זאָגט צו אימ דער פּאָרעש:  ווי נאריש איר זיַיַט אונ פארבלענדט, וואָס איר דינט צו די אָפּגעטער.  זאָגט אימ דער געצנדינער:  נו, אונ איר צו וועמענ דינט? – מיר, – האָט געענטפערט דער פּאָרעש, – דינענ צו דעמ, וואָס שפּיַיַזט אלעמענ, דערנערט אלעמענ אונ וואָס צו אימ איז קיינ שומ גאָט ניט קיינ גליַיַכנ. – איז אויב אזוי, – האָט געזאָגט דער געצנדינער, – צעגייענ זיכ אונ זיַיַנענ זיכ סויסער איַיַערע ווערטער מיט איַיַערע מיַיַסימ. – פארוואָס? – האָט געפרעגט דער פּאָרעש. – דערפאר, וויַיַל ווענ דאָס, וואָס דו זאָגסט, וואָלט טאקע געווענ עמעס, וואָלסטו דאָכ פארשפּאָרט גיינ אינ אזא וויַיַט לאנד צו זוכנ דיַיַנ פּארנאָסע, וואָלסטו זי דאָכ געפינענ אינ דיַיַנ אייגענער שטאָט אונ אינ דיַיַנ אייגנ לאנד.  דאָ האָט דער פּאָרעש ניט געהאט וואָס צו ענטפערנ.  ער האָט זיכ אומגעקערט אונ איז שוינ מער פונ זיַיַנ לאנד ניט ארויסגעגאנגענ אונ אפ זיַיַנ גאנצ לעבנ שוינ דאָרט פּאָרעש פארבליבנ.
דאָס דער מאָשל, אונ דער נימשל איז קלאָר געווענ, אונ לוזי האָט אימ שוינ פארשפּאָרט צו דערקלערנ.


* * *


ס'איז שוינ געקומענ דער כוידעש עלול.  אינ יענעמ כוידעש איז איַיַנגעפירט געווענ, אז יעדער איַיַנער פונ דער סעקטע האָט באדארפט פאר א צווייטנ, אליינ נאָר אינצווייענ ערגעצ אינ א ווינקל בליַיַבנדיק, פונ אלצ, וואָס פאר א גאנצנ יאָר ס'איז געשענ מיט אימ, פארנ אנדערנ רעכענונג אָפּגעבנ אונ זיכ מיסוואדע זיַיַנ.
אונ אָט אינ איינעמ אנ אפדערנאכט, שוינ שפּעט נאָכ מיַיַרעוו, ווענ אלע זיַיַנענ זיכ שוינ געהאט צעגאנגענ, איז אינ דער אויבנדערמאָנטער "לעבעדיקער" שול פונ אלע פריִער דאוונענדיקע צוויי נאָר מענטשנ פארבליבנ.  דאָס זיַיַנענ געווענ מיכל בוקיִער אונ לוזי.
לוזי, אינ שפּיגל-באנק פאר א שטענדער זיצנדיק, האָט מיכלענ פאר זיכ א שטייענדיקנ געהאט – אינ אזא לאגע, ווי מע שטייט פאר א לערער, פאר א וועגוויַיַזער אונ פאר א זעלישנ געוויסנס-ריכטער:  אינ גרויס האכנאָע, אונ ווי גרייט אלע זיַיַנע, פארנ גאנצנ יאָר פארשלאָסענע, שופלאָדנ ארויסרוקנ אונ צעעפענענ, – יענער זאָל אלצ, וואָס דארפ אנטפּלעקט זיַיַנ, אָפנ זענ, אונ אויכ די מעגלעכקיַיַט האָבנ, אויב ער וועט וועלנ, אליינ זוכנ, זיכ גראָבנ אונ אלצ דאָרט איבערקערנ, וואָס ער וועט צו זיַיַנ פאָרשנ אונ ריכטנ דארפנ.
די גאנצע שול שוינ דעמלט פינצטער, אונ נאָר דאָס אָרט, וווּ די צוויי דערמאָנטע פארבליבענע האָבנ זיכ געפונענ, איז פונ איינעמ אנ אראָפּהענגענדיקנ שוואכ-ברענענדיקנ לאָמפּ אינ מיזרעכ באלייכטנ געווענ.  דאָכ – ווער ס'האָט דעמלט אפילע וויַיַטלעכ אינ מיַיַרעוו, מיטנ פּאָנעמ נאָר צו מיכלענ געווענדט, געשטאנענ, וואָלט געזענ, ווי מיכלס וויִעס רויטלעכ, ווי טאָמעד, בעשאסנ לערנענ איעוו, ער ווערט פונ איעווס דערהויבענע פּיַיַנ אונ לייד דערווארעמט.  איצט נאָכ מער:  ער האָט געוויינט, אונ איבער זיַיַנע הארטע באקנ זיַיַנענ אינ דער מאט-מעשענער באָרד אונ אינ די, ווי סטערניע אויסזעענדיקע, האָר טרערנ גערינט.
אונ לוזי א שטרענגער:  ער האָט מיַיַסע ריכטער אונ פאָרשער, אינעמ שולדיקנס געעפנקיַיַט איצט אריַיַנגעקוקט, געשוויגנ, אויסגעהערט אונ ווי אלצ מער אונ מער בא אימ זיכ אופצועפענענ געפאָדערט.
אונ מיכל האָט, אזוי שטייענדיק פאר לוזינ אונ זיכ מיסוואדע זיַיַענדיק, דערציילט:
– ער איז מיט א פּגאמ...  ער איז פונ א שווערער האנט אָנגערירט, אונ וויפיל ער האָט זיכ ניט געמיט אונ מיט זיכ אויכ איצט ניט צו זיַיַנ פריִערדיקנ גלויבנ קומענ, גיט זיכ אימ ניט איַיַנ.  א קלאָלע!  ער איז ווי ערגעצ אינעמ סאמע אינווייניקסטנ געשלאָגנ.  ער פילט, ווי פרעמדע ווינטנ גייענ אומ אינ זיַיַנ ביניענ;  ס'דאכט אימ, אז אָט-אָט וועלנ זיי זיַיַנע טירנ אונ לאָדנ צעעפענענ, אלצ וועט ווערנ העפקער, אונ ער וועט ווערנ אויס באלעבאָס אפ זיַיַנ אייגנס אונ דערוואָרבנס;  פונ זיַיַנ הויכער,  מיט גרויס שוועריקיַיַטנ אימ אָנגעקומענער, מאדרייגע וועט ער באלד אפ אונטנ אראָפּגעשליַיַערט זיַיַנ, אונ ווי א הונט אפ א קייט, פונ א פרעמדנ קויעכ מיטגעשלעפּט ווערנ אהינ, וווּהינ דער פרעמדער קויעכ וועט אימ דארפנ אונ וועלנ.
וויי, ווי ער ראנגלט זיכ!  וואָס ער האָט שוינ ניט איבערגעטאָנ, וויפל פּיַיַניקונגענ פונ גופ אונ נעפעש שוינ – אונ ס'העלפט ניט.
ער איז זיכ מוידע:  קיינ איינ מענטשלעכע טיַיַווע האָט ער נאָכ נישט, ווי ס'באדארפ צו זיַיַנ, געבראָכנ.  פארקערט, – פונ זיי געבראָכנ, באצוווּנגענ אונ טאָמעד אינ געפענקעניש.  ווי אָט:  די טיַיַווע פונ ליַיַב, לעמאָשל, ווערט בא אימ מיט יאָרנ אונ מיט עלטער ניט געשטילטער, נאָר פארקערט, נאָכ שטארקער.  אז ער גייט אינ גאס, מוז ער די אויגנ אראָפּ האלטנ, קעדיי גאָרניט צו באגעגענענ, גאָרניט צו זענ, אָבער ס'קריכט אימ, וואָס מע טאָר נישט, ווי פונ אונטער דער ערד ארויס אונ מאכט אימ זענ אונ זינדיק...  ס'דערגייט אזוי וויַיַט, אז ער זעט פאר זיכ טאָמעד הוילע, נאקעטע נאָר, וואָס זיַיַנענ אימ אפילע אינמיטנ טפילע אונ לערנענ מעוואלבל אונ מאכנ אימ אזוי אופציטערנ, קימאט ביז אויסנ...
דאָס גליַיַכנ מיט אנדערע טיַיַוועס, ווי די, לעמאָשל, צו געלט, צו קאָוועד, צו קינע, סינע אא.
ערגער אָבער פונ אלצ איז די נעטיִע זיַיַנע אינ אלצ צו לייקענענ, יענע נעטיִע, וואָס דערגייט בא אימ ביז דער גרעסטער ליַיַדנשאפט אונ וואָס ברענגט מיט זיכ פארשיידענע פאר אימ פאָלגנ:  אָדער ער דערפילט זיכ מיטאמאָל פּוסט, אויסגעהוילט, גליַיַכ דאָס גאנצע כיִעס איז פונ אימ ארויס, ס'ווערט אימ אלצ אלצאיינס, אונ גליַיַכ אלע פעדעמ מיט דער וועלט אונ מיט דעמ, וואָס פירט אָנ מיט דער וועלט, ווערנ בא אימ איבערגעריסנ, אונ ער גייט ארומ, ווי אינ אוילעמ-האטויהו;  אָדער אנ אנדערשמאָל, פארקערט, פילט ער, גליַיַכ ווי א ווילדער דולער וואָלט אינ אימ געזעסנ, וועלכער מאכט אימ גוואלדיק אומרויִק, ברענגט אימ צו וועלנ פארדארבנ אונ צו צעשטערנ אונ אלע אופצוברעכנ צוימענ...
שוינ אָפּגערעדט פונ אזוינע "קלייניקיַיַטנ", ווי טאָמעד שאבעס, אז ער שטייט פאר א ברענענדיקער ליכט, וויל ער זי פארלעשנ.  ערגער – ווי אז ער איז אליינ אינ שול, ווילט זיכ אימ אָפט צולויפנ צומ אָרנקוידעש, דעמ פּאָרויכעס אראָפּריַיַסנ אונ, כאסכאָלילע, די "רייניקיַיַטנ" אפ דער ערד אראָפּווארפנ.  ערגער, ערגער – ער קאָנ דאָס גאָר פארנ מויל ניט ברענגענ – נאָר ס'האָט זיכ שוינ אויכ געמאכט, אז ער האָט געהאלטנ א מעסער באמ האלדז, זיכ געוואָלט פונ דער וועלט אונ פונ יענער וועלט אומברענגענ:  קלוימערשט פאר דער מוירע פארנ לייקענענ, אָבער וואָס אינדערעמעסנ איז דאָס דאָכ אליינ די גרעסטע פונ דער גרעסטער לייקענונג...  אונ דאָס אלצ איבער זיַיַנ אינעווייניקסטנ צעשטערער אונ פארדארבער, וואָס ער זעט אימ אמאָל א פארשטעלטנ, ווי אנ אָרעמאנ, בא זיַיַנ שוועל בעטנ, אונ אמאָל ווי א כיַיַע אפ דער דרויסנ-זיַיַט פונ זיַיַנ טיר הויערנ.
אונ וואָס זאָל ער טאָנ, אונ וואָס פאר אנ אייצע זאָל ער זיכ געבנ?
אונ דאָ איז ער אפ א וויַיַלע אנשוויגנ געוואָרנ, מיכל, אונ לוזי האָט אפ אימ, קעדיי אימ ניט צו פארשעמענ, נישט געקוקט, אונ דאנ האָט ער וויַיַטער פאָרגעזעצט אונ דערציילט:
אונ אָט:  אז ס'ווערט אימ אמאָל ענג, אינ שווערע ציַיַטנ ווענ, גייט ער, ווי אלע זייעריקע, ווי באוווּסט, אפנ "פעלד" אפ באנאכט אפנ שטאָטישנ באוווּסטנ צאדיקס קייווער צו נעכטיקנ, קעדיי דאָרט, אינ לערנענ אונ אינ וואכ זיַיַנ, די מאכשאָוועס צו ליַיַטערנ.  אונ אלעמענ, ווי באוווּסט, העלפט עס, אונ אימ – אויכ דאָס ניט.
אונ דאָ מוז ער אימ דערציילנ פונ איינעמ א לעצטנ מאָל, וואָס ס'האָט מיט אימ ערשט ניט לאנג, נאָכ היַיַנטיקנ זומער, אפנ קייווער דאָרט געטראָפנ.
ס'גרוילט אימ נאָכ איצט, זיכ דערמאָנענדיק, אָבער ער איז זיכ דאָכ מיסוואדע אונ ער מוז אלצ דערציילנ, אונ ס'טאָר בא אימ קיינ פארהוילנס ניט בליַיַבנ.
ער האָט זיכ, ווי דער שטייגער, שוינ שטארק שפּעט אינ אָוונט, ווענ קיינ איינציקער נעפעש איז אפנ "פעלד" נישטאָ, אהינ, אינ מיַיַערל, אריַיַנגעשטעלט.  ס'האָט נאָר, ווי טאָמעד באנאכט דאָרט, געברענט איינס א לעמפּעלע, פונ מיַיַערל-שאמעס געלאָזט.  ער האָט זיכ גענומענ לערנענ, מיטנ סייפער פארנ לעמפּעלע שטייענדיק.  לאנג, לאנג אונ אפ שאָענ גאנצע, ביז ער איז מיד געוואָרנ אונ איז א שטייענדיקער, וויַיַזט אויס, אזוי אנשלאָפנ געוואָרנ.  אונ דעמלט האָט זיכ אימ געכאָלעמט:
ער האָט אופגעהייבנ די אויגנ אונ דערזענ:  די שטאָט, די גאנצע שטאָט, אנ איבערגעקערטע:  דער מארק מיט די קלייטנ, די גאסנ מיט אלע היַיַזער, שולנ אונ באָטעמעדראָשימ – אלצ אימ איבערנ קאָפּ הענגט, אונ נאָר דער קלויסטער איז אפ זיַיַנ אָרט געשטאנענ.  דאָס איבערגעקערטע, פריִער נאָר איבערגעקערט, אָבער גאנצ, ניט גערירט, דערנאָכ האָט זיכ אלצ גענומענ שיטנ:  סכוירעס פונ קראָמענ, כפייצימ, זאכנ פונ שטיבער אונ היַיַזער, פונ באָטעמעדראָשימ אלע הייליקיַיַטנ אונ רייניקיַיַטנ – אפ דער ערד צו פאלנ אונ אינ איינ בארג אונ אינ איינ אָנגעהויפנקיַיַט אלעס.  ס'א שטויב אונ פארשטעלעניש געוואָרנ, אונ מע האָט ניט געזענ גאָרניט;  נאָר באלד, וויי, האָט ער דערזענ, ווי אויכ מייסימ פונ די קוואָרימ פאלנ – ווידער אפנ זעלבנ בארג אונ אפנ זעלבנ אָנגעהויפנקיַיַט, אונ נאָר דער קלויסטער איז אלצ אפ זיַיַנ אָרט וווּ געשטאנענ, געבליבנ.
אונ א פיַיַער האָט זיכ אימ פּלוצלונג געוויזנ פונ בארג, וווּ אלצ האָט גענומענ ברענענ, אונ זיכ אליינ האָט ער בא א זיַיַט פונ בארג געטראָפנ, מיט א לאנגנ שטעקנ אינ האנט, אונ וואָס פאר א זאכ, – א נישט הייליקע אָדער יאָ הייליקע, – ס'איז געלעגנ וויַיַטער פונ פיַיַער, האָט ער צוגעשארט, קעדיי דעמ פיַיַער שפּיַיַז צו געבנ, ס'זאָל אלצ ברענענ אונ גאָרנישט ניט אינ דער זיַיַט בליַיַבנ.
אונ דאָס פיַיַער האָט זיכ געשטארקט.  שטוב-זאכנ, סייפערטוירעס אונ ביינער האָבנ געקנאקט, גערייכערט אונ געטשאדעט, אונ ער אליינ בא דער זיַיַט האָט אלצ מער אונ מער אונטערגערוקט.
ער האָט זיכ אומגעקוקט אונ פארוווּנדערט:  וואָס טוט ער דאָ?  בא אזא זאכ ווי קאָנ ער גאָר בליַיַבנ, ביפראט נאָכ מיט אייגענע הענט אזוינס צו טאָנ, אזוינס אפ זיכ נעמענ? – אונ ער איז פאָרט ניט אָפּגעגאנגענ, פאָרט געבליבנ, דעמ שטעקנ ניט אוועקגעלייגט, געשארט, אונ דער גרויסער אומגעהייערער פארשוועכונג א געטריַיַער אונ ווי א געדונגענער געדינט.
אונ דאָס פיַיַער האָט זיכ נאָכ מער געשטארקט.  אונ קוילעס, ווי פונ לעבעדיקע, האָבנ זיכ פונ דאָרט ארויסגעהערט, אונ ער מעג שווערנ, אז זיַיַנ נאָמענ האָבנ די קוילעס אויסגעשריִענ אונ אימ אפ טאָמעד זיַיַנ ליַיַב אונ זיַיַנ געביינ אפ אלע אייביקיַיַטנ פארשאָלטנ.  ביז זיי זיַיַנענ איַיַנגעשטילט געוואָרנ, די קוילעס;  דאָס פיַיַער – אויס, אונ פונ אלצ איז אש געוואָרנ.
אונ דעמלט, וויי, האָט ער פּלוצעמ פונעמ שטיינ-געבליבענעמ קלויסטער ארויס, פונעמ אריַיַנגאנג-טייער זיַיַנ צעפּראלטנ, אימ, זייערנ, דעמ נאָצרי[13] זיכ באוויַיַזנ דערזענ.  ווי טאָמעד, ווי זיי מאָלנ אימ:  מיט א הוילנ קאָפּ, אינ א לאנגנ פּאָלע-מאנטל, באָרוועס אונ ווי א פּעסטעכ פונ שאָפ האָט ער אויסגעזענ.  אונ ער האָט טאקע פאר זיכ א גרויסע טשערעדע געהאט, ער – הינטער איר, אונ א גרויסע טשערעדע פאָרויס, אונ די טשערעדע איז פונ שאָפ, האָט זיכ אימ לעכאטכילע אויסגעוויזנ, דערנאָכ פונ מענטשנ, א מאסע... א מאסע...  אונ נאָר ער (מיכל) איינער פונוויַיַטנ, אונ ס'איז אימ אנ עלנט באפאלנ, וואָס ער בא א זיַיַט, אונ ס'האָט זיכ אימ זייער צושטיינ געוואָלט, אונ אנ אינערלעכער שטארקער כיישעק האָט עמ אָנגעכאפּט, אונ דערצו נאָכ האָט ער, ווי פונ ערגעצ, א וווּנק אפ צוצושטיינ באקומענ, אונ ער איז צו דער טשערעדע צו.
אונ פּלוצלונג האָט ער זיכ דערזענ לויפנ ווי א הונט פאר דער טשערעדע, – א פּאסטעכ הונט אונ, דאכט זיכ, מיט א מינ קרוינדל אפנ קאָפּ, – פאָרויס לויפנ אונ שריַיַענ, וויי:
– א ווארע, א ווארע, פארנ הייליקנ פּאסטעכ אונ פאר דער באגלייבטער טשערעדע...
אונ דאָס דערציילנדיק, האָבנ זיכ שוינ מיכלענ פונ די אויגנ אינ באָרד אריַיַנ טרערנ געגאָסנ, אונ אויכ לוזי האָט זיַיַנ פריִערדיקע רו, פונ בעשאס זיצנ אונ אויסהערנ, פארלאָרנ:  ער האָט זיכ פונ אָרט א הייב געטאָנ, מיכלענ אליינ פארנ שטענדער שטיינ געלאָזט, אונ ער אליינ האָט, א שטארק צעשטרייטער אונ אופגערעגטער, עטלעכע טריט אינ מיזרעכ-זיַיַט אפ א געוויסער שטרעקע הינ אונ צוריק דורכגעשפּאנט.  דערנאָכ איז ער ווידער געקומענ צו זיַיַנ אָרט, וווּ ער איז פריִער אלס גיַיַסטיקער מומכע, אפ מיכלעס אלע גיַיַסטיקע קרענק אויסצוּהערנ, באפולמעכטיקט געזעסנ, אונ א גרויסע פארוווּנדערונג איצט אפ זיַיַנ פּאָנעמ, אונ אָט די פארוווּנדערונג האָט ער מיט א שטומענ אקסל-צוקנ אויסגעדריקט אונ אויכ מיט אייניקע האלבע ווערטער פונ זיַיַנ מויל ארויסגעבראכט.
– אזוי, אזוי, אזוינע כאלוימעס גאָר...
אונ מיכל האָט איצט, נאָכאמאָל פאר זיכ לוזינ א צוריקגעקערטנ האָבנדיק, פאָרגעזעצט:
– אונ דעמלט ווענ ער האָט זיכ ווי א הונט פאר דער טשערעדע לויפנ אונ שריַיַענ דערזענ, האָט ער זיכ פּלוצעמ דערשראָקנ...  דער סייפער, וואָס ער איז מיט אימ, אינ די הענט אימ האלטנדיק, אנשלאָפנ געוואָרנ, איז אימ פּלוצעמ אפ דער ערד אראָפּגעפאלנ, אונ ער האָט זיכ אופגעכאפּט אונ דערזענ, וווּ ער געפינט זיכ.
אונ דאָ האָט זיכ געעפנט די טיר פונ מיַיַערל אונ דער באשטענדיקער שאמעס, דער ליכט-צינדער, וואָס קומט אינ מיַיַערל גאנצפרי אונ וואָס ביז פארנאכט געפינט זיכ דאָרט, איז אריַיַנ אונ האָט אימ דערזענ, אונ ווי טאָמעד, ווענ ער טרעפט גאנצפרי אנ אונדזעריקנ, נאָכ א נאכט דאָרט איבערנעכטיקנ, האָט אויכ אימ מיט זידלעריַיַענ גענומענ טריַיַבנ, אונ ער, מיכל, איז ארויס, ניט באוויַיַזנדיק אפילע דעמ כאָלעמ צו באדענקענ, זיַיַנ ביזאָיענ אונ דעמ ווייטעק אפ זיכ נעמענ.
נאָר ערשט דערנאָכ, שוינ אינ דרויסנ, פאר דער שוועל זיכ טרעפנדיק אונ דערזעענדיק, אז ס'איז שוינ גרויסער טאָג, אונ אפנ הארצנ איז אימ זייער שווער געווענ פונ דער נאכט אונ פונעמ געזעענעמ – איז ער הינטערנ מיַיַערל ארונטער אונ בא איינער א בלינדער וואנט מיטנ פּאָנעמ זיכ געשטעלט, מיט אזא געפיל, ווי אפ בליַיַבנ אונ פארגליווערט ווערנ אונ אפ קיינמאָל שוינ ניט אָפּגיינ פונ דאָרט.  אונ אזוי איז ער טאקע געשטאנענ:  מענטשנ זיַיַנענ פארביַיַ – אונ ער האָט ניט באמערקט, שאָענ פאָריבער – אונ ער האָט ניט געוווּסט.  ביז שפּעט שוינ, ווענ זיַיַנ וויַיַב האָט אינדערפרי, ווענ די קינדער, זיַיַנע טאלמידימ, זיַיַנענ שוינ געקומענ צומ לערנענ, אונ וויסנדיק זיַיַנ אָרט, וווּ ער געפינט זיכ, איז אימ געקומענ רופנ, – האָט זי אימ דערזענ אונ אימ אופגעוועקט אונ אימ אהיימ געבראכט א פארכושטנ, אונ פונ דער נאכט ווי א שיקערנ אונ צעבראָכענעמ.
– אונ ביז היַיַנט, – האָט מיכל וויַיַטער דערציילט, – קאָנ ער זיכ פונ יענעמ געזעענעמ ניט באפריַיַענ.  ס'ערגערט אימ אונ ער קרענקט דערופ.  ער קאָנ אָפט ניט שלאָפנ אונ ליגט איבער גאנצענע נעכט מיט אָפענע אויגנ, אונ ער זעט אָפט אזוינע מיִעסקיַיַטנ באנאכט, אז ס'איז אימ שווער דערנאָכ די טעג איבערצולעבנ:  נישט-גוטע אפ די ווענט, אינ דער לופט, פונ דער סטעליע אראָפּגיינ, פונ דעמ פּאָל ארויסקומענ;  מאסנוויַיַז, אמאָל שטילע, נאָר זיכ דורכגאנווענענדיקע, אמאָל רוישיקע, ווי אפ כאסענע-גייענדיקע;  ניכטערע, שיקערע, מיט קלעזמער אונ מיט טענצ...  אונ ער פילט, אז ער איז עפּעס אנ אייגענער צו אָט דעמ מיִעסנ געזינדל, אז מיט רעכט באזוכנ זיי זיַיַנ הויז, אונ אז אינ איינער א נאכט קאָנענ זיי פונ אימ פאָדערנ, ער זאָל מיט זיי מיטגיינ, אינ זייערע סימכעס אונ טענצ אָנטיילנעמענ, אונ ביכלאל א זייעריקער ווערנ...
ס'העלפט אימ קיינ שפּיַיַענ, ס'העלפט ניט קיינ שפּרוכנ זאָגנ, ער שפּייט אונ שפּרעכט, אונ זיי טוענ זייערס:  קומענ אונ גייענ, גייענ אונ קומענ, אונ איינ זאכ, פילט ער, פאָדערנ זיי פונ אימ:  לעסטערונג.  אויב ניט מיט טאט, איז מיט וואָרט, אויב נישט מיט וואָרט, איז כאָטש צוקוקנ, ווי אנדערע, ווי זיי לעסטערנ.  ס'איז רעכט אז זיי קומענ אמאָל מיט "רייניקיַיַטנ", צעוויקלענ זיי פאר אימ אינ די אויגנ אונ טוענ אָפּ מיִעסע זאכנ אפ זיי, אזוינע מיִעסע, וואָס וויי די אויגנ, וואָס זעענ עס, אזוינע, וואָס קיינ מענטשלעכ מויל ניט צו ברענגענ, אזוינע, ווי טיטוס האָראָשע אינ זיַיַנ ציַיַט, אונ ווי אנדערע רעשאָיִמ אינ אנדערע ציַיַטנ... 
ס'באשלאָגט אימ א שווייס, א טויט-אנגסט – דאָס צוזעענדיק;  ער בליַיַבט מאט אונ אויסנ אונ ער קאָנ גאנצע טעג דערנאָכ צו זיַיַנ רו אונ צו זיַיַנע קויכעס ניט קומענ.  ער ווייסט ניט, וואָס ער טוט, ער ווייסט ניט, וואָס מע רעדט צו אימ, אונ אָפט פעלשט ער דערומ אינ זיַיַנ מעלאמדישער שליכעס:  לערנט מיט די קינדער ניט, קאָנ קיינ הייליקנ סייפער ניט זענ, אונ ס'ווילט זיכ אימ ווידער צו די יענע, צו די שארפע כקירע-ספאָרימ זיכ נעמענ, צו יענע, וואָס לערנענדיק זיי, קאָנ ער עמעס טאקע דעמ גלויבנ פארלירנ, אָבער צוזאמענ מיט דעמ, זיכ באפריַיַענ אויכ פונ אלעמ מיִעסנ אונ העסלעכנ, וואָס הענגט זיכ אָנ אונ באגלייט אונ לויערט אפנ גלויבנ.
אונ דאָ איז מיכל שוינ אינגאנצנ אנשוויגנ געוואָרנ, אונ שטיל שטיינ בליַיַבנדיק, פונ לוזינ ווי אפ זיַיַנ אורטייל אונ גוירל געווארט.  אונ לוזי האָט דעמלט נאָכ אלצ אפ מיכלענ ניט געקוקט, מיינענדיק, אז יענער האָט נאָכ וואָס צוצוגעבנ, אז ער דארפ נאָכ אונ האָט נאָכ...  אָבער אז ער האָט דערפילט, אז ניט, האָט ער מיטאמאָל די אויגנ א הייב געטאָנ אונ מיכלענ אינגאנצנ, ווי גרויס ער איז, מיט אזא בליק אָפּגעמאָסטנ, גליַיַכ ער האָט איצט, קוקנדיק אפ אימ, זיכ איבערציַיַגט אינ דעמ, וואָס ער האָט נאָכ פריִער, בייס מיכל האָט געהאלטנ אינמיטנ דערציילנ, זיכ געטראכט.  אונ נעמלעכ, אז נישט נאָר א פּגאמ בא מיכלענ, נישט נאָר ליַיַכט אָנגערירט, נאָר א בראָכ, א בראָכ אפ ניט צומ פארהיילנ, ניט צומ פארהעפטנ, אונ אז אזוינע ענדיקנ שלעכט געוויינלעכ, אונ אויכ ער, מיכל, קאָנ אזוי, אונ אז אפ אזוינע איז זיכ ניט צו בויענ, אזוינע קאָנענ קיינ שוועריקיַיַטנ פונ קיינ ביניענ ניט אויסהאלטנ, וויַיַל זיי זיַיַנענ זיכ אליינ שווער.
אזוי האָט לוזי געטראכט, אָבער זאָגנ, נאטירלעכ, האָט ער דאָס ניט געזאָגט, אונ געזאָגט, פארקערט, האָט ער דאָס, וואָס מע זאָגט יאָ, אונ וואָס מע דארפ זאָגנ אינ אזוינע פאלנ:  אפ צו פארגרינגערנ, יענעמ דאָס הארצ ליַיַכטער מאכנ, אונ דערופ האָט דאָכ לוזי גענוג מיטלענ, וויסנ אונ גיַיַסטיקע דערפארונג געהאט.  אזוי, אז ווער ס'וואָלט אפילע פונוויַיַטנ געשטאנענ אונ וואָלט אליינ לוזיס ווערטער ניט געהערט, נאָר וואָלט געקוקט אפ מיכלענ בעשאס יענער הערט זיי, וואָלט גליַיַכ געזענ, אז מיכלס פּאָנעמ באפריַיַט זיכ וואָס אמאָל מער פונ דער שווערמוטיקיַיַט, וואָס איז די גאנצע ציַיַט פונ זיַיַנ דערציילנ געלעגנ אפ זיַיַנ פּאָנעמ, אז זיַיַנע טונקעלע בורשטינ-אויגנ ליַיַטערנ זיכ, ווי א ניַיַע דערליַיַכטערונג-הויט קומט אפ אימ, א פרישע אונ פארגעניגטע, – פונ לוזיס פארשטיינ אונ באנעמענ זיַיַנ געמיט, וואָס האָט אימ איצט, ווי אינ א טיפעניש אראָפּ, וווּהינ ער האָט אראָפּגעזונקענ, א האנט דערלאנגט, אונ פונ אריַיַנגעבנ אימ אזוינע אייצעס אונ מיטלענ, וואָס זיַיַנענ פּונקט פאר אימ, פאר זיַיַנ שטאנד אָנגעמאָסטנ, פאר זיַיַנע קויכעס זיי צו דערגרייכנ, קעדיי דורכ זיי ארופצוקלעטערנ, זיכ ארופהייבנ, אונ ווידער צו דער געבענטשטער, זעלישער טאָג-שיַיַנ צו קומענ.
אונ דערמיט האָט לוזי פארענדיקט.
אונ אינ שול דעמלט איז, ווי געזאָגט, אויסער זיי ביידע, אויסער לוזינ אונ מיכלענ, קיינער ניט געווענ.  דער איינציקער לאָמפּ, וואָס האָט אינ מיזרעכ-זיַיַט, פונ סטעליע אראָפּהענגענדיק, געברענט, האָט פריִער נאָר איינעמ א שטייענדיקנ, אינ שטארקע מאָרעשכוירע, פאר א צווייטנ, זיצנדיק, געזענ, דערנאָכ דעמ שטייענדיקנ א דערליַיַכטערטנ שוינ, אונ פארקערט, דער זיצנדיקער מאָרעשכוירעדיק, ווי ער וואָלט מיטנ שטייענדיקנ מיט די ראָלנ זיכ געביטנ.
דאָס איז לוזי, נאָכ דעמ, ווי ער האָט מיכלענ געטרייסט אונ דאָס, וואָס ער האָט אימ צו זאָגנ געהאט, אָפּגעזאָגט, אפ זיַיַנ אָרט איצט, ווי אנ עטוואָס אויסגעשעפּטער געזעסנ, – אנ איַיַנגעמידטער;  ער האָט אויסגעזענ, ווי איינער, וואָס איז נאָרוואָס ארויס פונ א שווערער מאסע אָפּצוטראָגנ, אָבער וואָס א צווייטע, א נאָכ מער שווערערע, שטייט אימ פאָר, וויַיַל געפילט האָט ער, אז נאָכ מיכלס ווידע, דער נאָרוואָס פאָרגעקומענער, וועט געוויס אונ אפ זיכער נאָכ עפּעס קומענ, וואָס וועגנ דעמ האָט ער איצט געטראכט, אונ צו דעמ קומענדיקנ אינערלעכע באציִונג אונ שטעלונג שוינ גענומענ.
אָבער די ציַיַט איז שוינ שפּעט געווענ, אונ לוזי האָט באדארפט אהיימ גיינ.  ער האָט זיכ דערומ באלד אופגעהויבנ, זיַיַנ מאנטל אפ זיכ גענומענ, אונ ווי טאָמעד ער איז געוווינט – פארנ ארויסגיינ פונ שול אונ זי פארלאָזנ, צומ אָרנקוידעש צוגיינ, דעמ פּאָרויכעס צו די אויגנ נעמענ אונ אימ א קוש טאָנ.  אזוי האָט ער אויכ איצט געטאָנ, אָבער דאָס מאָל האָט ער זיכ באמ פּאָרויכעס לענגער פארזאמט, אימ מער פאר די אויגנ געהאלטנ, ווי זיכ באראטנדיק מיט אימ אונ בא אימ אנ אייצע פרעגנדיק.  דערנאָכ איז ער, פונ מיכלענ באלייט, פונ שול ארויס.
ס'איז געווענ נאָכ זייער א הייסנ טאָג אונ דושנעמ אפדערנאכט דעמלט.  ערגעצ וויַיַט, אונטער א ניט-אָנגעזעענעמ האָריזאָנט, האָט זיכ געפילט, קליַיַבט זיכ, – מעגלעכ אפ באנאכט, מעגלעכ ערשט אפ מאָרגנ, – דער ווארעמ-וועטער אינ שטורעמ איבערגיינ.  אָבער דערוויַיַל שטיל אונ אינ לופט נאָכ נישט צו מערקנ;  פינצטער, אָבער די הויכע עלעל-שטערנ האָבנ דעמ הימל באלויכטנ, אונ אינ די גאסנ – וווּ ניט וווּ, אונ וויַיַט אָפּגעטראָטנ איינס פונ אנדערנ – איינציקע לאמטערנעס.
אונ זיי – לוזי אונ מיכל – האָבנ זיכ איצט געלאָזט פונ צענטער שטאָט, וווּ די שול, וווּ זיי האָבנ פארבראכט, האָט זיכ געפונענ, צומ עק שטאָט, וווּ לוזיס ברודער, מוישע מאשבער, האָט געוווינט.
דער וועג איז זיי איצט געלעגנ דורכ גאסנ, געסלעכ שוינ אָנ קיינעמ, אָנ דורכגייער אונ צומ שלאָפ שוינ ווי אָפּגעשטאָרבענע.
אונ דאָ איז מיכל, זיַיַענדיק איצט אליינ מיט לוזינ אינ גאס, ווי פריִער מיט אימ אליינ אינ שול, ארויס מיט דעמ, צוליב וועלכנ, אייגנטלעכ, אונ מעגלעכ דעריבער טאקע, ער האָט דאפקע פאר לוזינ אונ ניט פאר קיינ אנדערנ זיַיַנ ווידע האלטנ געוואָלט.  וויַיַל נאָכ אָט דער ווידע האָט ער דעמ מיינ אונ אינ זינענ געהאט אימ דאָס באלד וויַיַטער-קומענדיקע צו זאָגנ, דאָס, וואָס אויכ לוזי האָט זיכ נאָכ אינ שול זיַיַענדיק, שוינ געריכט אונ געגרייט דערופ.
אונ מיכל האָט געזאָגט:
– איצט זעט ער דאָכ שוינ, לוזי, ווי ער, מיכל, האלט:  אליינ א געשלאָגענער, וואָס האָט נאָכ מיט זיכ אליינ פיל צו טאָנ, היַיַנט, ווי קאָנ ער נאָכ פאר פרעמדע אנ אָנפירער זיַיַנ, די מאסע פונ אנדערע אפ זיכ צו טראָגנ, נאָכ אנדערע צו העלפנ, אנדערע צו היילנ, ווענ ער איז אליינ ניט געהיילט?  אונ די באדערפעניש אינ אָנפירער איז גרויס, כאָטש די "אונדזעריקע" זיַיַנענ ווייניק אינ צאָל, אָבער דאָכ א צאָל, אונ ער, מיכל, פילט זיכ ניט פאר פּאסיק, וויַיַל ער אליינ נייטיקט זיכ נאָכ ביז גאָר-גאָר אינ אָנפירערשאפט: – אינ אנ עלטערנ פונ זיכ, אינ א מער דערפארענעמ, מער פעסטערנ, בא וועמעס זיַיַט ער זאָל קאָנענ שטיינ, אינ יענעמ זיכ אָנשפּארנ אונ אינ שווערע ציַיַטנ זיַיַנ אייצע צו פרעגנ.  אונ, פארשטענדלעכ, וואָלט ער אליינ, אונ אלע אונדזעריקע, ווי ער, מיכל, גליקלעכ געווענ אזא, לעמאָשל, ווי לוזי, בעראָש פונ זיכ צו שטיינ האָבנ;  וויַיַל נאָכאמאָל, נישט געקוקט דערופ, וואָס די איידע איז א קליינע, איז אָבער, ווי לוזי ווייסט, די שטאָט א גרויסע, אונ פיל אנדערע פונ אנדערע סעקטעס וואָלט מענ געקאָנט, אונ יענע וואָלטנ זיכ אויכ געלאָזט, אריַיַנציִענ, אונ די איידע אונדזערע אפ פיל פארגרעסערנ.  אָבער דערופ דארפ מענ זיַיַנ מיט אלע יענע באוווּסטע מיַיַלעס, וואָס קיינער פונ די אונדזעריקע, אויסער אימ, לוזינ, נאטירלעכ, פארמאָגט ניט:  ער איז באוווּסט, ער איז אויכ, ווי מע דארפ צו אזוינע זאכנ, מיט וואָס מע דארפ באוואָפנט, אונ צו אימ וואָלט זיכער דער גרויסער דערעכערעצ געווענ, וואָס צו קיינ אנדערנ, אויסער אימ, קאָנ ער ניט זיַיַנ אונ איז ניט מעגלעכ.
– הא?  איז עפשער וואָלט ער א טראכט געטאָנ, לוזי, אונ וואָלט באשלאָסנ דאָ אינ N בא די זייעריקע אפ אָנפירשאפט צו בליַיַבנ?
– צו בליַיַבנ. – האָט לוזי, ווי שוינ פונ פריִער וויסנדיק אונ נישט איבעראשט פונעמ פאָרשלאָג, א זאָג געטאָנ אונ גליַיַכ אנטשוויגנ געוואָרנ.
– יאָ, – האָט מיכל געזאָגט אונ וויַיַטער פאָרגעזעצט, – וויַיַל א מילכאָמע קומט דאָ אויס צו האלטנ אפ צוויי זיַיַטנ:  מיט אלע איבעריקע קיטעס פונ שטאָט, וואָס זיַיַנענ, ווי צונויפגערעדט, אונדז צו רוידעפנ אונ אונדז איַיַנצושלינגענ – פונ איינ זיַיַט;  אונ פונ דער אנדערער – מיטנ אלגעמיינעמ, מיט אונדזערנ אונ אויכ מיט זייער סוינע, דער אפּיקאָרסעס, וואָס וואקסט אונ שטארקט זיכ אונ איז גרייט אונדז אונ אויכ אונדזערע פארפאָלגער אופצופרעסנ.
אונ דאָ האָט מיכל זיכ נאָכאמאָל צו די איניאָנימ פונ דער אייגענער סעקטע אומגעקערט אונ דערציילט די שוועריקיַיַטנ, וואָס אימ קומט אויס אויסצושטיינ, די פארלוירנקיַיַט, אינ וועלכער ער געפינט זיכ אָפט, וואָס ער ווייסט ניט וואָס צו טאָנ אונ ווי זיכ אנ אייצע געבנ.
ווי אָט, לעמאָשל, איז די לעצטע ציַיַט צו זיי געקומענ א באָכערל, גאָר גאָר א יונגער, פונ א וויַיַט שטעטל ערגעצ, וועלכער האָט גליַיַכ, ווי נאָר זיכ באוויזנ, גענומענ וויינענ, וויינט אד האיעמ, אונ מע קאָנ אימ ניט בארויִקנ.  וואָס איז די מיַיַסע?  ער האָט זיכ פונ קינדוויַיַז אָנ דערצויגנ אינ איינ שטוב מיט א שטיפשוועסטערל, אונ אז ביידע זיַיַנענ עלטער געוואָרנ, האָט זיכ, וויַיַזט אויס, מיט זיי עפּעס געטראָפנ...  וואָס – זאָגט ער ניט, נאָר איבער דעמ האָט ער די שטוב פארלאָזט, זיַיַנ שטאָט, ער איז א ציַיַט צופוס געגאנגענ, ביז ער איז געקומענ אהער, אונ, קומענדיק, האָט ער צו אונדז געטראָפנ, אונ די גאנצע ציַיַט האלט ער אינ איינ וויינענ – באטאָג, באנאכט, אונ ווענ מע טוט נאָר א קוק אפ אימ, איז ער אינ טרערנ.  אונ אז מע טרייסט אימ אונ מע זאָגט אימ:  "הער אופ, טשוּווע אונ כאראָטע העלפט"...  וויינט ער נאָכ שטארקער, זאָגט:  ניט דאָס, ניט דערפאר, נאָר ער האָט מוירע פאר א ניַיַער אוויירע, וויַיַל דער קאָפּ איז אימ אינ אוויירע...
צי אָט, לעמאָשל, אנ אנדער זאכ, איינע פונ פיל, וואָס מאכט זיכ:  אוורעמל דעמ שניַיַדערס וויַיַב קומט אונ קלאָגט זיכ:  אוורעמל איז איר שוינ לאנג קיינ מאנ ניט, קומט ניט צו איר, באפוילט זי ניט, ווי דער שטייגער אונ ווי דער דערעכ האָיילעמ...  נאָר מיילע, אוורעמלס וויַיַב, ווי אוורעמלס וויַיַב:  זי קומט שטיל, וויינט שטיל אונ גייט אוועק א שטילע.  אָבער אָט איז מיטנ זעלביקנ שאָלעמ דעמ טרעגערס וויַיַב געקומענ, א ייִדענע שוינ גאָר אנ אנדערע, מיט קוילעס אונ טיַיַנעס:  "וואָס האָט איר מיר, שריַיַט זי, מיַיַנ שאָלעמענ פארביטנ, וואָס פאר א קישעפ אָפּגעטאָנ, וואָס פונ אימ געמאכט?  קיינ פּארנאָסע ניט, קיינ וויַיַב אויכ ניט, איז וואָס וויל ער – א ציג אינ בעט אריַיַנ?"  אונ זי ליארעמט, מאכט גוואלדנ, מע זאָל איר איר פריִערדיקנ שאָלעמ אָפּגעבנ, מיר זיַיַנענ שולדיק, אניט וועט זי בערד אויסריַיַסנ אונ אינ אלע גאסנ שריַיַענ.
אונ דאָ, דאָס דערציילנדיק, האָט שוינ מיכל געשמייכלט אונ אויכ לוזי מיט אימ.
זיי זיַיַנענ שוינ דעמלט נאָכנ פּאמעלעכנ שפּאצירגאנג דורכ די שטאָט-גאסנ אפ דער שטילער הילצערנער בריק ארופגעקומענ, אפ דער, וואָס פארייניקט ביידע שטאָט-טיילנ, דעמ אייבערשטנ מיט דעמ אונטערשטנ, אונ וואָס פירט אפ דער גאס, וווּ לוזי האָט צו זיַיַנ ברודערס הויז באדארפט.
אפנ בריק איז דעמלט, איבער דער שפּעטער שאָ, שוינ קיינעמ אונ גאָרניט צו באגעגענענ געווענ – קיינ דורכפאָרער, דורכגייער;  נאָר צוויי לאטערנעס – איינער באמ אָנהייב בריק, דער צווייטער באמ עק – האָבנ א שוואכלעכע שיַיַנ אפנ מיטנ בריק ארופדערלאנגט, אונ אויכ אפ ביידע ברעגעס האָבנ זיי זייער געבראָכענע אָפּשפּילונג אינ וואסער געפונענ.
דער טיַיַכ איז נאָכנ הייסנ טאָג געלעגנ א לינדער, א בארוטער.  קיינ ווינט האָט זיַיַנ אויבערפלאכ ניט גערונצלט אונ דעמ טשערעט בא די ברעגעס אינ ערגעצ ניט שאָרכנ געמאכט.  די שטערנ פונ הימל האָבנ זיכ נאָכ אינ וואסער גאנצ אונ גלאט אָנגעזענ, אונ ווער ס'איז דעמלט אפנ בריק געגאנגענ, איז אויכ אימ פונ דער שטערנ-שיַיַנ אונ וואסער-מענוכע א געוויסער כיילעק אראָפּגעפאלנ.
מיר מיינענ אונדזערע צוויי דורכגייער דעמלט, וואָס איינער פונ זיי, מיכל, האָט זיכ איצט, נאָכ דער ווידע, געפילט, ווי פונ א גרויסער היצ אפ דער פרישער לופט געקומענ, א באפריַיַטער אונ דערפרישטער, אונ דער ארומ – דער בריק, דער טיַיַכ, דאָס אָוונט-וואסער אונ די געשטילטע ברעגעס – האָבנ אינ אימ דעמ גלויבנ אינ זיַיַנ באניַיַונג אונ דערפרישונג נאָכ מער געשטארקט;  אונ אויכ לוזי אופגעלייגט אונ דערפרישט דערפאר, וואָס ער האָט אנ אנדערנ, א צווייטנ געשטארקט, כאָטש ער אליינ איז איצט מיט נאָכ איינעמ א געדאנק פארנומענ געווענ, מיטנ געדאנק, וועגנ דעמ, וויִאזוי צו לייזנ די פראגע פונ בליַיַבנ צי ניט בליַיַבנ, אונ וואָס מיכלענ צו ענטפערנ, ווענ יענער וועט אימ, איצט אָדער שפּעטער, אפ זיַיַנ ענדגילטיקנ באשלוס פרעגנ.
אונ אָט אזוי זיַיַנענ זיי שוינ דעמ בריק דורכגעגאנגענ אונ אינ יענער גאס, וואָס באלד נאָכנ בריק, פארקערעוועט, וווּ לוזיס ברודערס הויז האָט זיכ געפונענ.  אונ דאָ האָבנ שוינ ביידע מיטאמאָל עפּעס אינ די פּאָלעס פונ זייערע קליידער א קילקיַיַט דערפילט:  ערגעצ וויַיַט אינ א הימל-עק, וואָס אינ דאָרעמ-מיַיַרעוו-זיַיַט פארשטעקט, האָט זיכ דער האָריזאָנט געבראָכנ, געווינטלט אונ געבליצט, אונ כמארעס האָבנ זיכ דאָרט – נישט צו וויסנ אפ געוויס צי אפ יאָ-שטורעמ, צי אפ נישט – אפ באנאכט געקליבנ.  אונדזערע דורכגייער האָבנ זיכ דערומ שוינ אונטערגעיַיַלט, אונ ווענ זיי זיַיַנענ צו מוישע מאשבערס הויפ געקומענ, האָבנ זיי זיכ, פארנ געזעגענענ, נאָכ אפ א וויַיַלע נאָכ פאר דער פאָרטקע פארהאלטנ, קעדיי זייער שמועס צו פארענדיקנ, אונ צומ סאָפ שמועס האָט מיכל טאקע ווידער לוזינ אינ פריִערדיקנ דערמאָנט, אונ איַיַלנדיק מיט א לעצטער פראגע זיכ צו אימ געווענדט:
– הא?  איז ווי מיינט ער, לוזי, מיקויעכ דעמ, וואָס ער, מיכל, האָט אימ פאָרגעלייגט?
– מירנ זענ, מירנ באטראכטנ, – האָט אימ דערופ לוזי געענטפערט.
אונ דאָ האָבנ זיי זיכ שוינ געזעגנט, זיכ "א גוטע-נאכט" געזאָגט.  מיכל איז מיט א פארהויבענער פּאָלע פונ ווינט, אנ איַיַלנדיקער, אפ א לאנגנ וועג, אפ צוריקוועגס צו זיכ אהיימ אוועק, אונ לוזי האָט גליַיַכ די פאָרטקע געעפנט אונ באלד אינ הויפ צו זיַיַנ ברודער שוינ אריַיַנ.


* * *


אז לוזי איז אריַיַנגעקומענ אינ שטוב, איז שוינ אינ עסצימער זיַיַנ ברודערס בניי-באיִס קיינער דעמלט ניט געווענ:  שוינ שפּעט, אונ דאָס מאָל האָט זיכ אפילע גיטעלע, מוישעס וויַיַב, אפנ מאנס ברודער, אפ לוזינ, נישט דערווארט, אונ ווארטנ געבליבנ איז אליינ נאָר מוישע.
אינ צימער איז, ווי אלעמאָל אינ דער ציַיַט, נאָכ א שפּעטלעכנ וואָכעדיקנ אפדערנאכט, געבליבנ א געוויסער סאָרט לופט – פונ א גאנצער ריי פארשיידענע מענטשנ אופנעמענ, ווי אָנגעשטעלטע, וואָס האָבנ אינ מוישעס געשעפט געדינט, וועלכע פלעגנ קומענ פארנ טאָג אָפּגעבנ רעכענונג אונ נעמענ פאראָרדענונגענ אפ וויַיַטער, אפ מאָרגנ.
ס'פלעגנ קומענ נעעמאָנימ-קאסירער – סאָליד אונ זויבער געקליידעטע, מיט איידעלע הענט, מיט פיַיַנעמ לאָשנ אונ מאנירנ, אונ אויכ פּראָסטע אָנגעשטעלטע, וואָס האָבנ אינ די געשעפטנ געטאָנ די גראָבע ארבעט, וועלכע האָבנ אינ אָוונט עטוואָס נאָר דעמ באטאָגיקנ ברודיקנ הוילעכ געביטנ, אָבער מיט שלעכט-געוואשענע הענט, אונ וואָס דערומ האָבנ זיי זיכ געפילט געענגט אונ זיכ געהאלטנ ניט איבעריק פריַיַ.
דאנ אויכ אנדערע:  סאָכרימ אונ מוישעס זיַיַנ-גליַיַכנ, וואָס פלעגנ קומענ וועגנ אלטע, שוינ פאראנענע געשעפטנ;  אויכ מעקלער, וואָס קומענ אופגעבנ ניַיַע, אונ פּראָמילניקעס – וועגנ געלט געבנ אונ נעמענ אאוו.
מוישע מאשבער האָט טאָמעד אינ יענער שאָ אויסגעזענ א ביסל מיד-בלאס.  אונ א ליַיַכטע וועטשערע האָט אפ אימ געווארט נאָכ אָט די אלע שמועסנ מיט מענטשנ אונ נאָכ די פארשיידענע אופנאמענ – אפנ אָפּגעראמטנ טיש, אפסניַיַ פארשפּרייטנ, אונ אויכ צו איר, צו דער ליַיַכטער, פלעגט ער זיכ ניט מיט איבעריקנ כיישעק גענומענ אונ, ווי געזאָגט, א מידלעכער זיכ זעצנ.
אזוי אויכ דאָס מאָל.  אז לוזי איז אינ עסצימער אריַיַנ, האָט ער געטראָפנ מוישענ אנ איַיַנגעמידטנ אונ שוינ צומ שלאָפנ גענייגטנ, אפ אימ נאָר מיט דער וועטשערע ווארטנדיק.  ער האָט זיכ דערומ ניט איבעריק געזאמט, לוזי:  זיכ געוואשנ, אונ אויכ ער האָט זיכ צומ טיש געזעצט.
אונ באמ טיש האָט זיכ צווישנ אימ אונ זיַיַנ ברודער, ווי ביכלאל אינ דער לעצטער ציַיַט, א האלב-קאלטער, זיַיַטיק-אָפּגעפרעמדטער שמועס פארבונדנ, ווי נאָר פונ יויצע וועגנ, ווי נאָר קעדיי דאָס אומאָנגענעמע שוויַיַגנ אונ דעריקער, קעדיי טאָכ-איניאָנימ אויסצומיַיַדנ.
מוישע האָט בא לוזינ וועגנ זיַיַנ טועכצ אונ זיַיַנע דראָכימ ניט געפרעגט, וויַיַל ער האָט, אויכ נישט פרעגנדיק, געוווּסט;  אונ אויכ לוזי, פונ זיַיַנ זיַיַט – ווענ זיַיַנ ברודער וואָלט אפילע יאָ געפרעגט, וואָלט ער פונ ענטפער זיכ אויסגעדרייט, קעדיי אינ לאנגע וויקוכימ ניט אריַיַנ, פונ וועלכע, ווי ער האָט געוווּסט, אונ איז זיכער געווענ, אז דער ברודער וואָלט פונ זיי ווידער א באזיגטער אונ א פארשעמטער ארויס.  אונ דאָס האָט לוזי ניט געוואָלט.
דאָס איינציקע, וואָס מוישע האָט איצט אינ זיַיַנ זיַיַטיק-אָפּגעפרעמדטנ טאָנ יאָ פאר מעגלעכ געהאלטנ צו פרעגנ, איז געווענ דאָס, וואָס, "וווּ רעכנט ער, לוזי, אזויווי די יאָמימנויראָיִמ דערנעענטערנ זיכ, אינ די יאָמימנויראָיִמ צו פארבליַיַבנ – דאָ, אינ N, צי ער פאָרט, ווי אלע זיַיַניקע, אפ יענע טעג אהינ, קיינ אומאנ, אפנ "ציִענ"[14].
דערופ האָט לוזי אימ געענטפערט:
– דאָרט, אפנ "ציִענ".
– נו, אונ דערנאָכ? – האָט מוישע ווידער געפרעגט.
– אהער צוריק, – האָט לוזי געענטפערט.
– צוריק?
– יאָ, אפ דאָ צו זיַיַנ אונ אפ שטענדיק שוינ צו פארבליַיַבנ.
דערביַיַ האָט מוישע געוואָלט די אויגנ אופהייבנ, א שטארק פארוווּנדערטער, אפ לוזינ א קוק צו טאָנ, אימ באטראכטנ, אונ עפשער אויכ נאָכ א פּאָר ווערטער אימ צו פרעגנ, קעדיי זיַיַנ לעצטנ ענטפער בעסער צו פארשטיינ...  נאָר אינ דער מינוט האָט זיכ פּלוצעמ פונ דער שוועל פונ עסצימער עפּעס א קאָל דערהערט, וואָס האָט זיכ אינ שפּעט-באנאכטיקנ שטיל-ברודערשנ שמועס אריַיַנגעמישט, אונ אומגעריכט א זאָג געטאָנ:
– אפ שטענדיק בליַיַבנ?  אוי, גוט טאקע, וואָס אפ שטענדיק...
אונ דאָ האָבנ ביידע ברידער מיטאמאָל דערשראָקענע די אויגנ צו דער טיר אופגעהויבנ אונ דערזענ:
פּונקט אפ דער שוועל, אינ כאָלעל פונ דער טיר, איז געשטאנענ א נידעריקלעכער פארשוינ, א שלעכט-אָנגעטאָנענער.  א יונגער נאָכ, בא די דריַיַסיק, אָבער פונ דער שטארק בלאָנדער באָרד, דער נישט-געקעמטער, אונ פונעמ אָפּגעלאָזענעמ אונ אָרעמענ הוילעכ, אונ דעריקער פונ די צוויי קליינע שטארק-שארפע שווארצאפּלענ, וואָס האָבנ זיכ באזונדערס, נישט ווי בא אנדערע מענטשנ, שטארק אויסגעטיילט פונ די וויַיַסלעכער, איז זיַיַנ עלטער נישט צו דערקענענ:  מעגלעכ, גאָר יונג אונ נאָר דער היילעכ פארענדערט אימ, מעגלעכ, אויכ עלטער, נאָר די אויגנ קוקנ אימ יונג.
דאָס איז געווענ אלטער, דער דריטער ברודער מאשבער, וואָס שוינ באלד נאָכנ ערשטנ בליק איז צו זענ געווענ:
נישט קיינ ברודער, נאָר א אומגליק:  אנ אומנאָרמאלער, וואָס כאָטש דאָס מויל איז בא אימ זיסלעכ, אונ שמייכלט טאמעוואטע, אָבער דער קאָפּ, די אויגנ אונ דער שטערנ, ווי דורכ שטארקע שטורמעס דורכגעגאנגענ:  דער שטערנ הארט, הארב אונ ווי ניט איינמאָל אינ א וואנט זיכ געקלאפּט, אונ נאָר דערוויַיַל זיכ ניט צעקלאפּט;  אונ די אויגנ – כאָטש אפנ ערסטנ בליק גוטמוטיקע, אָבער אויכ אזוינע, וואָס קאָנענ אזוינס באוויַיַזנ, אז ניט נאָר קליינע קינדער, נאָר אויכ גרויסע זאָל א ציטער אָנכאפּנ אונ זיי זאָלנ פונ זיי אנטלויפנ אפ מיַיַלנ.


* * *


אונ דאָ מוזנ מיר זיכ איבעריַיַסנ אונ אונדזער דערציילונג פארהאלטנ, קעדיי זאָגנ א פּאָר ווערטער וועגנ אלטערנ אונ וועגנ זיַיַנ לעבנס-ביִאָגראפיע.
כאָטש, מעגלעכ, נישט דאָ איז דאָס אָרט, אונ מעגלעכ, אז ביכלאל איז קיינ אָרט פאר אימ, פאר אזא, וואָס אקטיוו אינ דער דערציילונג ווירקט ער ניט אונ קאָנ ניט ווירקנ, אונ מיר וואָלטנ אימ אינגאנצנ געקאָנט פארביַיַגיינ אָדער וווּ-ניט-וווּ נאָר דערמאָנענ.  מיר האָבנ דאָכ ניט אזוי געטאָנ אונ נאָכ לאנגנ יושעוו-האדאס אימ אריַיַנגעפירט אונ ווילנ זיכ אפ אימ דאָ עטוואָס לענגער פארהאלטנ, מאכמעס, אויב אפילע קיינ אקטיווע ווירקונג ניט, אָבער דאָכ א ווירקונג האָט ער געהאט, אליינ שוינ מיט זיַיַנ זיַיַנ אונ געפינענ זיכ אינ יענעמ הויז, וועגנ וועלכנ ס'גייט בא אונדז די רייד דאָ;  אליינ שוינ דערפאר, וואָס ער איז אנ אייגענער פונ יענעמ הויז, אונ וואָס בלוט איז ניט קיינ וואסער, אונ מיר רעכענענ, אז דער פאָרשער וועט אינ א צווייטנ אָדער א דריטנ דאָר בא איינציקע פונ די שפּעטערדיקע מישפּאָכע-מיטגלידער, מעגלעכ, דאָכ ווענ-ניט-ווענ א קליינ זוימענ-קערנדל אויכ פונ יענער קרענקלעכער יערושע געפינענ, וואָס אינ דעמ דאָר, וועגנ וועלכנ מיר ריידנ דאָ, איז זי, צומ גרויסנ אומגליק, אינגאנצנ אפנ כיילעק פונ איינעמ נאָר, אינגאנצנ אפ אלטערס כעיילעק אויסגעפאלנ.
איז אלזאָ וועגנ אלטערנ.


* * *


ער איז געבוירנ דער מיזיניק, דער יונגסטער אונ לעצטער בא די עלטערנ פונ מוישענ אונ לוזינ.  ווענ נאָכ גאָר א פּיצעלע – נאָרמאל אונ נאטירלעכ געוואקסנ, ביזנ כיידער אריַיַנ, דה. ביזנ לערנענ, – ווי אלע קינדער.  נאָר אינ כיידער שוינ האָט מענ שוינ גליַיַכ באמערקט:  ער קוקט ניט אפ וואָס מע וויַיַזט אימ, האלט די אויגנ ארויס פונ סידער, אינ וועלכנ מע לערנט אימ, אונ אז מע זאָגט אימ:  "זאָג אנ אלעפ", זאָגט ער נאָכ:  "זאָג אנ אלעפ", – "זאָג א בייס", – דאָס זעלביקע: – "זאָג א בייס".
מע האָט די ערשטע ציַיַט געמיינט:  ס'מאכט זיכ, צעשטרייט, א קינד אזא, אָבער, סאָפקאָלסאָפ, וועט ער זיכ בעסערנ, אופמערקזאמ ווערנ.  דערמיט האָט מענ זיכ מיט שוועריקיַיַטנ געטרייסט א יאָר, סיַיַ די ראביייִמ, סיַיַ די עלטערנ, אונ אויכ מער פונ א יאָר, דערנאָכ האָט מענ דערזענ:  ניינ, אונ מע האָט דאָס קינד גענומענ דאָקטערנ, היילנ מיט פארשיידענע מיטלענ פונ יענער ציַיַט – סגולעס, שפּרוכנ אוכדוימע.
ס'האָט ניט געהאָלפנ.  עלטערנ פארצווייפלט.  אָבער ס'ניט צו מאכנ:  דאָס קינד וואקסט טאמ אונ גיַיַסטיקער קריפּל.  שוינ געהאט זיכ מעיאעש געווענ.  נאָר פּלוצעמ, שפּעט שוינ, צו זיבנ יאָר אנ ערעכ, האָבנ זיכ אינ איינעמ א שיינעמ טאָג באמ קינד די אויגנ ווי אויסגעליַיַטערט, באזיניקט געוואָרנ.  אונ דאָס קינד האָט עפּעס שארפער, ווי אלע קינדער, צו אלעמ דעמ, וואָס קומט פאָר ארומ דעמ, זיכ גענומענ צוקוקנ אונ צוהערנ, אונ מיט אזא דורשטיקיַיַט, גליַיַכ ווי ס'וואָלט געוואָלט אָניאָגנ די פריִערדיקע דורכגעלאָזטע יאָרנ.
מ'האָט דאָס גליַיַכ דערזענ, אונ באלד געיַיַלט דאָס דורכגעלאָזטע צו פאריכטנ:  מעלאמעדימ פונ די בעסטע געדונגענ, אונ דאָס קינד האָט ניט געלערנט, נאָר געשלונגענ;  וואָס אנדערע פאר א כוידעש, – ער פאר א טאָג, וואָס אנדערע פאר א יאָר, – ער פאר א כוידעש;  דער קאָפּ – שארפ, פיייִקיַיַטנ – גוואלדיקע, אזוי אז ראביייִמ מיט עלטערנ האָבנ זיכ וועגנ דעמ, דעמ קינד קיינ איַיַנאָרע ניט צו געבנ, שטילערהייט געסוידעט, אונ כאָטש עלטערנ האָבנ פאר אָט דער שארפקיַיַט אונ אופנעמ-פיייִקיַיַט, נישט וויסנדיק פארוואָס, איצט נאָכ מער, ווי פריִער פאר דער אומפיייִקיַיַט אונ אָפּגעשטאנענקיַיַט, געציטערט, דאָכ האָבנ זיי מיט זיַיַנ וווּנדערלעכנ וווּקס זיכ געפרייט אונ א גרויסע צוקונפט אימ פאָרויסגעזענ.
אזוי זיַיַנענ אוועק יאָרנ.  דער ייִנגערער ברודער האָט שוינ וויַיַט איבערגעיאָגט די עלטערע ברידער אינ לערנענ, פליַיַס אונ אינ יענציַיַטיקנ וויסנ אונ פארפולקומונג.  אונ נישט נאָר די ברידער, נאָר אויכ אלע אנדערע זיַיַנ גליַיַכנ, וואָס דאָס איז גליַיַכ אפ גאנצער שטאָט אונ ארומ דער שטאָט באוווּסט געוואָרנ.
נאָר פּלוצעמ, צו זיבעצנ יאָר שוינ, האָט מיט אימ ווידער עפּעס געטראָפנ:  ווידער אויסגעלאָשנ, אונ ווי אינ מויעכ בא אימ וואָלט עפּעס איינער א פאָדעמ איבערגעברענט.
דעמלט איז דער צאר פונ דער מוטער (דער פאָטער איז שוינ דעמלט ניט געווענ), פונ די קרויווימ אונ אייגענע גוואלדיק געווענ.  מע האָט זיכ דערומ מיט אייגענע, היימישע דאָקטוירימ שוינ ניט באנוגט, מ'האָט זיכ מיט אימ ערגעצ אינ א וויַיַטער רוסישער הויפּשטאָט אוועקגעלאָזט, צו א גרעסטנ אונ באוווּסטנ אינ יענער ציַיַט דאָקטער, אָדער פּראָפעסאָר, אונ יענער, – האָט מענ דערנאָכ וועגנ דעמ אינ דער מישפּאָכע דערציילט, – האָט זיכ פריִער לאנג וועגנ אלטערס יוגנט דערפרעגט, וועגנ זיַיַנע קינדערשע שלאפקיַיַטנ אונ כו'לאסנ, אונ א וויַיַלע האָט ער זיכ מיט איינער א דערציילונג פונ דער מוטער פארינטערעסירט, וואָס זי האָט דערציילט, אז איינמאָל, ווענ ער איז נאָכ גאָר א פּיצעלע געווענ, איז ער איַיַנגעפאלנ, א גרויסע היצ האָט אימ אינ קאָפּ א שלאָג געטאָנ, האָבנ היימישע דאָקטוירימ געהייסנ שטעלנ פּיאווקעלעכ אונטערנ אויער, האָט מענ געשטעלט, אונ מע האָט זיכ, דאכט זיכ, פארלאָזט אפ א דינסט, וואָס האָט בא אימ געוואכט, אונ יענע האָט זיי ניט צו דער ציַיַט אראָפּגענומענ...  דערנאָכ האָט דער פּראָפעסאָר אפ די עלטערנ זיכ גענומענ דערפרעגנ, ווער דער פאָטער געווענ, פונ וואָס געשטאָרבנ, אונ פונעמ געפּלאָנטערטנ, נישט קלאָרנ דערציילנ אפ א פרעמדער, אומבאקאנטער שפּראכ דער מוטערס, האָט דער פּראָפעסאָר דאָכ פארשטאנענ, מיטנ קאָפּ גענומענ שאָקלענ, באדויערנ:
– אכ, אזוי, אזוי, ראווינ, אסקעט...
אונ די מוטער איז פונ אימ, ווי פונ דער לעצטער רעטונג-סטאנציע, נישט קיינ געטרייסטע אוועק, נישט נאָר אפ איצט, נאָר מיט קיינ צוזאָג אפילע אינ דער צוקונפט אפ מעגלעכער בעסערונג.  אונ דעמלט איז די קרענק אינ איר גאנצער קראפט אריַיַנגעטראָטנ:  מיט גרויסע קאָפּווייטעקנ, וואָס פלעגנ בא אימ אָפט די ריִע פונ די אויגנ צונעמענ.  מע האָט געזענ, ער מאטערט זיכ אונ אומענטשלעכנ קויעכ וויַיַזט ער ארויס, קעדיי זיי, די ווייטעקנ, אָנ קוילעס אונ אָנ קאָפּ-אָנ-וואנט זיכ צו שלאָגנ איבערצוטראָגנ.
דערנאָכ האָט ער אויכ גענומענ שריַיַענ...  אָבער שוינ אזוי, וואָס קיינ נאָענטער אונ קיינ פרעמדער האָט דעמלט לעבנ אימ ניט געקאָנט שטיינ:  מיט קוילעס פונ א לעמפּערט, וואָס ס'דאכט זיכ, אז אָט באלד-באלד וועט ער די קישקעס פונ אינווייניק דורכנ האלדז ארויסברענגענ פונ געשריי, אונ מענטשנ האָבנ זיכ קעסיידער געכידעשט, נישט גלייבנ געקאָנט, קענענדיק אימ, אז אזוינער קאָנ אזוינס אומגעהייערלעכס גאָר פונ זיכ ארויסגעבנ...
אזוי ביז ס'פלעגט אימ איבערגיינ.  דערנאָכ פלעגט ער מוירעדיק מאט אונ בלאס בליַיַבנ אפ עטלעכע טעג, ווי נאָכ א שווערנ אינערלעכנ שטורעמ אנ איבערגעלעבטנ.
צו יענער ציַיַט האָט זיכ שוינ אויכ זיַיַנ וויַיַטערדיקער אונ אפ זיַיַנ שפּעטערדיק לעבנ פארבליבענער, אומגליקלעכער, קראנקער שטיַיַגער איַיַנגעשטעלט:  פונ ציַיַט צו ציַיַט די אויבנ דערמאָנטע קאָפּ-ווייטעקנ אונ געשרייענ, דערנאָכ מאטקיַיַט, דערנאָכ געשטילט אונ אינגאנצנ בארויִקט, אָבער מיט א וואָס אמאָל, אלצ וויַיַטער פארטונקלט באוווּסטזיַיַנ אפילע שוינ אינעמ רויִקנ פּעריִאָד.
ער פלעגט דעמלט, אינ רו-ציַיַט, שטארק נאָכ מוזיק זיכ ציִענ.  אָפט פלעגט ער פארפאלנ ווערנ, מערסטנטייל באנאכט, ווענ אינ א וויַיַטסטער גאס אפילע האָט מענ אינ א שטוב, אָדער אינ דרויסנ ערגעצ כאסענע געשפּילט, פלעגט זיַיַנ אויער אזוי אָנגעשפּיצט זיַיַנ, אז ווענ קיינער האָט די מוזיק ניט דערהערט, ער – יאָ, אונ מ'פלעגט שוינ וויסנ אימ טאָמעד, ווענ ער איז ניט געבליבנ, אפ וויַיַט-שטאָטישע סימכעס אימ זוכנ.
אונ ווענ ניט קיינ סימכעס – פלעגט ער אינ דער היימ אינ זיַיַנ צימער בליַיַבנ, אָנ באשעפטיקונג זיכ ארומדרייענ, דערביַיַ אמאָל די אייגענע קליידער ביז א פאָדעמ צעריַיַסנ, אונ אנ אנדערשמאָל פארשיידענע זיכ וואלגערנדיקע שמאטקעלעכ זייער זאָרגזאמ אינ גאנצע בערג צונויפקליַיַבנ;  אמאָל – גוטע נוציקע כפייצימ פונ שטוב פארטראָגנ אונ אינעמ אומריינעמ אָרט זיי פארווארפנ, אונ אנ אנדערשמאָל, מיט ווילדער קרענקלעכער אקשאָנעס מידסטע שטויביקלעכ, וואָס האָבנ אימ געדאכט שטיקעלעכ נישט-פארקערט מיסט צו זיַיַנ, אופצוהייבנ.
פונ גרויס אנגסט איז די מוטער – נאָכ נישט קיינ אלטע, נאָר אפ איר זונס אומגליק קוקנדיק, – פארשלאפט געוואָרנ אונ געשטאָרבנ.  די ברידער האָבנ אימ דערנאָכ צו א פרעמדנ אפ קעסט-אויסהאלט אונ אפ ארומגיינ ארומ אימ געזאָלט אָפּגעבנ אונ פונ שטוב דערוויַיַטערנ.  מע האָט עפּעס אנ אָרעמע אלמאָנע געפונענ, איר געצאָלט, אימ אָפּגעפירט.  אָבער שוינ באמ ערשטנ באזוכ, וואָס מע איז אינ א פּאָר וואָכנ ארומ, נאָכנ אָפּגעבנ אימ, אהינ געקומענ, אפ אימ א קוק געטאָנ, אימ געוווירע ווערנ – אונ געקומענ צו אימ איז אליינ דער ברודער מוישע – איז ער, אלטער, צו זיַיַנ ברוסט מיטנ קאָפּ צוגעפאלנ, זיכ געבעטנ, מ'זאָל אימ אָפּנעמענ.  די אויגנ האָבנ זיכ אימ אפ א רעגע אויסגעליַיַטערט, ער האָט צוגעזאָגט זיכ שוינ גוט האלטנ, זיכ געטוליעט צומ ברודער, ווי א באשטראָפענער, אונ באמ ברודער האָבנ זיכ, אפ אימ קוקנדיק, טרערנ אינ די אויגנ באוויזנ, אונ ער האָט אימ גענומענ אונ צוריק אהיימ געבראכט.
פונ דעמלט אָנ איז ער באמ ברודער געבליבנ.  פריִער, איידער מוישע איז שטארק ריַיַכ געוואָרנ, האָט ער צוזאמענ מיט זיַיַנ פאמיליע א ביסל ענגער געוווינט, איצט, ווענ מוישע איז ריַיַכ אונ ער האָט זיכ דאָס געוויסע פּריצישע הויז דערוואָרבנ, האָט מענ אימ אויסגעטיילט א קליינ אייבערשטיבעלע, וואָס א טיר פונ דער קיכ פירט אהינ ארופ, אונ וואָס פריִער, בעשאס דאָס הויז האָט געקערט צומ פּאָרעצ, איז דאָס צימערל פאר דער דינערשאפט באשטימט געווענ, – איצט איז דאָס אלטערס.  א קליינ פענצטערל איינס קוקט פונ צימערל אינ סאָד ארויס, אינ יענעמ סאָד, וואָס אינ הינטערגרונט פונ הויפ געפינט זיכ, אונ בא וועלכנ אלטער שטייט אמאָל אָפּ פארטראכט גאנצע שאָענ.  אהינ ווערט אימ אלצ צו זיַיַנ באדארפ, פונ עסנ אונ האלבאָשע, ארופדערלאנגט, אונ ער פארברענגט דאָרט זיַיַנ ציַיַט, באטאָג אונ באנאכט, קעסיידער.  זעלטנ-זעלטנ, ווענ ער גייט אינ שטוב צו די שטוב-מענטשנ אראָפּ, זעלטנ-זעלטנ אויכ ווענ ווער פונ די שטוב-מענטשנ באזוכנ אימ אויבנ.
אונ אזוי איז ער, ווי פריִער, געבליבנ:  פונ ציַיַט צו ציַיַט ווידער זיַיַנע געשרייענ...  ווער ס'האָט אָבער נאָר באמערקנ געקאָנט, האָט באמערקט, אז די קאָפּ-ווייטעקנ קומענ אימ טאָמעד פאר א שינוי אונ וועטער-ענדערונג:  זומער – ערעוו א שטורעמ, אונ אויכ ווינטער – פאר וועטער-ענדערונגענ.
גרויסע זיַיַנענ שוינ צו זיַיַנע געשרייענ געוווינט.  קינדער, אינמיטנ דער שפּיל, ווערנ ווי געפּלעפט, אונ הייבנ דערשראָקענע די קעפּלעכ ארופ צו דער סטעליע, וואָס צו דער קיכ-זיַיַט געווענדט, פונוואנענ די געוויסע קוילעס הערנ זיכ.
דאָס ראָוו קינדער אָבער ווערנ אויכ, ווי די גרויסע, צוגעוווינט, אונ נעמענ זיכ, נאָכנ ערשטנ דערשרעק, ווידער צו דער שפּיל.  איינער נאָר, דער שוינ אויבנ דערמאָנטער מייערל, איז יענעמ טאָג, ווענ אלטער שריַיַט אובנ, ער אונטנ – א קראנקער,  א בלאסער.  ער איז קרענקלעכער באווירקט פונ אלע קינדער.
ס'ציט אימ אויכ אָפט ארופ דעמלט אפ אלטערנ צו קוקנ, אונ אויכ אפילע נישט דעמלט, זעט מענ אימ אָפט ארופ צו פארבלאָנדזשענ, צו פארברענגענ מיט אלטערנ, אפ וויפל מיט אזוינע לאָזט זיכ נאָר פארברענגענ.
דערומ איז מייערל פונ אלע קינדער בא אלטערנ אוסגעטיילט.  אונ ווענ פונ די איבעריקע קינדער קאָנ ער אונ געדענקט אפילע זייערע נעמענ שוואכ, איז זיַיַנ, מייערלס, נאָמענ, אזוי ווי די נעמענ פונ זיַיַנע אייגענע ברידער, אימ גוט באקענט אונ אינ מויעכ איינגעקריצט.
– מייערל, מייערל, – דערפרייט ער זיכ, ווענ ער באגעגנט אימ וווּ, אָדער באזונדערס, ווענ מייערל באוויַיַזט זיכ אפ דער שוועל צו אימ צוגאסט.
אונ מייערל האָט, פארביַיַגייענדיק געזאָגט, פארגעדענקט, אז צו יענער ציַיַט פלעגט ער אמאָל אלטערנ, בא אימ אינ זיַיַנ אייבערשטיבל, בא זיַיַנ טישל, בא א טינט-אונ-פּענ אונ איבער פּאפּיר טרעפנ, אָפט א שטארק-פארטראָגענעמ, אָבער אויכ מיט א ביסל זינענ פונ זיַיַנע אויגנ ארויסקוקנ.
ער פלעגט דעמלט לאנג מיט שריַיַבנ פארנומענ זיַיַנ.  אונ אז מע האָט זיכ צופעליק אמאָל פאראינטערעסירט, אונ אז זיַיַנע פּאפּירלעכ זיַיַנענ צו איינעמ פונ די בניי-באיִס אינ די הענט אריַיַנגעפאלנ, האָט מענ געזענ:  ער שריַיַבט עפּעס בריוו.  טאָמעד צו גרויסע ליַיַט:  צו באוווּסטע ביבל-נעמענ, אָדער צו נעמענ, וואָס באגעגענענ זיכ אינ קאבאָלע-ספאָרימ, וואָס, ווי ס'וויַיַזט אויס, האָט ער זיי פארגעדענקט, אונ אצינד שווימענ זיי אופ אינ זיַיַנ פארטונקלטע כושימ, אונ גאָר אמאָל ניט צו קיינעמ, נאָר צו גאָט אליינ – מיט א מינ געבעט, א טיַיַנע, אָדער אזוי זיכ א געשעפטלעכע ווענדונג, ווי א גליַיַכער צו א גליַיַכנ, וואָס ער האָ פאר יענעמ זיכ עפּעס צו קלאָגנ, אָדער וואָס צו פארטרויענ.
איינע א קליינע בריוו-קאָלעקציע איז אינ שטוב בא מוישע מאשבער אפ שפּעטערע ציַיַטנ צווישנ די פארשיידענע פּאפּירנ, אדאנק טאקע אָט דעמ מייערלענ, פארהיט געבליבנ, וואָס ציטירנ א גאנצנ בריוו פונ זיי, אפילע נאָר איינעמ, האלטנ מיר פאר ניט נייטיק אונ, איבער פארשטענדלעכע טיַיַמימ, פאר איבעריק, נאָר די אדרעסאטנ זייערע וועלנ מיר, צוליב כאראקטעריסטיק, דאָ יאָ אונ פאָרט דערמאָנענ.
געשריבנ זיַיַנענ אלע יענע בריוו אינ העבריייִש, אונ אָט צו וועמענ:
"מכתב לאחיה השילוני".
"לנבוכדנצר מלך בבל".
"לרבינו בחיי הספרדי".
"לגבריאל המלאָך".
"מכתב לרזיאל המלאָך".
אונ אויכ אזא איינער, ווי לעמאָשל:
"מכתב לאלהים, העונה בעת צרה"[15].
דער אויבנ דערמאָנטער מייערל איז אויכ איינער פונ די, וואָס האָט פונ די ערשטע באמערקט אונ פארגעדענקט פונ יענער ציַיַט דאָס, וואָס שוינ אייבנ געזאָגט, אז די ווייטעקנ פלעגנ אלטערנ טאָמעד קומענ פאר נאטור-אונ וועטער- ענדערונגענ.  אונ דאָס האָט אפ אימ, אפ מייערלענ, אזוי געווירקט, אז אויכ ער איז צו אזוינע זאכנ פילבאר געוואָרנ, אונ אויכ ער איז מיט אזא סאָרט אומרויִקיַיַט באשאָנקענ, אדאנק וועלכער ס'איז שוינ אפ זיַיַנ גאנצנ לעבנ דערנאָכ אימ אייגנטימלעכ געוואָרנ, נישט נאָר נאטור- אונ וועטער-ענדערונגענ פאָרויסצופילנ, נאָר – ווענ ער איז קליינ געווענ – אויכ קליינע שטוב-געשעענישנ, אונ ווענ עלטער – אויכ געזעלשאפטלעכע שינוּיִמ.
אָבער וועגנ דעמ שפּעטער, ווענ ס'וועט וועגנ מייערלענ גערעדט זיַיַנ.  דערוויַיַל אָבער וועלנ מיר נאָר צוגעבנ, אז דאָס, וואָס מייערלענ איז אייגענטימלעכ שפּעטער, איז שוינ אלעמענ אויכ איצט נישט פרעמד געווענ:  טאָמעד פאר א טרעפעניש אינ שטוב, פלעגט ער – צי באטאָג צי באנאכט ס'האָט זיכ געמאכט – שטיל פונ זיַיַנ אייבערשטיבל אראָפּקומענ, אפ דער שוועל זיכ באוויַיַזנ, שטיינ בליַיַבנ אונ מיט אנ אויסגעליַיַטערטנ באזיניקטנ בליק אונ מיט א פּאָר באזיניקטע ווערטער אָדער באמערקונגענ זיכ אינ די רייד אריַיַנמישנ – עפּעס א קורצנ, קלאָרנ זאָג טאָנ.
אונ אזוי אויכ דאָס מאָל:  ווי די ברידער זיַיַנענ דעמלט אזוי אינ דער שפּעטער שאָ געזעסנ באמ טיש אונ דעמ שטילנ שמועס צווישנ זיכ געפירט, אזוי האָבנ זיי פּלוצעמ פונ דער שטוב-שוועל אראָפּ אלטערנ אינ זייער געשפּרעכ זיכ אריַיַנמישנ דערהערט.
ביידע האָבנ זיכ באלד דערשראָקענע פונ די ערטער א הייב געטאָנ, אנטקעגנ אלטערנ אופגעשטאנענ אונ צו דער טיר צוגעגאנגענ, אונ באלד האָט מענ אפ דער שוועל פונ טיר א וווּנדערלעכ בילד, א דריַיַלינג דערזענ:
נאָכנ צונויפגיינ זיכ זיַיַנענ אלע אפ א וויַיַלע שטיל געבליבנ.  ביידע ברידערס בליק צו אלטערנ געווענדט, אונ זיַיַנער – צו זיי.  ביידע ברידער האָבנ יעדער איינער א האנט אפ אלטערס אנ אקסל ארופגעלייגט, אונ אלטער האָט דעמ קאָפּ אָנגעבויגנ אונ צו לוזיס ברוסט אימ אָנגעשפּארט...  אונ איינ ברודער, מוישע, האָט צו אלטערנ דעמלט, ווי אלעמאָל, ווענ ער וויַיַזט זיכ א נישט-געבעטענער, געוויינלעכ, אינ שטוב, ווי מיט געבעט א זאָג געטאָנ:
– גיי, גיי צו זיכ, אלטער.
אונ לוזי האָט אימ מיט גרויס צאר באקוקט, אימ איבערנ אקסל געגלעט אונ איבער זיַיַנ קאָפּ געשעפּטשעט:
– אומגליקלעכע, זינדיקע נעשאָמע אונדזערע...
מיטאמאָל האָט עפּעס אינ לאָדנ א קלאפּ געטאָנ.
דאָס האָט אינ דרויסנ, פארנ גאנצנ הייסנ טאָג אונ דושנעמ אפדערנאכט, ווי ערגעצ אנ אויסבאהאלטענער ווינט – צי באמ ברעג טיַיַכ, צי אינ הימל-עק, – אפ דער פריַיַ זיכ ארויסגעריסנ.
ער, אָט דער ווינט, האָט שוינ אפּאָנעמ א ציַיַט דערפריִער, בעשאס די צוויי ברידער זיַיַנענ נאָכ געזעסנ, שטיל-פארנומענע באמ טיש, אפנ גאס, אינ הויפ אונ אינעמ סאָד בא מוישענ דעמ שטויב געשטויבט אונ די ביימער דרייענדיק געוויכערט, נאָר די ברידער האָבנ דאָס ניט באמערקט.  אלטער אָבער, – שטייענדיק אינ זיַיַנ אייבערשטיבל באמ פענצטער, ווי טאָמעד אינ אזוינע פאלנ, אָדער עפשער אויכ ניט באמ פענצטער – האָט דאָס יאָ באמערקט אונ דאָס האָט אימ איצט, וויַיַזט אויס, אהער אפ אראָפּ אונטנ געבראכט, אונ דאָס האָט אויכ א געוויסער סימענ געזאָלט זיַיַנ, אז אפ מאָרגנ, אָנהייבנדיק נאָכ פונ היַיַנט באנאכט, גייט שוינ דער געוויסער אומגליקלעכער טאָג אפ אלטערנ – מיט די געוויסע קאָפּווייטעקנ אונ געשרייענ.
דערוויַיַל אָבער איז ער נאָכ רויִק, אפילע זייער רויִק, צווישנ די צוויי ברידער נאָר א דריטער געשטאנענ, אונ נאָכנ אָנשפּארנ דעמ קאָפּ אפ לוזינ, האָט ער אימ דערנאָכ אופגעהויבנ אונ ווידעראמאָל א קורצנ זיניקנ זאָג געטאָנ:
– איז, הייסט עס, בליַיַבט ער טאקע אפ שטענדיק א היגער, לוזי?  אוי, גוט טאקע, וואָס אפ שטענדיק... 


</p></div><div><head>IV</head>


<head>סרולי גאָל</head>

<p>
צוליב פארשטענדלעכקיַיַט פונעמ וויַיַטער-קומענדיקנ, מוזנ מיר דאָ אריַיַנפירנ נאָכ איינעמ א פּארשוינ.  מאכמעס קיצער אָבער גיבנ מיר דאָ דערוויַיַל נאָר זיַיַנ פּאָרטרעט, אונ מער אויספירלעכ וועגנ אימ – שפּעטער.
דאָס איז סרולי גאָל.


* * *


סרולי גאָל איז א ייד מיט אנ ערד-קאָלירענער קאפּאָטע.  אינדערוואָכנ טראָגט ער דערצו א זיַיַדנ היטל מיט א לאקירענעמ דאשעק – דער איינציקער לאקירענער דאשעק אינ שטאָט.  דערפאר שאבעס אונ יאָנטעוו איז זיַיַנ קאפּאָטע א קאָרטענע, א שטארק לאנגע, בא די לענדנ ניט געפּאסט אונ פונ פאָרנט שפּיליעט זי זיכ אפ פיל מער קנעפּ, ווי געוויינלעכע קאפּאָטעס, אונ זעט אויס ווי א פּוילישנ גאלעכס א סוטאנע.  שאבעס אונ יאָנטעוו איז אויכ זיַיַנ היטל א קאָרטנס, אָבער מעשונע, ווי א הויכ טורמעל, מיט פאלשע אויערנ-לאפּנ אפ ארופ פארלייגט אונ אויבנ אינמיטנ מיט א קנעפּל.
ווער נייט עס אימ, ווער קליידט עס אימ אזוי? – קיינער ניט.  ער אליינ.  ער האָט קיינעמ, ער פארמאָגט גאָרניט, – קיינ אייגענע פאמיליע, קיינ דאכ אפנ קאָפּ, אונ שפּיַיַזט זיכ בא פרעמדע טישנ, דעריקער אונ מערסטנטייל בא גווירימ.
ער איז אנ אריַיַנגייער צו זיי.  ס'רעדט זיכ אזוי "אריַיַנגייער".  אריַיַנגייער באטיַיַט, אז די, צו וועמענ מע קומט אריַיַנ, זיַיַנענ מער-ווייניקער דעמ אריַיַנקומער גערנ.  דאָ איז עס ניט אזוי:  סרולינ איז קיינער ניט גערנ.  דעריקער האָט מענ פאר אימ מוירע.  אונ מוירע האָט מענ פאר זיַיַנ מויל.  אז מע מאכט אימ בארויגעז, מע רירט אָנ זיַיַנ קאָוועד, שילט ער זיכ, אונ פאר זיַיַנע קלאָלעס מוזנ אלע די אויערנ פארשטעלנ:  ער שילט זיכ מיט סרייפע, מיט מאגייפע, אונ שטעלט זיכ ניט אָפּ פונ צו ווינטשנ דעמ טויט קליינע קינדער אפילע.
אָפט קאָנ מענ אימ זענ, ווי ער שטייט אינ א הויפ פאר א גוויריש הויז, אָדער אינ גאס – פאר א גווירישנ מויער, דעמ קאָפּ ארופ געווענדט צו א דאכ-רינווע, אָדער צו איינעמ א פענצטער-ווינקל, וווּ א שוואלבנ-נעסט מיט שטרויעלעכ אונ פעדערנ איז צוגעקלעפּט;  שטייט, האלט דעמ קאָפּ פאריסנ, בורטשעט אונ שילט זיכ:
– שוואלבנ...  אויכ מיר שוואלבנ.  קוקט זיי נאָר אָנ...  צומ בייסאמיקדעש האָבנ זיי געקאָנט פיַיַער ברענגענ אונ צומ גוויר – ניט.  ברענט מיטנ גוויר...
פארוואָס ער איז אינ קאס– ווייסט קיינער ניט.  פונ ווענ אָנ ער פירט א לעבנ א שלעפּערישס – אויכ ניט.  קיינער שטעלט זיכ ניט איינ אימ צו פרעגנ נישט אפ זיַיַנ שטאָט, נישט אפ זיַיַנ שטאמ אונ נישט אפ זיַיַנ הויז-געזינד.  מע ווייסט נאָר, אז ער איז ניט קיינ היגער, אז מע מוז זיכ מיט אימ רעכענענ, אונ אז דערהויפּט נעגידימ האָבנ פונ אימ אויסצושטיינ אונ ליַיַדנ.
אָט שטעלט ער זיכ אריַיַנ אינ א הויז, וווּהינ ער וויל, ווענ ער וויל, צי גאנצ פרי צו טיי, צי באטאָג צו מיטיק, צי שפּעט באנאכט צו וועטשערע.  זאָגט קיינמאָל קיינ "גוט-מאָרגן", "גוט-אָוונט" באמ אריַיַנקומענ, קיינ "גוטנ-טאָג", "גוטע-נאכט" באמ אוועקגיינ.  זעצט זיכ גליַיַכ צומ טיש, טרינקט, עסט, וויפל ער האָט צו זיַיַנ זעט נייטיק.  וויל ער, גייט ער נאָכדעמ גליַיַכ אוועק, וויל ער, בליַיַבט ער.  מישט זיכ זעלטנ אינ די שטוב-געשפּרעכנ, אָבער זיַיַנ אויער איז וואכ.  מע זעט, ער ווייסט, וואָס אינ יעדנ הויז קומט פאָר, אונ נאָכ מער וואָס עס דארפ פאָרקומענ.
טאָמעד פילנ זיכ די שטוב-מענטשנ אינ זיַיַנ אָנוועזנהיַיַט ענג.  אז ער גייט אוועק, אָטעמט מענ אָפּ פריַיַער.  קיינער קאָנ זיַיַנ ערד-קאָליקענע קאפּאָטע ניט איבערטראָגנ, דעמ לאקירענעמ דאשעק, וואָס איז טיפ איבער דער לינקער זיַיַט פּאָנעמ אונ לינקנ אויג אראָפּגערוקט.  מע פילט זיכ, ווי א שוויַיַגנדיקער מייסימ-טרעגער וואָלט דאָ אינ שטוב געזעסנ אונ וואָלט געווארט אפ א קומענדיקנ אומגליק ארויסצוטראָגנ, אָדער, ווי עפּעס א פארגליווערט גוירל-שטיק, וואָס איז אליינ אנ אומגליק.
זעלטנ, אז מע זעט אימ באשעפטיקט.  אויסער נאָר, ווענ א מעס, וווּ ס'מאכט זיכ, אונ דעריקער ווידער א גוויר א מעס – דאָרט איז ער דאָ, דאָרט אויסגעוואקסנ...  טאָמעד איז ער בא דער טארע א מעכוטנ, נישט ער טוט עפּעס, נאָר ער שטייט אונ קוקט, ווי מע טוט דעמ מעס זיַיַנ רעכט, אונ מע זעט, ער האָט, וויַיַזט אויס, פארגעניגנ פונ דעמ, אונ טאָמעד איז פונ זיַיַנ פארגליווערט פּאָנעמ דעמלט עפּעס א מינ האנאָע אראָפּצולייענענ.
אז ער איז באזונדערס בארויגעז אפנ מעס דעמ גוויר, טוט ער אויכ דעמלט אָנ צאָרעס:  שלעפּט ליַיַלעכער פונ גווירישע בעטנ, ריַיַסט אָפּ שמאטעס, – קלאָמפּערשט אפ דער טארע נייטיק, פאָדערט איבעריקע ליכט – קלאָמפּערשט אפנ מעס ארומצושטעלנ.  אונ אינדערעמעסנ צינדט ער זיי ניט, נאָר טיילט זיי די אָרעמעליַיַט, די שלעפּער, וואָס שטופּנ זיכ, דרייענ זיכ דעמלט אינעמ גווירס צעפּראלטע צימערנ אינ די מענגעס.
אנ אנדערשמאָל דרייט ער אופ אומיסטנ די קרענטלעכ בא די זודיקע טארע-סאמאָווארעס, אונ אז די שאמאָסימ, וואָס ווארטנ אפ זיי, זיי זאָלנ הייס ווערנ, אופזידנ, באמערקנ דאָס אונ פרעגנ אימ:
– וואָס טוט איר עס, רעב סרולי?
ענטפערט ער בייז:
– ניט איַיַער זאכ...  ס'איילט ניט, ער וועט פארפאָרנ...  אונ נישקאָשע, זאָל ער נאָכ דאָ א ביסל שטינקענ.
אזוי בא א מעס, אזוי אויכ אפ גווירישע כאסענעס.  ער פארגינט זיי ניט זייער זאט אונ פארגעניגט לעבנ, ווי אויכ זייערע רוישיקע אונ טומלדיקע לעוויַיַעס.
אפ א כאסענע זיצט ער קיינמאָל ניט, ווי ער וואָלט געקאָנט זיצנ, אויבנאָנ, אָדער, וווּ ער וואָלט געוואָלט, וויַיַל קיינער וואָלט אימ דאָכ פונ מוירע ניט געוואגט צו דערווידערנ, נאָר טאָמעד מיט שלעפּער, שנאָרער אונ בא די סודע-טישנ פאר קאפּצאָנימ.
ער פירט דעמלט אָנ מיט זיי, קאָמאנדעוועט מיט זיי אונ רייצט זיי אונטער:
– עסט, עסט, שלעפּער...  אינ די קויטיקע קישקעס איַיַערע אריַיַנ.
– עסט, ייִדנ, – זאָגט ער אנ אנדערשמאָל ווייכער, – עסט זיכ אָנ אונ לאָזט זיכ איבער, אונ ווייסט אונ געדענקט:  איר עסט ניט קיינעמס, נאָר גאָטס אונ איַיַערס.
אונ צומ סאָפ סודע, נאָכ דעמ, ווענ אלע שלעפּערס זיַיַנענ שוינ פול אונ זאט, זייערע קעשענעס, קלומקעס, טאָרבעס אָנגעשטאָפּט, שריַיַט סרולי וויַיַטער צו די שטוב-באדינער:  מע איז הונגעריק.  מע זאָל וואָס מער אונ נאָכ אונ נאָכ דערלאנגענ...  אונ אז א פולער טיש איז ווידער אָנגעשטעלט, אונ אָרעמעליַיַט האלטנ שוינ באמ אוועקגיינ, פארטשעפּעט סרולי, קלוימערשט אומגערנ, א פראָנדז פונ א טישטעכ אונ א קנעפּל פונ זיַיַנ קאפּאָטע, טוט א גיי אונ – מיט אימ דער טישטעכ, מיט אלעס אָנגעשטעלטנ,  מיט טרוקענע אונ נאסע מיַיַכאָלימ, אלצ אפ דער ערד, אפנ פּאָל, אונ האק-פּאק מיט אלע טישקיילימ צעבראָכנ.
אָט אזוי בא א סודע.
פונ קאס, זאָגט מענ, איז ער אויכ אומגלייביק, סרולי.  אויסער פאר גאָט, זאָגט מענ, האָט ער פאר קיינע צאדיקימ, גוטע-ייִדנ אונ אנדערע גאָטס פאָרשטייער אפ דער ערד קיינ מוירע ניט.  ער לאכט פונ זיי, כויזעקט, באזונדערס פונ די באוווּסטע, צו וועלכע די גווירימ פאָרנ, אינ וועלכע די גווירימ גלייבנ.
קיינ אָרעמע גלייביקע וועט ער קיינמאָל ניט טשעפּענ:  גלייבנ זיי – זאָלנ זיי.  אָבער גווירימ – איז וואָס ער קאָנ, וועט ער אריַיַנזאָגנ...  אזוי, אז ער, סרולי, וואָס טאָמעד שוויַיַגט ער, וואָס קיינמאָל קאָנ זיכ קיינער ניט בארימענ, פונ אימ, אויסער קלאָלעס, אמאָל עפּעס געווענ צו הערנ, איז אז ס'קומט צו דעמ, צו אריַיַנזאָגנ גווירימ, איז רעכט, ער זאָל פאר וועמענ איר ווילט, פאר די גרעסטע אונ ריַיַכסטע, אינ מיטנ שול אונ פאר א גאנצ רעדל אוילעמ, ארויספאָרנ מיט אזוינס אונ מיט אזא שארפ אונ ביַיַסיק לאָשנ, אז אייניקע האָבנ מוירע דעמלט אפילע אינ זיַיַנע פיר איילנ צו שטיינ, קערעווענ אָפּ, זיי זאָלנ זיכ פונ אימ, ווי פונ א צאָראאס, ניט אָנעמענ.  אונ אנדערע, פארקערט, ווערנ צוגעזאָטנ, קוקנ אימ אינ מויל פארגאפט, קאָנענ ניט אוועקגיינ, קאָנענ זיכ ניט אָפּריַיַסנ.
ער, סרולי, האָט דעמלט, אז ער צערעדט זיכ שוינ, – וואָס צו דערציילנ, אונ אנדערע, ווער ס'וויל נאָר – וואָס צו הערנ.
ער איז, זעט אויס, א וועלט אויסגעווענ, וואָס אליינ ניט געזענ, פונ אנדערע געהערט, וואָס ניט געהערט – זיכ אָנגעשטויסנ, אונ ביכלאל האָט זיכ געדעכט, אז זיַיַנ אויער הערט דורכ ווענט אונ אפ מיַיַלנ.
אזוי, איז רעכט געווענ, אז מע האָט אימ איינמאָל, ווענ ער איז אינ טראנס אריַיַנ אונ דאָס מעשוגאס איז אימ אָנגעקומענ, געקאָנט טרעפנ אינ א מיטנ גרויסנ אוילעמ גלייביקע, ווי ער שטייט אונ דערציילט א מיַיַסע, וואָס האָט זיכ געטראָפנ אינ איינעמ א באוווּסטנ צאדיקס א הויפ.  ווענ איינער, דעמ רעבנס א שנור, וועלכע האָט דעמ רעבנס זונ פיַיַנט געהאט אונ מיט אימ ניט געוואָלט וווינענ.  אונ דערפאר, וואָס מע האָט זי קעגנ איר ווילנ כאסענע געמאכט אונ אירע יונגע יאָרנ פארפינצטערט, האָט זי אויכ אימ, דעמ רעבנס זונס לעבנ, פארפינצטערנ געוואָלט אונ פונ אימ קיינ געט ניט געוואָלט נעמענ.  אונ וויִאזוי מע האָט איר דעמ געט געגעבנ בעאל-קאָרכע, מיט געוואלט...
פריִער מיט גוטנ, – אונ זי האָט ניט געוואָלט, מיט בייזנ אונ סטראשונקעס – אונ ס'האָט ניט געהאָלפנ.  איר פאָרגעלייגט געלט אונ זי גליקלעכ צו מאכנ – אונ זי האָט ניט געוואָלט הערנ.  אונ דערוויַיַל האָט מענ הינטנארומ הונדערט כסימעס פונ הונדערט ראבאָנימ ארויסבאקומענ, א האסקאָמע אונ א דערלויבעניש אפנ געט, ווי לויט דער דינ פאָדערט...  אונ וויִאזוי אינ איינעמ א טאָג, נאָכ דעמ, ווי זי, די שנור, איז לאנגע יאָרנ בא זיכ אינ צימער פארשפּארט געזעסנ אונ קיינעמ צו זיכ, מאכמעס מוירע, ניט צוגעלאָזט...  ווי מע האָט זי נאָכגעיאָגט, ווענ זי איז אינ יענעמ טאָג גראָד אינ דרויסנ ארויס, ווי מע האָט געדונגענ געוויסע ליַיַט פונעמ רעבנ – אונ ווי מע האָט זי געפּאקט, זי צעלייגט אונ איר אימ אריַיַנגעלייגט...  דעמ געט – האָט סרולי די מיַיַסע מיט א גראָבלעכ-צינישנ אויסדרוק פארענדיקט.
אנ אנדערשמאָל האָט ער פאר א זעלביקנ אוילעמ אנ אנדער מיַיַסע דערציילט:
וויִאזוי אויכ אינ א געוויסנ "הויפ" האָט א רעבנס א יונגער זונ א נאָכ נישט כאסענע-געהאטער דעמ רעבנס א דינסטמיידל, א פּאָקאָיאָווע, צורעכט געמאכט...  אונ ווי מע האָט איר באציַיַטנס מיט א שטעטלשנ טאמעוואטנ באלמעלאָכע כופּע געשטעלט, אונ דאָס פּאָר אינ א אנדער שטעטל אוועקגעשיקט אפ זיכ צו באזעצנ, אונ וויִאזוי דערנאָכ האָט מענ יאָרנלאנג פונ רעבנס שטוב זיי קיצווע געשיקט, – באצאָלטנס אונ באלוינונג אפ דעמ רעבנס שאנד צו פארדעקנ...
עמעס, סרולי האָט פאר אזוינע זאכנ, – האָט מענ אינ שטאָט געגלייבט אונ דערציילט, – שוינ איינמאָל שיר ניט זיַיַנ פּסאק באקומענ, אלנפאלס, אנ ערנסטע וואָרעניש.
ער איז איינמאָל,  האָט מענ דערציילט, אינ א זומער-טאָג געזעסנ אינ עפּעס א שטוב, בא א באקאנטנ צי ניט-באקאנטנ, וואָס ניט וויַיַט פונ טיַיַכ.  האָט זיכ מיטאמאָל א כמארע אָנגערוקט, א שטורעמ מיט א שטויב אונ פינצטערניש...  אונ ווי סרולי איז אזוי דאָרט באמ טיש געזעסנ, אזוי האָט אינ האלב-טונקל פונ צימער מיטאמאָל א מוירעדיקער קנאל געטאָנ.  סרולי האָט געמיינט, אז דער דאכ פאלט אפ אימ אָדער די ערד האָט זיכ געשפּאָלטנ.  אינ דער זעלביקע רעגע איז דורכ דער אָפענער טיר אריַיַנ א שטיק וויַיַס פיַיַער.  סע האָט וויכעריק איבער זיַיַנ קאָפּ, ווי א פיַיַערדיקער בייגל, א פלעכט געטאָנ, זיכ געדרייט, געדרייט אונ ווי אנ אויסגאנג געזוכט, דערנאָכ דורכנ אָפענעמ פענצטער, וואָס אנטקעגניבער דער טיר, אינ דרויסנ ארויס אונ פארשוווּנדנ.
ווי סרולי איז ניט קיינ דערשראָקענער, נאָר פונ אומגעריכטקיַיַט פונ ביידע – פונעמ קנאל אונ פונעמ פיַיַער – האָט ער דאָכ דערפילט א פּוסטקיַיַט אונ אויסגעהוילטקיַיַט אינ קאָפּ.  אונ אז ער האָט דאָס היטל אראָפּגענומענ אונ מיט דער האנט איבערנ שארבנ א פיר געטאָנ, אזוי הויבנ זיכ זיַיַנע האָר, מיטאמאָל גראָוו געוואָרענע אונ פונ די וואָרצלענ ארויס, אפ דער ערד אונ אפ די קליידער אויסגעשיט.
ער איז אופגעשטאנענ, צומ פענצטער צוגעגאנגענ, צומ טיַיַכ א קוק געטאָנ, אונ דערזענ:  די אלטע הונדערטיאָריקע איַיַנגעבויגענע ווערבע באמ ברעג טיַיַכ, וואָס שוינ פונ לאנג פארטריקנט אונ פארהוליאקעט, איז איינ האלב אירער אָפּגעבראָכנ אונ ליגט אינ טיַיַכ, אונ די אנדערע שטייט אונ האלט זיכ אונ ברענט, ווי א ליכט אינ שטורעמ.
ס'איז א דונער אונ א בליצ געווענ.
אז מע האָט עס דערנאָכ סרולינ פירגעהאלטנ, אונ גלייביקע האָבנ אימ געזאָגט:
– זעט, רעב סרולי, ס'איז דערפאר אונ דערפאר, פארנ ריידנ אונ בליאוווּסקענ, אונ דאָס האָט מענ איַיַכ א האסראָע געגעבנ:  די האָר, דערנאָכ דעמ קאָפּ... – האָט ער געלאכט אונ בייז געענטפערט:
– האָר?..  וואָס דארפ ער זיי, די האָר...  פארקערט, ס'איז אימ איצט לויזער אונ ליַיַכטער אונ פאר די מאכשאָוועס פריַיַער.  אונ פאר זיַיַנ קאָפּ זאָל מענ זיכ ניט זאָרגנ, וויַיַל ווער ס'זאָרגט, איז א נאר, אונ זאָל אימ זיַיַנ נארישקיַיַט ווויל באקומענ.
פונ דעמלט אָנ איז אימ דאָס היטל א ביסל נאָכ טיפער איבער דער לינקער זיַיַט פּאָנעמ מיטנ דאשעק אראָפּגערוקט.  פונ דעמלט אָנ שוויַיַגט ער נאָכ שטרענגער, ווי פריִער, האָט פיַיַנט וואָס ער האָט פריִער פיַיַנט געהאט, איז אלצ אינ די גווירישע הויזער אנ איַיַנגייער, אונ זיי, די גווירימ, זיַיַנענ אימ, ווי געזאָגט, זייער ניט גערנ.
אזוי פירט ער זיכ פונ יאָרנ, אזוי האָט ער זיכ מאָדנע אייגענע רעכט צו טאָנ, וואָס ער וויל, געשאפנ, וואָס זיַיַנענ פונ אלעמענ, אויכ פונ די אָנגעזעענע פונ שטאָט, פונ די ריַיַכע, צי ווילנ זיי יאָ, צי ווילנ זיי ניט – אָנערקענט כאָטש א סוינע, הייסט דאָס, דאָכ האָט ער אלע רעכט פונ איַיַנגייערשאפט.  מערער:  ער האָט די רעכט צומ ריַיַכסטנ טיש, נישט פרעגנדיק אונ נישט בעטנדיק, צו קומענ, האָט די רעכט, וווּ ער וויל, בא וועמענ אונ ווענ ער וויל איבערצונעכטיקנ, אונ נישט נאָר איינ נאכט, נאָר אמאָל, אז ס'פארגלוסט זיכ אימ, א וואָכ אונ מער, א כוידעש אונ אויכ כאדאָשימ, אונ ס'איז אימ קיינ וואָרט ניט צו זאָגנ אונ אימ ניט צו דערווידערנ.
אזוי פונ לאנג, אזוי פונ טאָמעד:  צו וועמענ ס'איז זיַיַנ סינע אונ פיַיַנטשאפט, וויַיַזט ער ארויס, זיַיַנ צוגעבונדנקיַיַט אונ ליבשאפט אָבער – קיינמאָל, אָדער גאָר אינ זעלטענע פאלנ:  דעריקער אינ א יאָנטעוו,  איינ מאָל אָדער צוויי מאָל אינ יאָר, צעטאנצט ער זיכ אפ א גווירישער סודע מיט א קאפּצנ אמאָל...  ער פירט אימ פונ הינטערנ טיש ארויס, אָדער שלעפּט אימ אָפּ פונ א טאנצעדיקער ראָד באזונדער – א קאפּצנ, א דערשלאָגענעמ אונ שטענדיק בא א זיַיַט ציצנדיק – צעטאנצט זיכ אזוי, אז וויפל מענטשנ ס'זאָלנ דעמלט אפ דער סודע ניט זיַיַנ, קאָנענ פונ אימ אונ פונ זיַיַנ שוטעפ אינ טאנצ די אויגנ ניט אָפּריַיַסנ.  ער מוטשעט יענעמ אויס, לייגט אימ ארופ א האנט אפ זיַיַנ אקסל אונ לאָזט אימ אזוי לאנג ניט אָפּ, ביז יענער אונ אויכ ער קומענ אינ זיבעטנ שווייס אריַיַנ.
דעמלט באפריַיַט ער אימ אונ קערעוועט זיכ צו אימ אפ א קאָל, אז אלע זאָלנ הערנ:
– איז געדענק, – זאָגט ער אימ, – איכ זאָג דיר נעוויִעס...  דיר, קאפּצנ, אונ אויכ אלע קאפּצאָנימ, אז אלע זיי, ווי דו קוקסט זיי אָנ...
אונ דאָ ווערט ער אנשוויגנ, וויַיַזט נאָר אפ די גווירימ פונ שטוב אונ אפ די געסט זייערע די גווירישע מיט א פינגער א דראָענדיקנ, אונ מער הערט מענ פונ אימ גאָרניט, אויסער אמאָל נאָר:  "קאטאָרזשניקעס אפ קייטנ"...
באזונדערע פריַיַנטלעכקיַיַט אָבער וויַיַזט ער ארויס אפ א אָרעמער כאסענע אמאָל.
ניט קיינ געבעטענער, נישט איַיַנגעלאדנ, שטעלט ער זיכ אמאָל אריַיַנ אינ אנ ענגער כאסענע-שטוב אינ סאמע דער רעכטער אָרעמער געדולע, וואקסט אויס מיט זיַיַנ ערד-קאָלירענער קאפּאָטע.  קיינער קענ אימ ניט, קיינער ווייסט פונ אימ ניט, אונ אז מע פרעגט אימ, וואָס דארפ ער, וואָס וויל ער, ענטפערט ער:  כאָסנ-קאלע פריילעכ מאכנ.
– אדעראבע... – זאָגט מענ.
דעמלט באקומט ער ארויס פונ זיַיַנער א הויזנ-קעשענע א דודע, א פּאָשעט-הילצערנע מיט לעכלעכ.  אוואדע ערגעצ בא א פּאָשעטנ פּאסטעכ איַיַנגעהאנדלט – אונ נעמט שפּילנ.
ס'איז שיינ אונ מאָדנע געווענ צו זענ, ווי ער שטייט אונ האלט זיכ זיכער ניט קיינ קלעזמער אונ ביכלאל ניט קיינ שפּילער פונ פאכ, אָבער פינגער בא אימ פלינקע, אפ צו דער ציַיַט א לעכעלע אָדער צוויי צו פארשטעלנ, אונ אינ דער זעלבער ציַיַט אנ אנדערס איינס אָדער מער צו עפענענ.  זיַיַנ טאָנ איז א ריינער אונ טאָמעד נאָר פונ א נידעריקנ אונ מיטעלנ רעגיסטער.
שטיינ פלעגט ער מאָדנע:  דער קערפּער האָט אינ שפּילנ ווי קיינ שומ אָנטייל ניט גענומענ, נישט דער קערפּער, נישט דאָס פּאָנעמ – מיט קיינ מינע אונ קיינ מינדסטנ ריר נישט, אונ אינגאנצנ ער איז געווענ ווי פארגליווערט, אזוי אז די, וואָס האָבנ בא זיַיַנ אָנקומענ, בייס זיַיַנ וווּנטש אינ דער סימכע זיכ באטייליקנ אונ בייס זיַיַנ אָנהייבנ שפּילנ, געוואָלט שמייכלענ, ווי ביכלאל מע שמייכלט פונ א ביליקנ באדכנ אונ פונ א היַיַזערגייערישנ מארשעלעק, האָבנ נאָכדעמ, אז ער האָט שוינ, שפּילנדיק, די דודע באמ מויל געהאלטנ, קוקנדיק אפ אימ, זיכ פארוווּנדערט אונ א ביסל זיכ שוינ געשראָקנ פאר אימ אונ פאר זיַיַנ פארגליווערטקיַיַט.  ער אָבער האָט זיכ אפ קיינעמ ניט אומגעקוקט, גליַיַכ נישט קיינ מענטשנ-רעדל איז פאר אימ, נאָר א הוילער, פּוסטער כאָלעל.
אונ געשפּילט האָט ער טרויעריק, אזוי אז וויַיַבער מעכוטענעסטעס אָדער ביכלאל וויַיַבער, וואָס זייערע הערצער זיַיַנענ זיי ווייכ, האָבנ באלד דעמ פרעמדנ ייִדנ פארגעסנדיק, פונ דעמ טרויעריקנ ניגנ גענומענ וויינענ.
ער האָט געשפּילט שטיל, אונ מיטנ פּראָסטנ אורעלטערישנ פּאסטעכישנ אינסטרומענט האָט ער אריַיַנגעבראכט אינ יענער סימכע-שטוב אזוינס, וואָס זי האָט קיינמאָל צווישנ אירע ווענט קיינ מינדסט דערפונ ניט געהאט אונ ניט געהערט: – פונ פעלד, פונ וואלד, פונ גרינער לויטערער אונ אויכ פארוואָלקנטער ראכוועס.  אונ אוילעמ מעכוטאָנימ אונ געסט האָבנ זיכ גליַיַכ דערפילט, ווי אינ אנ אנדער וועלט אריבערגעטראָגנ, אונ האָבנ אינ זייער פריערדיקער, נאָרוואָס פאָרגעקומענער סימכע אינ שטוב פארגעסנ.
דאָס לעצטע אָבער האָט סרולי, כאָטש ער האָט געקאָנט אונ איז בעקויעכ געווענ – דעמ אוילעמ אינ אלצ פארגעסנ צו מאכנ – קיינמאָל ניט געטאָנ אונ לאנג מיט זיַיַנ קויעכ אונ קענטעניש ניט מיסגעברויכט.
אונ געווענ איז טאָמעג אזוי:  ווי נאָר ער האָט געזענ, אז דער אוילעמ איז שוינ אינ די הענט אונ אינ רעשוס בא אימ, אזוי האָט ער יעדעס מאָל אינמיטנ דאָס שפּילן איבערגעריסנ אונ, נישט באמערקט פארנ אוילעמ, וואָס איז פארכאפּט געווענ, האָט סרולי דעמ איבערגאנג פונ שפּילנ אונ אופהערנ ווי אינ א מינ פאָקוס פארוואנדלט:  דער אוילעמ האָט נאָכ געגלייבט אימ מיט דער דודע באמ מויל צו זענ אונ איר שפּיל צו הערנ, ווענ אינדערעמעסנ האָט ער שוינ פארענדיקט אונ די דודע איז שוינ בא אימ אינ קעשענע געלעגנ.
דעמלט איז דער אוילעמ נאָכ מער אָפּהענטיק געוואָרנ אונ פונעמ פאָקוס מיטנ פארשוווּנדענעמ איִנסטרומענט געפּלעפט, אונ איידער דער אוילעמ האָט זיכ באוויזנ ארומצוקוקנ, אזוי איז שוינ סרולי מיט אנ אויסגעשטרעקטער האנט לעבנ דער קאלע געשטאנענ, גליַיַכ ווי ער וואָלט בא איר געצאָלטס פארנ נאָרוואָסיקנ פארוויַיַלנ געפאָדערט.  אינדערעמעסנ אָבער קיינ געלט, קיינ געצאָלטס, נאָר – "צאָל מיט א טאנצ, קאלע" – פלעגט ער זאָגנ...  אונ אז די קאלע האָט זיכ א וויַיַלע פארלוירנ, נישט געוווּסט וואָס צו טאָנ – צי צאָלנ, צי אָפּזאָגנ, פלעגט סרולי מיט א צווייטער האנט אויסגעשטרעקט צום ארומיקנ אוילעמ זיכ ווענדנ, ווי זיכ אָנפרעגנדיק אונ טיַיַנענדיק צו אימ:  צי איז ער גערעכט צי נישט אינ זיַיַנ פאָדערונג?
– אוואדע, אוואדע, – האָט דער אוילעמ סרולינ אונטערגעהאלטנ.
אונ די קאלע איז מיט סרולינ א טאנצ געגאנגענ.  אונ אויכ מיט איר, מיט דער קאלע, האָט סרולי געטאָנ דאָס זעלביקע, וואָס מיט יענעמ קאפּצנ אפ א גווירישער סודע אינ א יאָנטעוו אמאָל:  אזוי לאנג געטאנצט, ביז יענע, די קאלע, האָט זיכ פונ די קויכעס ארויסגעשלאָגנ...  דערפאר אָבער האָט זי אָט דעמ ייִדנ מיט דער ערד-קאָלירטער קאפּאָטע אפ איר גאנצ לעבנ דערנאָכ פארגעדענקט.  אונ איר טאנצ מיט אימ אפ לאנגע ערנסטע אונ שווערסטע יאָר מיט אירע איינציקע בעסטע כאסענע- אונ יוגנט-זיכרוינעס געבונדנ.
מע פלעגט אימ דערנאָכ אופנעמענ, זעצנ אויבנאָנ צומ טיש, אימ דערלאנגענ, וואָס נאָר ס'איז געווענ פאר דער כאסענע אָנגעגרייט.  אונ דערפאר פארנ אוועקגיינ, נישט אויסווארטנדיק זיכ קיינמאָל אפנ סאָפ פונ דער כאסענע, פלעגט סרולי יעדעס מאָל א מעכוטנ אָדער א מעכוטענעסטע אינ א זיַיַט אריַיַנ אָפּרופנ אונ איר אינ דער האנט אריַיַנ אמאָל א זילבערנ קערבל-שטיק אפ דראָשעגעשאנק אריַיַנרוקנ, אָדער גאָר אמאָל א בעכערל צי אנ אנדער כייפעצ א זילבערנעמ.
צי ס'איז זיַיַנ אייגנס געווענ, אָט דאָס געלט אָדער די כפייצימ די געשענקטע – ווייסנ מיר ניט.  נאָר אויב צוליב דעמ צוועק איז, ווי מע האָט דערציילט, אינ א גווירישנ זילבער-שראנק אנ אָרט פונ איינעמ א קליינעמ כעייפעצ אמאָל ליידיק געבליבנ, מאכט אויכ ניט אויס, אונ ניט מיר, ניט דער גוויר, ניט קיינער, אונ באזונדערס ניט סרולי אליינ, וועלנ זיכ געוויס דערופ ניט זעצנ וויינענ.
...  א מערקווירדיקער ייִד, אָט דער סרולי:  א צעדרייטער, א ווידערשפּרעכיקער, מיט פיל שפּיצנ, ווי א שטעכלקע.  דערפאר איז אימ ניט אָנצונעמענ, ניט צו באנעמענ געווענ...
ס'זיַיַנענ געווענ אזייניקע, וואָס האָבנ, ריידנדיק וועגנ אימ, אמאָל אפילע א געדאנק ארויסגעזאָגט, אז ווי זיי דאכט, שטאמט ער, בא זיַיַנ גאנצע סינע צו גווירימ, גאָר אליינ פונ זיי, קער זיכ אָנ אָדער האָט זיכ אמאָל אָנגעקערט מיט זיי גאָר נאָענט.
דאָס האָט מענ געוואָלט ארויסדרינגענ פונ אייניקע זיַיַנע פּאָסטעמקעס, מינעס אונ געוווינשאפטנ, אונ דעריקער פונ זיַיַנ גרויסהאלטערישקיַיַט, פונ זיַיַנ האָנאָרעוואטער מילדקיַיַט.  ער האָט זיכ אמאָל געקאָנט פארגינענ אזא זאכ, ווי אויסטאָנ אינמיטנ מארק די שטיוול אונ זיי אָפּגעבנ א פרעמדנ מענטשן – צי טאקע אפ יענעמס באלדיקנ געברויכ, וויַיַל יענער איז געווענ אָנ שטיוול, צי זיי צו פארקויפנ,  קעדיי אויסצולייזנ דעמ מענטשנ פונ א צאָרע, וואָס האָט אימ געטראָפנ, ווי א גנייווע, אָדער פונ אנ אנדער נויט.
אנ אנדערשמאָל איז רעכט געווענ, ער זאָל אזוי לאנג ראטעווענ אָרעמע בעבעכעס פונ א ברענענדיקער שטוב, ביז די ברעמענ אונ די באָרד האָבנ זיכ אימ גענומענ סמאליענ.
א דריט מאָל רעכט – אז ער האָט זיכ פּלוצעמ גענומענ אמפּערנ מיטנ גרעסטנ אונ באוווּסטנ ראָוו אינ שטאָט וועגנ איינער א שיַיַלע, וואָס אנ אָרעמע פרוי האָט געבראכט.  ס'האָט זיכ געהאלטנ וועגנ א געקעכצ פאר דער אָרעמערס א קראנקנ...  אונ אז דער ראָוו האָט אימ סאָפקאָלסאָפ גויווער געווענ אונ דאָס געקעכצ פאָרט טרייפ געמאכט, האָט סרולי בא דער פרוי, וואָס האָט שוינ געהאלטנ באמ אוועקגיינ, געפרעגט וווּ זי וווינט, אונ באלד טאקע האָט ער זיכ צו איר באוויזנ אונ איר אנ אנדער געקעכצ, א בעסערס אונ ריַיַכערס געבראכט.  געזאָגט האָט ער, אז דאָס האָט איר דער ראָוו צוגעשיקט אָנשטאָט דעמ טרייפ-געוואָרענעמ, ווענ אינדערעמעסנ האָט ער דאָס אליינ מיט זיַיַנע אייגענע הענט פונ דער רעבעצנ מיט געוואלט אונ ביגראנדע אפ דער קיכ ארויסגעריסנ;  דערביַיַ האָט ער זיכ מיִעס געזידלט, אז דער דינ, האָט ער געשריגנ, – איז ד...  אונ אויב נישט, האָט ער געזאָגט, איז נישקאָשע, זאָל דער ראָוו פאר אימ, פארנ דינ, אויכ אמאָל צוליַיַדנ אונ אמאָל כאָטש איינעמ א מיטיק נישט דערעסנ.
דאָס – איינ מעשוגאס, אונ אינ דעמ זעלבנ טאָג טאקע דאָס צווייטע:  ער האָט באלד ערגעצ געלט געקראָגנ אונ דער רעבעצנ פארנ זעלבנ מיטיק, וויפל ער האָט געדארפט קאָסטנ, מיט א ליבלעכנ דאנק אומגעקערט.
– אונ זאָל זי ניט זיַיַנ...  קיינ רעבעצנ, – האָט ער, אוועקגייענדיק, מיט כויזעק זיכ צו איר געווענדט.
אינ שטאָט, אז מע האָט פונ אָט דער לעצטער מיַיַסע דערהערט, האָבנ אייניקע זיַיַנ כוצפּע באוווּנדערט, אנדערע האָבנ מיט האנאָע אונ מיט פארגעניגנ געלאכט.  אָבער אלע אָנ אויסנאמ האָבנ זיכ געכידעשט:  זע, ווער האָט זיכ געריכט:  ער, סרולי, וואָס קיינער האָט אימ קיינמאָל קיינ סייפער אפילע אינ די הענט האלטנ ניט געזענ, גליַיַכ ער ווייסט אפילע ניט, וויִאזוי מע האלט אימ, האָט זיכ פּלוצעמ איַיַנגעשטעלט מיט אזא באוווּסטנ, מיט אזא גרעסטנ זיכ פארמעסטנ אונ אינ לערנענ גאָר אמפּערנ.
אָט אזוינע שטיק, מאָדנע גענג אונ קאפּריזנ האָט ער אלעמאָל אלצ ניַיַע ארויסגעוויזנ, וואָס דעמ אוילעמ האָט עס שטארק פארכידעשט.  ער אָבער האָט לאנג צו כידעשנ זיכ ניט געלאָזט, אונ טאָמעד, ווענ ער האָט דערזענ, אז די ניַיַגעריקיַיַט צו אימ ווערט גרעסער, פלעגט ער דעמ קאָפּ ווי אינ די אקסל אריַיַנציִענ, אפ זיכ א שטארקע בייזקיַיַט אָנלאָזנ, קיינעמ צו זיכ ניט צוגעלאָזט, דאָס אויסטערלישע אונ כידעשדיקע געזענ פאריַיַבנ, ס'זאָל דערפונ קיינ זייכער ניט בליַיַבנ, אונ אפ מאָרגנ, איבערמאָרגנ – פארגעסנ אונ קיינ שפּור דערפונ...
אונ נישט נאָר איינציקע שפּיצנ, ווענ זיי האָבנ זיכ קעגנ זיַיַנ ווילנ אמאָל ווי פונ זיַיַנע באהעלטענישנ ארויסגעשטעקט, האָט ער נישט געוואָלט, נישט דערלאָזט, זיי פאריבנ אונ ווי מיטנ פוס פארטראָטנ – מערער:  סרולי האָט אָפט געזענ זיכ אליינ, זיכ אינגאנצנ צו פאריַיַבנ:  ער פלעגט אלע יאָר אפ א היפּשער ציַיַט, אפ היפּשע כאדאָשימ גאָר אינגאנצנ פונ שטאָט אונ פונ אלעמענס אויגנ פארשווינדנ.
מ'ווייסט ניט פארוואָס, צי דערפאר, וויַיַל די שטאָט פלעגט אימ נימעס ווערנ, צי זיַיַנ אייגנ אומגיינ אלע טאָג איבער אנדערע היַיַזער פונ שטאָט אונ זיַיַנ קאס אפ זיי, צי דערפאר, וואָס ער האָט עפשער טאקע בעעמעס עפּעס צו פארשטעלנ געהאט, אונ יעדעס מאָל,  ווענ ס'האָט אימ געדאכט, אז ער איז שוינ צו לאנג אפ מענטשנס אויגנ אָפּגעווענ, האָט ער זיכ געזענ ארויסרוקנ אונ נישט צו בליַיַבנ.
וואָס די סיבע זאָל ניט זיַיַנ, נאָר אלע יאָר פלעגט עס מיט אימ טרעפנ, מערסטנטייל נאָכ ווינטער, ווענ די לעצטע שנייענ זיַיַנענ שוינ צעגאנגענ, לעצטע בלאָטעס האָבנ זיכ שוינ אוסגעטריקנט...  אָבער אָפט נאָכ שפּעטער, אָנהייב פרילינג, ווענ די לופט צעעפנט, ווענ בעז אונ קאשטאנענ-ביימער הויבנ זיכ שוינ אָנ צעלאָזנ אונ צעפּיקנ, ווענ אלע שטרעקעס ווערנ העל-דורכזיכטיק,  פארוואָרלאָזט-פארבלאָזענע ווינטער-ראָגאטקעס אונ טראקטנ – אופגעריסנ, אונ דאָס אויער פארנעמט שוינ פונ הימלשער הייכ אראָפּ דעמ שטילנ אונ געהיימענ גערייש פונ מאכנעס ווילדע גענדז, בושלענ, רייערס אונ אנדערע,  וואָס קערנ זיכ אומ פונ פרעמדע לענדער, היימיש אונ אינ היגנ קאנט אונ לאנד צו נעסטנ.
אָט דעמלט, האָט מענ געזענ, פלעגט סרולי ווי אָנגעשפּיצט זיַיַנ, פארטראכט, זיַיַנ בליק בלאָנדזשעט אימ א צעמישטער, אויכ זיַיַנ געהער, ווי טאָפּלט וואכ, אָנגעשטרענגט, גליַיַכ ער שפּירט עפּעס א לאנג-דערווארטע יעדיע פונ ערגעצ.
דעמלט פלעגט ער, אינ א שיינעמ פרימאָרגנ, פונ קיינעמ קיינ אָפּשייד ניט נעמענ אונ קיינעמ וועגנ זיַיַנע באשטענדיקע באהאלטענע באשלוסנ קיינ וואָרט ניט זאָגנ, זיַיַנע א באשטענדיק-אָפּגעהיטע אונ צו דעמ צוועק א פארבאהאלטענע טאָרבע פונ זיַיַנ אָרעמענ זאכנ-סקארב ארויסבאקומענ, אריַיַנלייגנ אינ איר, וואָס נאָר עס האָט אינ איר געקאָנט אריַיַנ, אונ דאָס, וואָס אזא איינער, ווי ער, סרולי, האָט צו זיַיַנ וועג-געברויכ נייטיק.  ער פלעגט די טאָרבע אפנ רוקנ פארווארפנ, ארויס פונ הויפ, וווּ ער האָט די לעצטע נאכט איבערגענעכטיקט, גאנצ פרי אונ אָנ א זיַיַ-געזונט.  אמאָל נאָר פלעגט ער, ארויסגייענדיק פונ הויפ, זיכ צוריק צו אימ אויסקערעווענ אונ צומ געזעגענענ אימ א פיַיַג שטעלנ, נאָכאמאָל אויסקערעווענ אונ – נאָכ א פיַיַג.  דערביַיַ איז אימ דאָס היטל מיטנ לאקירענעמ דאשעק מער אָנגערוקט געווענ אפ דער לינקער זיַיַט פּאָנעמ, ווי געוויינלעכ, די קאפּאָטע צעשפּיליעט, אונ אזוי מיט דער טאָרבע אפנ רוקנ, האָט ער דעמלט, – קיינעמ ניט באגעגענענדיק, אונ ווענ יאָ, קיינעמ זיכ ניט גריסנדיק, – די שטאָט דורכגעשניטנ אונ איז זיכ אויסער דער שטאָט ארויס.
ס'איז א בילד געווענ צו זענ, ווי סרולי שפּאנט:  טאָמעד אינמיטנ באוווּסטנ שליאכ, וועלכנ ער האָט אפ יעדעס מאָל פונ שטאָט ארויסגיינ באליבט.  באליבט דערפאר, וויַיַל יענער איז געווענ גליַיַכ, גלאט אונ וויַיַס-שאָסייט.  אונ אויכ דערפאר, וויַיַל ער ליגט עטוואָס נידעריקער פונ דער שטאָט, אונ ווענ מע גייט אפ אימ אָפּ א געוויסע שטרעקע, קאָנ מענ זיכ אויסקערעווענ אונ די גאנצע שטאָט א דערוויַיַטערטע דערזענ אונ מע קאָנ אויכ איר, דער גאנצער שטאָט, אפ געזעגענענ א פיַיַג שטעלנ...
ער האָט זיכ שטענדיק אינ וועג אינ דער מיט געהאלטנ.  ער האָט קיינמאָל נישט פאר קיינ פּאָשעטער פּויערשער פור נישט אָפּגעקערעוועט, אויכ נישט פאר ניט קיינ פּאָשעטער:  ווער ס'זאָל ניט זיַיַנ – א סאָכריש פערד-אונ-וועגעלע, א פּריצישע קאָטש, אפילע נאשפּיצ געשפּאנט.  אונ ער האָט נישט איינ מאָל פאר אזא זאכ, פאר נישט וועלנ אָפּטרעטנ, פונ א פּריצישנ קוטשער מיט דער ביַיַטש געקריגנ, מיטנ העסקעמ טאקע פונ דעמ פּאָרעצ אליינ, וואָס האָט דעמ קאָפּ פונ דער קארעטע ארויסגעשטעקט אונ דעמ קוטשער באפוילנ נאָכ אונ נאָכ איבערכאזערנ.
ער האָט אויסגעזענ אינ וועג, ווענ דער ווינט איז אימ געווענ אינ פּאָנעמ, צעפלאָכטנ, די פּייעס צעפלויגנ אונ מיט די פּאָלעס פונ דער קאפּאָטע אפ מיטנ אריבערגעבלאָזנ, ווי א טיַיַוול פונ דער קייט אָפּגעריסנ...  אונ ווענ פונ הינטנ, אז מע האָט אימ אָנגעיאָגט, איז ווענ יאָ א ווינט צי ניט קיינ ווינט, האָט ער, ווידער נישט אָפּטרעטנדיק, מיט דער טויבער, גליַיַכער פּלייצע געשראָקנ, מיטנ פארגליווערט-סטראָציקנ גאנג, וואָס באמערקט קיינעמ ניט אונ הערט זיכ ניט צו צו דעמ, וואָס הינטנ טוט זיכ. – אונ מע האָט אימ וויַיַטער אָפּגעטראָטנ.
דאָס איז, ווענ עס באגעגנט אימ יאָ עמעצער.  מערסטנטייל אָבער איז צו יענער ציַיַט – פרילינג – איבער דער פעלד-ארבעט אפנ שליאכ קיינער ניטאָ, אונ סרולינ גייט דער טאָג איבער אָנ שומ טרעפענישנ, אינ הוילנ פארגעניגנ נאָר פונ דער וועג-שטילקיַיַט, וואָס ער האָט דערפונ די אויערנ פול, אונ אמאָל אויכ פונעמ הודיענ פונ די טעלעגראפ-דראָטנ פונ דער איינציקע טעלעגראפ-ליניע פונ יענעמ קאנט, דורכ יענעמ וועג דורכגעלייגט, אונ אינ יענעמ טאָג האָט סרולי קיינ עסנ, קיינ טרינקענ ניט באדארפט.   אויכ רו איז עמ געווענ איבעריק, וויַיַל ס'איז געווענ הוילער, ספּעציעל פאר אימ געשאפענער, פונ דער שטאָט באפריַיַענדיקער יאָנטעוו.
אונ ערשט צומ סאָפ טאָג פלעגט ער פונ שאָסיי אינ א זיַיַט אָפּקערעווענ צו א קליינ דערפעלע, "דוואָרעצ" מיטנ נאָמענ, דורכוואנענ זיַיַנ וועג איז אימ געלעגנ צו יענע ייִשוּווימ אינ די פארוקטע וועלדער פונ דונעשי אונ שומסק, דאָרט וווּ זיַיַנע באקאנטע איינציקע ארענדארעס, שענקערס האָבנ געוווינט, אונ וווּ בא זיי פלעגט ער אָפּזומערנ, אונ א שטיק ציַיַט אינ די היפּשע כאדאָשימ פארברענגענ.
שפּעט אינ אָוונט פלעגט ער זיכ דעמלט אינ א שומסק, אָדער אינ אנ אנדער דערפל, אינ זיַיַנער א באקאנטער ארענדאר-שטוב אריַיַנשטעלנ, וווּ מע האָט אימ שוינ געקענט אונ נאָכ פונ פאריאָרנ געדענקט.
ער האָט די טאָרבע אָפּגעלייגט.  באלד פונ די פרומ-פארגרעבטע ארענדארעס צו אנ אָוונטיקער סודע איַיַנגעלאדנ געוואָרנ, צו וועלכער ס'איז טאָמעד פריש קאָרנ-ברויט מיט סמעטענע אָדער זויערמילכ דערלאנגט געוואָרנ.
ער האָט זיכ דערפרישט דערפילט, אונ די דאָרפישע מענוכע איז אימ אינ די ביינער געקומענ – די שטילקיַיַט, די בענימעסע רייד פונ די ארענדארעס אונ דער גרויסער דערעכערעצ, וואָס זיי האָבנ אימ, ווי יעדנ גרויסשטאָטישנ, אנטקעגנ געטראָגנ;  יענע זעלטענע מענוכע פונ דער דאָרפישער ארומרינגלונג – פונ דער אפנ-קאָפּ-ליגנדיקער שטוב, וווּ ס'האָט שטענדיק געשמעקט מיט פּאָשעטנ שענק-בראנפנ, מיט וואסער פונ א פארדרומפּענער קרעניצע, מיט שטוביקע אויפעס, ווי הינער, גענדז, וואָס זיַיַנענ צו יענער ציַיַט, נאָכנ ווינטער, פונ די אייער אראָפּ אונ האָבנ שוינ קליינווארג אויסגעפירט.  מע האָט זיי אונטערנ פּריפּעטשיק געהאלטנ, פונוואנענ ס'האָט זיכ טאָמעד, אפילע אינ אָוונט, א שטיל, קוימ-קוימ פּישטשענ פונ די נאָרוואָס אויסגעזעסענע ארויסגעהערט.
ס'איז אימ גוט געווענ, סרולינ, שוינ דעמ ערשטנ אָוונט, ווענ ער איז אינ דאָרפ אָנגעקומענ, באזונדערס נאָכ אפ מאָרגנ מיטנ טאָגלעכ, מיטנ ערשטנ געשריי פונעמ פּאסטעכ הינטער די פענצטער, וואָס רופט צונויפ אונ זאמלט די טשערעדע, מיטנ זונ-אופגאנג אונ טוי, מיטנ שטילנ אופוואכנ פונ דאָרפ צו ארבעט, מיט די פּויערנ, וואָס גייענ וואסער שעפּנ, אונ מיט די שטיל-פארשעמטע פּויערשע קינדער אינ טאטישע היטלענ, וואָס שוינ פונ גאנצפרי האָבנ ניט וווּהינ די קינדערשע ציַיַט אהינצוטאָנ.
דאָס אלצ האָט אימ גרויס פארגעניגנ פארשאפט, אונ דער ערשטער טאָג האָט אימ שוינ גליַיַכ אונ אינגאנצנ די שטאָט געמאכט פארגעסנ אונ זיַיַנ קאס אפ איר, אונ מע מעג שווערנ, אז סרולי איז דעמלט אויכ א שטיק אנדערער געוואָרנ:  דאָס בייזע איז אוועק, דער דאשעק ניט אזוי אָנגערוקט איבערנ פּאָנעמ, דער אומצוטרוי, דער אומגלויבנ אונ בא דער זיַיַט פונ אלעמענ זיכ האלטנ, וואָס האָט קעסיידער געפונענ שארפנ אוסדרוק אינ זיַיַנ גיינ, שטיינ אונ קוקנ, איז איצט פיל געלינדערט געוואָרנ.  אונ אויסגעדריקט האָט זיכ עס איצט אינ זיַיַנ דאוונענ, וואָס ער פלעגט אינ שטאָט דערפונ מאכנ בעקיצער, דאָ פלעגט ער לאנג, שטייענדיק אינ טאלעס פארנ פענצטער, אינ דרויסנ ארויסקוקנ, אונ אָפט אויכ אפילע בעשאסנ דאוונענ אונ ארויסקוקנ זיכ גוט צעשמייכלענ.  ס'האָט זיכ אויכ אוסגעדרוקט אינ זיַיַנ באגיינ זיכ מיט די באלעבאטימ ארענדארעס, בא וועלכע ער האָט זיכ אפ קעסט אונ אויסהאלט געפונענ.  וואָס כאָטש ניט איבעריק צוגעלאָזט צו זיי, כאָטש ניט איבעריק אונ ניט גאָר היימיש, דאָכ האָט ער נישט בייז געברומט, נישט הינטנארומ פארפרעמדט געקוקט, אונ באמ צוגיינ נאָענט אונ זיכ ווענדנ צו אימ, האָט ער קיינ איבעריקע שטעכלקעס אפ יענעמ צו באגעגענענ ניט ארויסגעלאָזט.
אזוי א טאָג, צוויי, א וואָכ אונ מער – אפ איינ אָרט, אינ איינ ייִשעוו.  דעמלט פלעגט ער אינ א צווייטנ אוועק – ווידער צו א פאריאָריקנ באקאנטנ, ווידער אינ א שטילנ דאָרפ ערגעצ, אינ א שוינ מער פארוקטנ אינ יענעמ קאנט דעמ וואלדישנ, וווּ די זונ קאָנ לאנג אינדערפרי פונ צווישנ די ביימער ניט ארויסקריכנ, אונ וווּ פארנאכט ווערט זי פארשוווּנדנ פיל פריער, ווי אינ אנדערע, פלאכלאנד- אונ סטעפּ-ערטער.
וואָס טיפער ער האָט אינ יענער געגנט געצויגנ, זיַיַנענ די ייִשוּווימ אלצ קלענער אונ אָפּגעזונדערט-איינזאמער געוואָרנ, אלצ מער זיַיַנענ די שליאכנ נישט מיט קיינ טיפ-איַיַנגעטראָטענע אונ איַיַנגעפאָרענע סימאָנימ אינ דעמ ערד-באָדנ פארשניטנ;  אלצ ווייניקער האָבנ פּויערימ אינ יענער פארוואָרפעניש א לעבעדיקנ שטאָט-מענטשנ ווענ געזענ, אונ ווענ יאָ, האָבנ זיי געקוקט אפ אימ, גליַיַכ ווי ער וואָלט פונ אנ אנדער לאנד אראָפּגעקומענ;  אלצ מער האָבנ אויכ ייִדישע ארענדארעס פארפרעמדט אונ אָפּגעריסנ פונ שטאָט-מענטשנ זיכ געפילט, וויַיַל זעלטנ האָט צו זיי אמאָל אזא איינער אראָפּגעקוקט, אונ נאָכ זעלטנער – זיי צו א שטאָט.
גרויס אמעראצעס האָט דאָרט געהערשט, פינצטערניש אונ ייִדיש-פּויערישער אָבערגלויבנ.  אונ סרולי פלעגט שוינ דעמלט אמאָל צו אזא ארענדאר אָנטרעפנ, וועלכער האָט דער אלעמענ באוווּסטער דאָרפ-מאכשייפע קיינ בראנפנ נישט געוואָלט פארקויפנ;  וויַיַל, האָט ער זיכ פארענטפערט, ווענ ער האָט איר איינמאָל יאָ פארקויפט, אזוי הובנ זיכ אינ דער גאנצער פאס בראנפנ אונ אינ יעדנ איינציקנ גלעזל באזונדערס, וואָס מע האָט אָנגעגאָסנ, לאנגע גרינע שפּילקעס באוויזנ, פונ וועלכע אייניקע פּויערימ זיַיַנענ דערנאָכ נאָר מיט בויכ-גרימעניש אָפּגעקומענ, אונ אנדערע גאָר אוועקגעשטאָרבנ.
דאָרט האָט יעדער ייִדישער ארענדאר אפ זיַיַנ ייִדיש לאָשנ, פּויערשע מאקעס אונ קרענק אָפּגעשפּראָכנ, אונ, פארקערט, פּויערימ – ייִדישע קרענק אפ זייער שפּראכ.
דאָרט האָבנ זיכ באנאכט אינ די קרעניצעס ליכטלעכ באוויזנ, ארומ די קרעניצעס האָבנ זיכ שקאפּעס מיט קרוינענ ארומגעדרייט, אונ אפ נאָענטע אונ וויַיַטע וועגנ ארומ האָבנ שיידימ אפ פערד אָנ זאָטלענ אונ אָנ צוימענ געריטנ, אונ דורכ אומבלאָנדזשענדיקע פיַיַערלעכ באנאכט פי אונ מענטשנ אינ די בלאָטעס פארפירט, אפ צו פאריזנעט ווערנ אונ שוינ קיינמאָל ניט ארויס פונ דאָרט – אָדער אפ אומצוקומענ, אָדער גאָר א קייסער אפ די זשאבעס צו ווערנ...
אזוינס אונ נאָכ ענלעכעס פלעגט דאָרט סרולי אָנטרעפנ, אונ סרולי האָט זיכ, נישט געקוקט אפ זיַיַנ ליבע צומ דאָרפ, שוינ שטארק געענגט געפילט, ווי די לופט וואָלט אימ ווייניק געוואָרנ אונ ס'האָט אימ גענומענ ווארגן...
מערסטנטייל פלעגט דאָס שוינ סרולינ טרעפנ אינ א לעצטנ דאָרפ פונ יענע דערפער, וואָס פונ דאָרט וועט ער זיכ נאָכ לאנגנ זומער-פארברענגענ אהיימ אינ שטאָט אומקערנ;  דאָרט, וווּ צווישנ די געציילטע היַיַזער איז אויכ געשטאנענ אנ איינציקע ייִדישע שטוב מיט שטרוי באדעקט,  ווי לעמאָשל, מענאשע טריִעדיערס:  אנ אלטער אויווערבאָטעלער ייִד, וואָס איז געזעסנ בא די קינדער אפ אויסהאלט, אונ וואָס דעמ גאנצנ זומער פלעגט ער פאר דער שטוב אפ אנ אויסגעשפּרייטנ לאנטעכ אפ דער ערד שוינ אָפּליגנ...  א טויבער, וואָס האָט ווייניק געהערט אונ נאָכ ווייניקער פארשטאננענ.  אונ דאָס איינציקע, וואָס איז אינ אימ יאָ פונ פארשטאנד פארבליבנ, איז געווענ, וואָס יעדנ מענטשנ, וואָס פלעגט זיכ צו אימ דערנעענטערנ, פלעגט ער אנ אומזיניקע האנט אפ שאָלעמ דערלאנגענ, פארגעסנדיק אלעמאָל, אז ער האָט שוינ דעמ זעלבנ איינעמ, אינעמ זעלבנ טאָג שוינ וויפל מאָל די האנט ביז נימעס ווערנ אויסגעשטרעקט.
אָט בא אימ, בא דעמ מענאשענ, לעמאָשל, האָט מענ סרולינ פונ גרויס לאנגוויַיַל דעמלט שוינ געקאָנט טרעפנ זיצנ, ווי ער שריַיַט אימ אינ טויבנ, פארמאכטנ אויער אריַיַנ, נאָכ דעמ, ווי יענער האָט, לויט דער אלטער דאָרפישער געוווינשאפט אונ מיטנ לעצטנ ביסל זיניקע ווערטער, וואָס זיַיַנענ אימ נאָכ געבליבנ, בא אימ, בא סרולינ, געפרעגט:
– הא, וואָס הערט זיכ עפּעס אינ שטאָט, רעב אוירעכ?..
סרולי האָט אימ דעמלט אינ אויער אריַיַנגעשריגנ:
– ס'הערט זיכ, רעב מענאשע, גרויס ניַיַס הערט זיכ:  מאָשיִעכ איז שוינ געקומענ!..
אונ פונ נאָכ גרעסערנ לאנגוויַיַל, פלעגט ער נעמענ מיטנ אלטנ ווי מיט א קינד שפּאסנ, אונ פיל אומזיניקיַיַטנ פארפאסנ, ווי נעמלעכ:
– יאָ, רעב מענאשע, מאָשיִעכ איז שוינ געקומענ, אונ די שטאָט פּאקט זיכ שוינ אונ דינגט שוינ פורנ אפ אימ באגעגענענ...  ראבאָנימ אינ טאלייסימ ריַיַטנ אפ אייזלענ, רעבעצנס אינ טאלעסקאָטנס – איינע אפ דער אנדערער...  די באָד היצט זיכ א גאנצע וואָכ אונ מענער אונ וויַיַבער קריכנ פונ דער מיקווע ניט ארויס;  קי אונ אָקסנ לויפנ אליינ אינ שכיטע-הויז;  דער באלטאקסע איז אנטלאָפנ אונ קאצאָווימ פארקויפנ פלייש בעזילאזאָל, הינט טראָגנ גאנצע קעפּ, אונ די קישקעש שלעפּנ זיי זיכ נאָכ...  גאנאָווימ האָבנ אלעמענס קעשענעס אונ קישקעס אויסגעשניטנ...  קאפּצאָנימ גייענ אינ גאָלד, אונ גווירימ – אינ טראנטעס.
– אזוי, אזוי... – פלעגט זיכ דער אלטער טויבלעכ כידעשנ.
אזוי אונ ענלעכ פלעגט סרולי שפּאסנ, אונ מע האָט געזענ, ס'איז פונ ניט האָבנ דאָ וואָס צו טאָנ, ס'איז פונ דעמ, וואָס דער אינטערעס האָט זיכ אימ שוינ דאָ אויסגעלאָזט, אז ער איז ווי אינ ליימ פארקראָכנ, אונ ס'איז אימ ציַיַט אהיימ שוינ ווידער.
אונ ס'איז שוינ טאקע טאָמעד דעמלט אויכ סאָפ זומער געווענ.  פעלדער – אָפּגעשניטנ, די שיַיַערס – פול, וועלדער – סאָפ-זומעריק פארטראכט – לייגנ זיכ פריִער אונ שטייענ אופ שפּעטער אונ הערנ די גאנצע ציַיַט נאָר ווי וועווריקלעכ ריַיַסנ ניס אונ פארגרייטנ זיכ אפ יאקרעס אונ אפ ווינטער...
אָט דעמלט פלעגט סרולי ווידער אינ א שיינעמ טאָג, מיט קיינעמ זיכ ניט געזעגענענדיק, די טאָרבע נעמענ.  ער האָט דעמ וועג צו שאָסיי צוריק דורכ די זעלביקע דערפער, וואָס בעשאסנ אָנקומענ, דורכגעמאכט.  די גאנצע ציַיַט פונ זיַיַנ צוריקוועגס איז אפ זיַיַנ פּאָנעמ א שטילנ שפּאס צו זענ געווענ, א ביליקע מינע צו די אלע לעצט געזעענע אויווערבאָטעלע מענאשעס אונ צו די נאָכ ניט אויווערבאָטעלע, וואָס זיַיַנענ אימ דאָכ אלציינס געווענ, ער פלעגט דעמלט א פריילעכער אפנ שאָסיי ארופ, פלעגט פונ שווערער לאנג-זומערדיקער וועלדער-געדיכטעניש ווי פריַיַ אָפּעטעמענ אונ מיט די אויגנ געווענדט אפ פאָרויס, צו זיַיַנ פונ לאנג פארלאָזטער אונ שוינ געגארטער שטאָט צוריק...


              
          


     
                 
           


                      




 


     
     
   
               
                            
</p></div><div><head>V</head>


<head>דער קריג צווישנ די ברידער
</head>

<div><head>1</head><p>
אפ מאָרגנ גאנצפרי, נאָכ יענעמ אָוונט, וועגנ וועלכנ מיר האָבנ אויבנ דערציילט, ווענ אלע דריי ברידער האָבנ זיכ אינ מוישעס עסצימער געטראָפנ, האָט אלטער, ווי ס'איז פאָרויסצוזענ געווענ, געשריגנ.  דאָס מאָל אָבער אזוי אומגעוויינלעכ, וואָס אפילע פאר אימ, פאר אלטערנ, א כידעש.
ווענ אינ דרויסנ נאָכ פינצטערלעכ, האָבנ זיַיַנ געשריי צוערשט דערהערט די דינסטנ, וואָס זיַיַנענ געשלאָפנ אינ קיכ אונ האָבנ איבער זייערע קעפּ זיַיַנ אויבערשטיבל געהאט, אונ איינע וועלכע האָט אופגעוואכט די ערשטע, האָט א פונ שלאָפ-דערשראָקענע די צווייטע געוועקט:
– הערסט, ס'ארא גרויסנ פארטאָג ער האָט שוינ היַיַנט פארנומענ.
ביידע זיַיַנענ שוינ דערנאָכ געלעגנ מיט אָפענע אויגנ אפ זייערע געלעגערס, אונ כאָטש די סטעליע האָט זיי אָפּגעטיילט, זיַיַנענ דאָכ אלטערס קוילעס דערגאנגענ צו זיי, ווי פונ אזוי נאָענט, גליַיַכ לעבנ זיי אונ אינ זעלבנ צימער וואָלט ער געשריגנ.  געדאכט האָט זיכ זיי, אז אזוי קאָנ שריַיַענ ניט נאָר איינ געווינערנ אינ די לעצטע מינוטנ פארנ האָבנ, נאָר צענ מיטאמאָל, ווענ צענ ליַיַבער ווערנ אופגעריסנ אונ צענ מאָל צענ ווייטעקנ ריַיַסנ זיכ דורכ נישט מער, ווי דורכ מענטשלעכע מיַיַלער, וואָס זיַיַנענ צו קליינ אפ זיי ארויסצוברענגענ.
שפּעטער האָבנ אויכ די שטוב-ליַיַט אינ די וויַיַטע צימערנ דערהערט.  פריִער גיטעלע, מוישעס וויַיַב, אונ גליַיַכ, נאָכ אינ בעט ליגנדיק, איז איר שוינ אָנגעקומענ דער געוויסער קאָפּ-ווייטעק, וואָס טרעפט זי שטענדיק אינ טאָג פונ אלטערס געשרייענ אונ צווינגט זי דעמ גאנצנ טאָג אינ בעט אָפּליגנ, אָדער מיט א פארבונדענעמ קאָפּ זיכ ארומשלעפּנ.  דערנאָכ אויכ מוישע, אונ נאָכ אימ אלע עלטערע פונ שטוב, ביז די ריי איז געקומענ אויכ צו די מער דערוואקסענע קינדער אונ צווישנ זיי אויכ צו מייערלענ.
אינ דרויסנ האָט געדרייט א ווינט, וואָס דערמאָנט ערעוו-הארבסט, וואָס האָט זיכ אינ די סעדער פארקליבנ נאָכ פונ באנאכט אונ אויכ נאָכנ טאָג-ווערנ ניט געקאָנט ארויס פונ זיי.  ער האָט אָנ אופהער די ביימער-קעפּ הינ אונ צוריק אונ אינ פארשיידענע זיַיַטנ געריסנ אונ אמאָל אויכ אראָפּ, צו דער ערד זיי בייגנדיק, געבראָכנ.
דער פארשטויבטער הימל, וואָס האָט אויסגעזענ ווי פאר אָדער נאָכ א רעגנ, איז נידעריק איבער די גאסנ אונ היַיַזער געלעגנ.  אונ ווער ס'האָט יענעמ פרימאָרגנ פונ א פענצטער אינ דרויסנ ארויסגעקוקט, זיַיַנענ אימ טרויעריקע מאכשאָוועס אופגעקומענ, ווי יעדעס מאָל, ווענ דער וועטער ביַיַט זיכ פונ בעסער צו ערגער.
שפּעטער זיַיַנענ בא מוישענ אינ שטוב שוינ אלע וואכ געוואָרנ.  דינסטנ אינ קיכ האָבנ צו דער פרימאָרגנדיקער טיי פאר גרויסע אונ צומ איבערביַיַסנ פאר קינדער אלצ, וואָס נייטיק, צו פארגרייטנ באדארפט, – עס-אונ טרינק-געפעס צו וואשנ אונ צו ווישנ אונ דעמ סאמאָוואר אפנ טיש אינ עסצימער ארופצוברענגענ.
שוינ דעמלט האָט מענ געקאָנט זענ אפ די פּענימער פונ אלע דערוואקסענע אינ מוישעס שטוב א געוויסע באזאָרגנקיַיַט, וואָס די סיבע אירע איז געווענ ניט נאָר דער שלעכטער וועטער, וועלכער ווירקט אמערסטנ אפ ניכטערע הערצער בייזלעכ, אונ ניט נאָר אלטערס געשרייענ, וואָס דריקנ באשטענדיק אפ אלעמענ אינ שטוב אָנ אויסנאמ אונ נעמענ צו דאָס לאָשנ פונ מויל.  ניינ, – דעריקער באזאָרגט דערפאר, וואָס שוינ גאנצפרי האָט זיכ איבער דער שטוב צעטראָגנ א יעדיִע, וואָס האָט פונ גיטעלענ געשטאמט, אונ איינער דעמ אנדערנ האָט זיכ שטיל אפנ אויער איַיַנגערוימט, – א יעדיִע, אז דער פעטער לוזי האָט באשלאָסנ אונ האָט בעדייע אינ N צו פארבליַיַבנ, אונ אז זייער פאָטער מוישע איז מיט זיַיַנ, לוזיס, באשלוס ניט איבעריק צופרידנ.
באקומענדיק אָט די יעדיִע, האָבנ אלע דעמלט דערפילט, אז די מאכלויקעס, וואָס האָט זיכ אָנגעהויבנ אזוי שטיל צווישנ די ברידער, אינ גרויס איַיַנגעהאלטנקיַיַט אונ אינ ראמענ, הייבט איצט אָנ פונ די ראמענ ארויסגיינ;  מע האָט דערפילט, אז אָט דער באשלוס דעמ פעטער לוזיס – אינ פלוג אנ אומשולדיקער, וואָס, פארקערט, אנ אנדערשמאָל וואָלטנ אימ אלע מיט גרויס פארגעניגנ אונ פאר ליב אָנגענומענ, – איז דאָס מאָל, ווי פריש אונטערגעלייגט האָלצ צו פיַיַער, וואָס וועט דינענ אלס ניַיַער מאטעריאל אפ נאָכ מער אונ שטארקער זיכ צעפלאקערנ.
אלע דערוואקסענע האָבנ בא דער טיי דעמלט געשוויגנ.  מע האָט געטרונקענ, ווי נאָר פאר יויצע-וועגנ.  מע האָט אלעמאָל נאָר געכאפּט א קוק אפנ פאָטער, אפנ עלטסטנ פונ דער פאמיליע, אפ מוישענ, וואָס אויכ אפ זיַיַנ פּאָנעמ איז צו זענ געווענ די אלגעמיינע זאָרג אויסגעדריקט.  אינ דער זעלבער ציַיַט האָט מענ אויכ אלע וויַיַלע הינטנארומ געקוקט אפ יענער טיר פונ עסצימער, דורכ וועלכער דער פעטער לוזי האָט זיכ געקאָנט באוויַיַזנ – אויכ צו דער פרימאָרגנדיקער טיי, אונ דאָס מאָל זיַיַנענ אלע אימ ווי ניט גערנ געווענ.  מע האָט מוירע געהאט, אז איצט, בייסנ אופגערעגטנ געמיט, וואָס בא אלע, זאָל מענ זיכ איבער א קלייניקיַיַט ניט פארטשעפּענ, אונ, פארקערט, געהאָפט, אז אויב איצט וועט מענ אויסמיַיַדנ קריג, וועט מעגלעכ פארנ טאָג דאָס, וואָס איצט אָנגעגליט, זיכ אָפּקילנ, דאָס, וואָס קאָנ איצט א קריג ארויסרופנ – געלאָשנ אונ געשטילט ווערנ.
לוזי אָבער האָט איצט איבער עפּעס פארשפּעטיקט אָדער אומיסטנ זיכ געמאכט פארשפּעטיקנ, אזוי אז פונ דאָרט, פונוואנענ מע האָט זיכ געריכט, איז קיינער ניט געקומענ.  דערפאר אָבער פונ אנ אנדער טיר, פונ דער, וואָס פירט פונ קיכ אינ עסצימער, האָט מענ פּלוצעמ, אנ אומגעריכטנ, א גאסט אריַיַנקומענ דערזענ:
סרולינ, סרולי גאָל.
ער האָט זיכ אויכ איצט, ווי טאָמעד, מיט א זיַיַט, א שטילער אונ א שוויַיַגנדיקער אריַיַנגעשטעלט.  ער האָט איצט אויסגעזענ, ווי גליַיַכ נאָרוואָס פונ וועג – מיט דער טאָרבע.  אינדערעמעסנ אָבער ניט פונ וועג, וואָס דאָס איז געווענ צו מערקנ פונ זיַיַנע אויסגערוטע פּאָנעמ אונ אויגנ, וועלכע האָבנ איידעס געזאָגט, אז די נאכט פונ נאָכ זיַיַנ אָנקומענ האָט ער שוינ ערגעצ אנדערשוווּ איבערגענעכטיקט.  צוזאמענ דערמיט האָט מענ אויכ באמערקט, אז דאָס, וואָס ס'קומט איצט פאָר דאָ אינ שטוב, די באזאָרגנקיַיַט פאר מעגלעכ-פאָרשטייענדיקע אומאָנגענעמלעכקיַיַטנ, ווי אויכ דאָס, וואָס פאר אָט דער באזאָרגנקיַיַט איז פאָרגעקומענ, איז אימ, סרולינ, שוינ באוווּסט:  צו זיַיַנ אָנגעשפּיצטנ אויער, וויַיַזט אויס, איז דאָס שוינ פונ ערגעצ-וווּ דערגאנגענ.  מע האָט אויכ געזענ, אז ס'טוט אימ האנאָע דאָס פאָרשטייענדיקע, גליַיַכ א גרויס גליק ווארט אימ, פונ וועלכנ ער איז האָפערדיק, אונ זיַיַנ בליק שפּילט צופרידנ אונ מיט שאָדנפרייד.
ער האָט, ווי זיַיַנ שטייגער, באמ אריַיַנקומענ קיינ גוט-מאָרגנ ניט געזאָגט, ניט געווינטשעוועט אונ זיכ ניט געגריסט מיט קיינעמ.  ער האָט נאָר זיַיַנ טאָרבע אינ א ווינקל ערגעצ אָפּגעלייגט – א סימענ, אז ער קליַיַבט זיכ דאָ א ביסל מער, ווי געוויינלעכ, צו פארבליַיַבנ, אונ באלד נאָכ דעמ האָט ער, ניט קיינ איַיַנגעלאדענער אונ ניט קיינ גערופטער פונ קיינעמ, באגליַיַכ מיט אלע צומ טיש, וווּ מוישעס שטוב-ליַיַט האָבנ טיי געטרונקענ, זיכ אוועקגעזעצט.
דעמלט האָט מענ אויכ געזענ:  סרולינ האָט דאָס מאָל די טיי ניט אינטערעסירט, – צי מאכמעס שוינ אָפּגעטרונקענ, צי נאָכ ניט – אלציינס.  די אויגנ האָבנ אימ גאָר די גאנצע ציַיַט איבער די שטוב-ליַיַט אומגעשוועבט, גליַיַכ ער וואָלט געזוכט צווישנ די פּענימער, וואָס זיַיַנענ אימ שוינ פונ לאנג באקאנט, עמעצנס אנ אומבאקאנטס, ניט געפינענדיק אָבער דאָס געזוכטע, האָט ער אלע וויַיַלע געווענדט זיַיַנ בליק צו יענע טירנ, וואָס פירנ אינ עסצימער, דורכ וועלכע ער האָט געפילט, אז דער אומבאקאנטער דארפ זיכ אונ מוז זיכ פונ איינער פונ זיי באוויַיַזנ.
דעמלט האָט מוישע פונ הינטערנ טיש זיכ אופגעהויבנ אונ צו זיכ אוועק.  אונ באלד, שפּעטער עטוואָס, איז לוזי, ווי ער וואָלט זיכ אָפּגערעדט מיטנ ברודער זיכ דאָס מאָל ניט צו באגעגענענ, דורכ אנ אנדער טיר אריַיַנ.
סרולי, וואָס האָט, ווי געזאָגט, די גאנצע ציַיַט געווארט אפ אימ, האָט אימ באלד באמערקט:  אנ אויסגעוואשענער צומ פרימאָרגנ, א שטאלטנער, אונ אזא, וועלכער שאפט יעדעס מאָל אכט אונ יאָנטעוו, ווענ ער באוויַיַזט זיכ.
ער האָט מיט א זיַיַטל-בליק געכאפּט א קוק אפ אימ אונ געוואָלט, ווי זיַיַנ שטייגער, באלד אָפּווענדנ פונ אימ זיַיַנ בליק אונ פּראווענ יענע בארויגעז-מינע, וואָס ער פּראוועט בענעגייע אלע אנדערע.  דאָס מאָל אָבער איז זי, קעגנ זיַיַנ ווילנ, בא אימ עפּעס ניט ארויסגעקומענ, ניט געראָטנ.  פארקערט:  ער איז ווי צוגעקלעפּט געוואָרנ צו לוזינ, אונ אזוי וויַיַט, אז ווענ לוזי האָט זיכ פונ דער טיר צומ מיט שטוב אונ צומ טיש געלאָזט צוגיינ, אזוי האָט סרולי, נישט באמערקט פאר זיכ אליינ, מיטאמאָל פונ זיַיַנ אָרט זיכ א הייב געטאָנ, אונ דאָס, וואָס ס'געשעט זעלטנ מיט אימ, איז דאָס מאָל יאָ געשענ:  ער האָט לוזינ זיַיַנ האנט אפ "שאָלעמ" דערלאנגט.
עמעס, ער איז גליַיַכ בארויגעז געוואָרנ אפ זיכ פאר אָט דער שוואכקיַיַט, ווי אימ האָט געדאכט, אָבער, וואָס געטאָנ, איז געטאָנ, אונ צוריקכאפּנ איז שוינ צו שפּעט געווענ.
זיַיַנ האנט-געבנ דעמלט האָט דערוויַיַל עטלעכע זאכנ מיטאמאָל באשטעטיקט.  ערשטנס, אז אויכ ער, סרולי, איז אמאָל ניט אינ דער האנט בא זיכ, אז ער גייט אמאָל פונ זיַיַנ איַיַנגעשטעלטנ געדער ארויס, אונ זיַיַנ ראָל, וואָס ער האָט אפ זיכ גענומענ, קאָנ ער בא געוויסע אומשטענדנ ניט אויסהאלטנ אונ דערפירנ ביזנ סאָפ;  צווייטנס, האָט באשטעטיקט, אז סרולי האָט שוינ פונ לוזינ, וויַיַזט אויס, פונ פריִער געוווּסט אונ מעגלעכ אמאָל אויכ ווענ אימ געזענ אינ אָט דער שטוב, אונ ווענ אפילע אויכ ניט געזענ, האָט ער דאָכ הינטער די אויגנ געהאט פונ אימ א געוויסע פאָרשטעלונג, וועלכע האָט לוזינ אויסגעטיילט אונ ארויסגערופנ בא אימ צו אימ, צו לוזינ, ניט דאָס, וואָס צו אלע אנדערע;  דריטנס, באשטעטיקט, אז ניט צוליב קיינעמ, נאָר גליַיַכ טאקע צוליב לוזינ האָט ער זיכ דאָס מאָל גאנצפרי צו מוישענ אינ שטוב אריַיַנגעשטעלט, – צי צוליב ניַיַגערקיַיַט, צי צוליב אנדערע טיַיַמימ, וועלנ מיר שפּעטער זענ, דערוויַיַל איז דאָס ניט איבעריק קלאָר געווענ אונ אפ סרולינ ניט צו דערקענענ.
וואָס געהערט לוזינ, האָט ער צומ סרולינ קיינ שומ ניַיַגער ניט ארויסגעוויזנ,  גליַיַכ ער קאָנ אימ שוינ פונ לאנג, אָדער ווענ אפילע ניט פונ לאנג, איז, אלנפאלס, קיינ איבעריקנ אינטערעס צו אימ;  אונ פארקערט, ווענ לוזי האָט באמערקט, אז אלע שטוב-ליַיַט פילנ זיכ געענגט אינ זיַיַנ אָנוועזנהיַיַט, אונ אז סרולי שאפט זיי אומאָנגענעמלעכקיַיַט, אונ יעדער איינער זעט איצט זיַיַנ טיי-טרינקענ וואָס גיכער צו פארענדיקנ אונ זיכ ארויסרוקנ פונ טיש, האָט ער זיכ געוווּנדערט אונ אפ אלעמענ א ניט-באנעמענדיקנ, ניט-פארשטייענדיקנ בליק אָנגעשטעלט.
די שטוב-ליַיַט אָבער האָבנ דאָס ניט באמערקט, אונ איינער נאָכ איינעמ האָבנ זיכ פונ די ערטער אופגעהויבנ אונ גענומענ – ווער וווּהינ אוועקצוגיינ.  געבליבנ איז נאָר גיטעלע מיטנ פארבונדענעמ קאָפּ פונ ווייטעק, פונ וועלכנ זי האָט שוינ פונ גאנצפרי געליטנ, זי איז געבליבנ, קעדיי, ערשטנס, ווי איר שטייגער, לוזינ באמ טיש צו באדינענ – דאָס מאָל אימ טיי אָנצוגיסנ אונ צו דערלאנגענ;  אונ, צווייטנס, קעדיי באלד, ווי אלע זיַיַנענ זיכ פונ טיש צעגאנגענ, אימ די ערשטע פראגע צו שטעלנ (די ערשטע אָבער נאָר פאר יויצע-וועגנ):  "צי האָט ער געהערט פארטאָג אלטערנ שריַיַענ?" – אונ דערנאָכ, ווענ זי האָט אנ ענטפער אפ יאָ באקומענ, האָט זי א פרעג געטאָנ וועגנ איקער, וואָס האָט זי אינטערעסירט, וועגנ וועלכנ מוישע איר מאנ האָט איר שוינ גאנצפרי, נאָכ אינ אלקער זיַיַענדיק, צו וויסנ געגעבנ, אונ וואָס אופשטייענדיק, האָט זי, פונ איר זיַיַט, אירע שטוב-אייגענע דערציילט – וועגנ לוזיס באשלוס אינ N צו בליַיַבנ:
– צי איז דאָס טאקע עמעס, לוזי, וואָס מוישע האָט איר דערציילט?
– עמעס, – האָט איר לוזי געענטפערט.  אונ אויכ דאָס מאָל, ווי אלעמאָל, ווענ ס'גייט וועגנ אנ איניענ, וואָס ער האלט, אז איבעריקע מענטשנ זאָלנ דערפונ ריידנ איז איבעריק, אונ אז ביכלאל זיַיַנענ רייד ניט נייטיק, האָט ער זיכ געמאכט, ווי וויַיַטערדיקע פראגעס איז ער ניט גערנ אונ ווידער וועגנ דעמ שמועסנ איז אימ ניט ניכע.
גיטעלע האָט דאָס באמערקט אונ דאָכ האָט זי זיכ ניט איַיַנגעהאלטנ פונ נאָכ איינער א פראגע:
– אונ וואָס רעכנט ער צו טאָנ מיט זיַיַנ דירע אונ מיט אלעמ איבעריקנ פארמעגנ?
– פארקויפנ.
– אונ דאָ?
– זיכ דינגענ.
– דינגענ?..  בא פרעמדע, אונ נישט בא אונדז?
– יאָ, – האָט לוזי ווידער קורצ געענטפערט.
דעמלט איז גיטעלע שטארק אָפּהענטיק געוואָרנ, דער קאָפּווייטעק האָט זיכ איר פארשטארקט, ס'איז איר שווער געוואָרנ באמ טיש צו פארבליַיַבנ, זי האָט לוזינ פארלאָזט, אונ אליינ צו זיכ אינ איר אלקער אוועק.


א שווערער טאָג האָט זיכ דעמלט געשטעלט אינ שטוב בא מוישענ – סיַיַ פאר אימ, פאר מוישענ אליינ, סיַיַ פאר אלע זיַיַנע אייגענע, אָנגעקומענע אָנגעפאָרענע, אונ פאר אלע, וואָס האָבנ געהאט צו זיַיַנ שטוב א שיַיַכעס.
נאָכ דעמ ווי גיטעלע איז פונ עסצימער ארויס, אזוי האָט לוזי, בליַיַבנדיק אליינ, גענומענ ארומשפּאנענ, ווי זיַיַנ שטייגער טאָמעד פארנ דאוונענ, מיט די הענט אינ די צוויי הינטערשטע קעשענעס פונ זיַיַנ קאפּאָטע אריַיַנגעשטעקט.  דאָס מאָל צערודערט אונ פארזאָרגט זייער, וויַיַל די קוילעס פונ אלטערנ, וואָס האָבנ שוינ פריִער געהאט אופגעהערט, אנשוויגנ געוואָרנ, האָבנ זיכ איצט באניַיַט, אונ נאָענט פונ איבער דער קיכ-סטעליע קומענדיק, האָבנ אימ גרויס צאר פארשאפט אונ מיטפילנדיקנ ברודערישנ אנגסט אפ זיַיַנ פּאָנעמ ארויסגערופנ.  אונ לעסאָפ, ווענ אלטערס געשרייענ האָבנ זיכ נאָכ מער פארשטארקט, האָט ער זיַיַנ אומשפּאנענ איבערגעריסנ, ער איז אפ א וויַיַלע שטיינ געבליבנ, דערנאָכ האָט ער פונ זיַיַנ אָרט א גיי געטאָנ, צו דער קיכ זיכ געלאָזט, אונ פונ דאָרט צו די טרעפּ, וואָס פירנ צו אלטערנ אינ אייבערשטיבל, ארופ.
אז ער איז ארופ, האָט ער דערזענ:
אלטערס באָכערישער צימער מיט איינ בעטל, טישל, בענקל האָט אויסגעזענ פארלאָזט, עלנט, גליַיַכ ניט צווישנ מענטשנ וואָלט ער דאָ געוווינט, גליַיַכ ניט קיינ אייגענע וואָלט ער אונטער דער פּאָדלאָגע געהאט, נאָר ווי ערגעצ אינ א וואלד, אפ א וויספּע ערגעצ זיַיַנ שטיבל.
דער צימער, די ווענט, האָט אימ געדאכט, האָבנ אלטערס פארלוירענע באָכערישע יאָרנ באדויערט, אונ דאָס פענצטער, וואָס קוקט אינ סאָד ארויס, האָט ווי ניט נאָר איצט אינעמ שלעכטנ וועטער, נאָר קעסיידער, אינ אלע יאָר-ציַיַטנ, דאָס זעלבע בילד, וואָס איצט דאָ, צו זענ געמאכט:  א בילד פונ ביימער, וואָס ווינטנ ברעכנ זיי, אונ שטענדיק פארשטויבטע אונ פארכמארעטע לופט אונ הימל.
אלטער איז אינ מיט צימער געשטאנענ וויַיַט ניט אינ מענטשלעכער אָרדענונג...  ער האָט זיַיַנע הענט אינ איינ ברעכנ געהאלטנ אזוי גיכ, אזוי האסטיק, אזוי ווילד-מעשוגע, גליַיַכ ער וויל זיי פונ די גלידער ארויסדרייענ אונ זיי פונ זיכ אָפּשליַיַדערנ.  דערביַיַ איז זיַיַנ בליק פארטראָגנ, אונ אָפט שלאָגט ער זיכ אינ קאָפּ מיט די שפּיציקע פינגער-ביינדלעכ פונ זיַיַנע קולאקעס אונ סאָפּעט נאָכ דעמ, ווי נאָכ א שווערער מעלאָכע.
אז ער האָט אָבער לוזינ דערזענ, האָט זיכ אימ אפ א וויַיַלע דער בליק ווי אויסגעליַיַטערט, ער האָט אופגעהערט די הענט צו ברעכנ אונ זיכ אינ קאָפּ שלאָגנ, אונ אפ א מינוט, אפ איינ מינוט נאָר, זינענ געקראָגנ, ווי נאָר וועדליק אפ ארויסצושריַיַענ:  אוי, שלעכט, ברודער...  אוי, ביטער, ברודער...
באלד אָבער האָט ער ווידער דעמ זינענ פארלוירנ.  ער האָט אויסגעזענ,  גליַיַכ עמעצער האלט אימ ערגעצ אינ איינ רופנ, אונ ער הערט זיכ איַיַנ אינ יענעמס רופ אונ ווענ ער דערהערט יענעמס קאָל דיַיַטלעכ, אזוי טוט פונ אימ אינעווייניק א ווילד געשריי א גיי, אזא, וואָס צעריַיַסט אימ שיר ניט דאָס מויל מיט די אנגלענ אינדרויסנ, אונ די קישקעס אינ בויכ אינעווייניק.
ווענ דאָס געשריי לאָזט אימ נאָכ אונ גייט אימ איבער, וויל ער זיכ מיט זיַיַנ בליק אינ א שטוב-געגנשטאנד פארהאלטנ, אינ א וואנט, אינ א פענצטער, אינ וואָס-ניט-איז, אבי זיכ פונ יענעמס הערשאפט צו באפריַיַענ אונ פונ שריַיַענ זיכ אָפּצוהאלטנ, אָבער יענער האלט אימ פעסט, יענער האלט אינ איינ ווידערופנ.  אלטער פארלירט ווידער דעמ בליק, אונ ווידער איז ער שוינ אינ רעשוס בא יענעמ, אונ ס'ריַיַסט זיכ שוינ נאָכאמאָל א ניַיַ אונ ווילד אויסגעשריי פונ אימ.
לוזי איז צו אימ צוגעגאנגענ.  ער האָט אימ געפּרוּווט בארויִקנ – מיט דער האנט דעמ קאָפּ געגלעט אונ דעמ שווייס פונ שטערנ געווישט.  יענער האָט זיכ אפ א וויַיַלע געלאָזט.  אָבער באלד ווידער אפסניַיַ...  אונ לוזי האָט געזענ, אז קיינ מענטשנס האנט איז דאָ גאָר ניט בעקויעכ אופצוטאָנ, אז א מענטש, אפילע דער נאָענטסטער, איז דאָ מיט זיַיַנ גרעסטנ מיטגעפיל אונ מיטליַיַד אומבאהאָלפנ – האָט ער זיכ אויסגעדרייט פונ צו קוקנ אפ אלטערס אומפארמיַיַדלעכער אנגסט אונ פונ צו זענ אימ אינ זיַיַנ באשערטקיַיַט.  אונ, אויסקערעווענדיק זיכ, האָט ער איצט באמ אריַיַנגאנג אינ אלטערס צימער, בא א טיר-זיַיַט איינער, א קינד דערזענ:  מייערלענ...  ער האָט אימ פריִער ניט געהאט באמערקט, אונ איצט מיטנ פּאָנעמ צו דער וואנט שטיינ געטראָפנ, אויסגעקערעוועט, מאכמעס מוירע-האָבנדיק אפ אלטערנ צו קוקנ, אָבער אינ דער זעלבער ציַיַט, ווי צומ אָרט צוגעבונדנ, אונ יעדער אלטערס געשריי האָט זיַיַנ קערפּערל געמאכט אופציטערנ אונ זיַיַנ הערצל – מיט א געוויינ אויסברעכנ אונ כליפּענ.
לוזי האָט מייערלענ בא א הענטל אָנגענומענ, ניט זאָגנדיק גאָרניט, אימ פונ צימער ארויסגעפירט, צוזאמענ מיט אימ די טרעפּ אראָפּ, אונ אזוי דאָס קינדערשע הענטל פונ זיַיַנער נישט ארויסלאָזנדיק, איז ער מיט דעמ דורכ דער קיכ דורכגעגאנגענ אונ אינ עסצימער אריַיַנ.
אז סרולי, וואָס איז די גאנצע ציַיַט פונ לוזיס אָפּוועזנהיַיַט אליינ געזעסנ, האָט אימ איצט, דאָס קינד פארנ הענטל מיטפירנדיק, אפ דער שוועל ארופטרעטנ דערזענ, האָט ער זיכ ווידער, ווי פונ ניט-ווילנדיקנ אונ געצוווּנגענעמ דערעכערעצ, פונ זיַיַנ אָרט א הייב געטאָנ.  ער האָט זיכ אָבער באלד צוריק געכאפּט, אונ ווי וועלנדיק פארענטפערנ זיַיַנ פּלוצעמ אופהייבנ-זיכ, האָט ער א גיי געטאָנ צו לוזינ, זיכ אימ אנטקעגנ געשטעלט אונ פאר זיַיַנ פּאָנעמ געקומענ, אונ אומגעריכט אונ, מעגלעכ, פריִער מיט א מינוט אליינ אפילע ניט געטראכט דערפונ, האָט איצט א זאָג געטאָנ:
– ער וואָלט גערנ וועלנ, אויב לוזי האָט איצט ציַיַט, מיט אימ זיכ דורכשמועסנ, ער האָט א וויכטיקנ איניענ צו אימ.
– צו אימ? – האָט לוזי אפ אימ פארכידעשט א קוק געטאָנ, גליַיַכ ער זעט אימ דאָס ערשטע מאָל.
– ניינ, איצט ניט, – האָט לוזי געענטפערט, אָנוויַיַזנדיק, ווי אפ דער סיבע פונ זיַיַנ איצטיקנ ניט-קאָנענ, אפנ קינד, וואָס ער האָט נאָכ אלצ באמ הענטל געהאלטנ.  אינדערעמעסנ אָבער, מיינענדיק ניט דאָס קינד, נאָר זיכ, וואָס דאָס נאָרוואָס געזעענע בא אלטערנ האָט אפ אימ א שווערנ איַיַנדרוק געמאכט, – איצט ניט, – האָט ער געזאָגט, – ער איז ניט אימשטאנד אצינד.
– ווענ דענ?
– נאָכנ דאוונענ, באטאָג, באנאכט, ווענ נאָר ער, סרולי, וועט וועלנ.
סרולי האָט זיכ שוינ געהאט אָנגעברויגעזט אונ אפ זיַיַנע ליפּנ האָבנ שוינ געזאָלט קומענ יענע בייזע ווערטער, מיט וועלכע ער באגעגנט יעדעס מאָל א מינדסטע באליידיקונג פונ א געוויסנ סאָרט מענטשנ, וועמענ ער פארשוויַיַגט ניט אונ צאָלט צוריק מיט הארבע באליידיקונג-פּראָצענט.  דאָס מאָל אָבער זיַיַנענ די ווערטער פונ זיַיַנ מויל ניט ארויסגעקומענ, אונ נאָר די טיַיַטש זייערע האָט מענ אינ זיַיַנע אויגנ געקאָנט איבערלייענענ.  אונ ניט ארויסגעקומענ זיַיַנענ זיי ניט נאָר דערפאר, וואָס צו לוזינ האָט ער זיכ, ווי געזאָגט, אנדערש ווי צו אנדערע באצויגנ, נאָר אויכ, אונ עפשער דעריקער, דערפאר, וואָס, אז לוזי האָט זיכ איצט אָפּגעזאָגט פונ אימ אופצונעמענ אונ מיט אימ דעמ געוווּנטשענעמ געשפּרעכ צו האָבנ, האָט ער זיכ ניט געזאמט, לענגער זיכ ניט פארהאלטנ, נאָר באלד טאקע אָפּגעקערעוועט, פונ עסצימער ארויס אונ אינ זיַיַנ וויַיַטנ, אָפּגעזונדערטנ אלקער אוועק.


אינ א שטיקל ציַיַט שפּעטער, אז סרולי, וואָס איז אליינ געבליבנ, האָט זיכ גענומענ עפּעס פּאָרענ בא דער טאָרבע, פונ דאָרט זיַיַנ טאלעס-אונ-טפילנ ארויסגענומענ אונ זיי אָנגעטאָנ;  אונ נאָכ דעמ, ווי ער האָט ווי זיַיַנ שטייגער, אפגיכ אָפּגעמרוקעט דאָס דאוונענ, צוריק אויסגעטאָנ דעמ טאלעס-אונ-טפילנ אונ זיי אינ טאָרבע אריַיַנגעלייגט, – האָט ער זיכ צוערשט פונ עסצימער אינ קיכ ארויס געלאָזט, מיטנ מיינ, אויב ס'וועט זיכ לאָזנ אונ, ווי ער איז געוווינט געווענ, מיט די דינסטנ א געשפּרעכ צו פארפירנ.
דאָס מאָל האָט זיכ עס ניט געלאָזט:  די שווערע שטימונג פונ דער שטוב אינ יענעמ פרימאָרגנ האָט זיכ אויכ ווי די דינסטנ איבערגעגעבנ, אויכ זיי אָנגעשטעקט, אונ זיי, די דינסטנ, וואָס זיַיַנענ דאפקע טאָמעד אפ אזוינע זאכנ באלאָנימ אונ זיַיַנענ גרייט מיט וועמענ-ניט-איז אונ אינ אלע ציַיַטנ צו פארברענגענ, האָבנ דאָס מאָל סרולינ עפּעס ניט איבעריק גערנ באגעגנט, אונ בא איינער, בא דער קעכנע, ווי נאָר זי האָט אימ אפ דער שוועל ארופקומענ דערזענ, האָט זיכ אנ אומבעקאָוועדיקער אויסגעשריי אינ א ניט צופרידענעמ טאָנ ארויסגעריסנ:
– ס'קאָצל קומט, ר' סרולי...
זי האָט מאכמעס מוירע זיכ אפילע באלד פארכאפּט אונ די ערשטע פּאָר ווערטער מיט אנדערע, מער אכטנדיקע אונ צוגעלאָזטע, געוואָלט פארגלעטנ.  סרולי אָבער האָט זיכ שוינ ניט הערנדיק געמאכט:  די אנדערע, ווי די ערשטע, ווי פארביַיַ אויער דורכגעלאָזט, זיכ געמאכט, גליַיַכ זיַיַנ מיינ איז ניט געווענ דאָ אינ קיכ זיכ צו פארהאלטנ, נאָר פארביַיַצוגיינ.  אונ אזוי האָט ער טאקע באלד געטאָנ – ער איז די קיכ דורכגעגאנגענ אונ פונ הויז אינ הויפ ארויס.
שפּעטער א ביסל האָט מענ אימ געזענ שטיינ בא דער געשלאָסענער פאָרטקע פונ סאָד, וווּ דער ווינט האָט אימ אינ פּאָנעמ אונ אינ דער באָרד געפּאטשט אונ מיט יעדער ווינט-אָנפלי, וואָס איז פונ סאָד אונ פונ צווישנ די ביימער געקומענ, האָבנ זיכ אימ די פּאָלעס אונטנ בא די פיס פארהויבנ.
ער איז געשטאנענ א פארטראָגענער, א פארטראכטער ליידיקגייער.
דאָס זעלבע שפּעטער באמ ברונעמ, ווענ מע האָט אימ געזענ:  ווידער פארטראכט, אונ ער האָט אויסגעזענ, ווי איינער, וואָס שוינ פונ גאנצפרי האָט ער ניט וואָס צו טאָנ, לאנגוויַיַלט זיכ אונ זוכט, וווּ די ציַיַט אהינטאָנ.
אונ אָט, אָט דער לאנגוויַיַל, דאָס ניט וויסנ, וווּ אונ מיט וועמענ צו פארברענגענ, האָט אימ לעסאָפ אריַיַנגעבראכט אינ שטיבעלע פונ מיכאלקע דעמ הויפ-היטער, אינ דעמ נידעריק-לענגלעכנ, מיטנ איינעמ נאָר הילצערנ באנק-בעטל, בענקל אונ טישל, וואָס האָט געשמעקט מיט שווייס אונ קאָרנ-ברייט, מיט פארוויאנעטע קריַיַטעכצער אונ ביליקנ ליולקע-טוטינ, אונ וווּ דאָס גאנצע שטיבעלע האָט נאָר איינ קליינ פענצטערל לעבנ דער טיר באמ אריַיַנגאנג געהאט, אונ דערומ אויכ באטאָג דאָרט באשטענדיק פינצטער.
א קליינ, גראָשנדיק הענג-לעמפּעלע, א פּלאָשקעלע אפ דרעטלעכ, האָט פאר אנ אלטער פארייכערטער איקאָנע אינ א סטעליע-ווינקל געברענט.  אונטערנ לעמפּעלע, אפ א הילצערנ פּאָלעטשקעלע – עטלעכע ווערבע-ריטלעכ נאָכ פונ פאראיאָריקנ ווערבע-יאָנטעוו, אויכ א פלעשל קויטיקע, גראָווע, איבערגעשטאנענע וואסער פונ "קרעשטשעניע", דאנ א פּאָר דאָרפישע ערדענע טעלער אונ שיסל, א הילצערנער, פונ פארב אָפּגעקראָכענער, לעפל.  אונ שוינ – קיינ שומ מעבל אונ קיילימ מער, אונ פונ דעמ אינגאנצנ, פונ אָט דעמ שטיבעלע אונ הויז-ראָד, איז דער באלעבאָס אונ אייגנטימער געווענ דער אלטער, אינ רוקנ-געבראָכענער מיכאלקע, וואָס שוינ אָנ א קאָל קימאט אונ מיט שוואכער ריִע.
אהינ, אינ יענעמ שטיבעלע, האָט זיכ סרולי אינ יענעמ פרימאָרגנ נאָכ לאנגנ, פּוסטלעכנ אומדרייענ אינ הויפ, אריַיַנגעשטעלט.  אונ אזויווי מיכאלקע איז שוינ אלט געווענ, אונ טאָמעד, ווי נאָר ער איז פונ אנדערע ניט גערופנ אונ ניט אופגעפאָדערט געוואָרנ צו ארבעט, האָט ער זיכ קיינמאָל אליינ ניט דערמאָנט אונ צו איר זיכ ניט גענומענ;  אונ אזויווי איצט נאָכ איז צו אימ א מענטש אריַיַנ – זאָל זיַיַנ אפילע צו פרי, ניט צו דער ציַיַט, אונ אפילע ניט זיַיַנ גליַיַכנ דער מענטש, וואָס פארברענגענ מיט אימ האָט ער אפילע ניט געקאָנט האָפנ – דאָכ האָט דאָס אימ פאר א גוטנ טערעצ אונ בארעכטיקונג געדינט, אפ זיכ צו פארהאלטנ אונ, קלוימערשט, מאכמעס קאָוועד פארנ מענטשנ, מיט אימ צו פארבליַיַבנ.
אונ מאָדנע:  סרולי, האָט זיכ מיכאלקענ געדאכט, איז דאפקע יאָ גערנ געווענ מיט אימ צו פארברענגענ, אונ, פארקערט, ער האָט אימ צו זיַיַנ פוילקיַיַט געהאָלפנ, אימ נאָכ מוט אונטערגעגעבנ:  "נישקאָשע, האָט עס געהייסנ, די ארבעט וועט ניט אנטלויפנ, איַיַלנ האָט ער זיכ ניט צו וואָס, וואָרענ ביכלאל האָט ער זיכ שוינ גענוג אָנגעארבעט, אונ ס'איז שוינ ציַיַט אימ אמאָל אויכ צו רוענ".
סרוליס פּאָנעמ דערביַיַ האָט מיט שפּאט געשפּילט.  ס'האָט אויסגעזענ, ער רעדט אונ הערט ניט אונ האָט מיכאלקענ אפילע ניט אינ זינענ.  אונ דאָכ, ניט אינ זינענ האָבנדיק, האָט ער פונדעסטוועגנ מיכאלקעס אלט ביסל סייכל אינ א געוויסער ריכטונג געקערעוועט, אונ יענער, אפ וועלכער ס'לאָזט זיכ יעדער דינער בענעגייע זיַיַנ באלעבאָס,  אינ יענער, וואָס יעדער דינער, דער געטריַיַסטער אפילע, לאָזט זיכ אפ זיַיַנ באלעבאָס אָנריידנ, אז דער באלעבאָס באגייט אימ אוולעס, אז אומזיסט לייגט ער זיכ אוועק אונ דינט אימ אזוי געטריַיַ, וויַיַל ס'איז איבעריק אונ ארויסגעוואָרפנ, וואָרעמ די "פּאָדיאקעס" פונ די באלעבאטימ זיַיַנענ "ווייסט מענ שוינ, וואָס פאר א "פּאָדיאקעס".
סרולי האָט דערביַיַ אונטערגעהאלטנ די טיַיַנעס, וואָס זיַיַנענ בייסנ שמועסנ אופגעקומענ בא מיכאלקענ:  אז ער איז טאקע גערעכט, מיכאלקע, אז די דינסטנ שאפנ זיכ טאקע מיט אימ איבעריקס, אז זיי לייגנ אפ אימ ארופ אזוינס, וואָס זיי אליינ זיַיַנענ עס גאָר מעכוּיעוו צו טאָנ.  אונ נאָכ מער:  וואָס טאָמעד, בייס א קריג מיט זיי, גיבנ די באלעבאטימ שטענדיק אָפּ דעמ גערעכט זיי, די דינסטנ, וואָס אינדערעמעסנ גערעדט, וואָס פאר א דינער זיַיַנענ זיי? – היַיַנט קומענ זיי, מאָרגנ גייענ זיי, – אונ ער, וואָס דינט שוינ דאָ אזויפיל יאָר, רעכנט מענ זיכ מיט אימ גאָר ניט, ווי מיט א הונט, אונ ער בליַיַבט טאָמעד דער אומגערעכטער.
– טאקע גערעכט, מיכאלקע...
אינ שטיבעלע איז טונקל געווענ.  ריישיס, מאכמעס דער טונקעלער שיַיַנ ביכלאל פונ יענעמ פרימאָרגנ.  אונ באזונדערס, מכמעס דאָרט, ווי געזאָגט, אלע פרימאָרגנ טונקל – איבערנ איינעמ, קליינעמ פענצטערל, וואָס קוקט אינ הויפ ארויס.
ס'האָט אויכ איצט געשמעקט מיט קאָרנ-ברויט אונ מיט דאָרפישע קריַיַטער, אונ אויכ מיט מאכאָרקע-רויכ, וואָס מיכאלקע האָט, צוזאמענ מיט זיַיַנ אלט-דינערשער טארומעס, פונ זיַיַנ אלטער, שוינ זיבנ מאָל דורכגערייכערטער ליולקע, צו דער סטעליע געלאָזנ.
סרולי האָט אימ, שפּאָטיש אויסהערנדיק, ניט אויסהערנדיק, דעמ גערעכט אָפּגעגעבנ, אימ באדויערט אונ מיטגעפילט:
– גערעכט, מיכאלקע, – האָט ער געזאָגט, – אפ דער עלטער איז יעדער מענטש א הונט א פארלאָזענער, ביפראט א מענטש, וואָס דינט בא יענעמ, ביפראט א סטרויזש אפ דער עלטער.  אונ ס'איז שוינ באלד עפשער ניט קעדיַיַ טאקע, אונ צי איז שוינ ניט ציַיַט אימ, מיכאלקענ, אהינ, אפ יענער וועלט, זיכ איבערפּעקלענ.
– יאָ, עמעס, – האָט זיכ דאָ מיכאלקע צעווארעמט אונ זיַיַנ מיטשפּרעכערס רייד פאר ערנסט אונ פאר א גילטיקער מאטבייע אָנגענומענ, – ער מיינט אויכ אזוי אונ ער גרייט זיכ שוינ טאקע.
אונ קעדיי דאָס נאָרוואָס געזאָגטע צו באשטעטיקנ, האָט מיכאלקע דאָ סרולינ פונ אונטער זיַיַנ צוקאָפּנס פונ באנק-בעטל א ניַיַ אויסגענייט העמד אונ וויַיַסע ליַיַוונטענע פּלודערנ אפירגענומענ אונ אימ, סרולינ, באוויזנ, וואָס די דאָרפישע טאָכטער זיַיַנע האָט אימ ערשט ניט לאנג א מאטאָנע געבראכט – אלצ צו זיַיַנ קוווּרע נייטיק.
אונ וויַיַטער האָט מיכאלקע, קעדיי צו פארשטארקנ דעמ אָנגענעמענ גוטנ געדאנק, וואָס סרולי האָט אימ אופגעגעבנ, אימ פארטרוילעכ דערציילט, אז ער האָט אויכ א קליינ קניפּל אָנגעקליבנ בא דער טאָכטער, אונ אויכ א קליינעמ כאזער אפ האָדיוולע – אפ בראנפנ אונ אפ א סודע פאר גוטע ליַיַט, זיי זאָלנ זיַיַנ נעשאָמע, נאָכנ ארויסבאלייטנ אימ, דערמאָנענ.
דערביַיַ האָט ער סרולינ אויכ אייניקע סימאָנימ איבערגעגעבנ, וואָס ער האָט די לעצטע ציַיַט באמערקט, וועלכע וויַיַזנ קלאָר, אז אזוי טאקע איז עס, אונ אז ער מוז זיכ שוינ טאקע באלד אינ וועג ריכטנ, אונ אז זיַיַנ שאָ איז געקומענ.
ווי, לעמאָשל, סימענ נומער איינס:
יעדעס מאָל נאָכנ עסנ אפדערנאכט, אז ער וואשט אויס די שיסל אונ דעמ לעפל אונ שטעלט זיי אוועק, לייגט זיי אוועק, ווי דער שטייגער, מיט די מיַיַלער ארופ, איז אז ער שטייט אופ אינדערפרי, טרעפט ער זיי קעסיידער איבערגעקערט – מיט די מיַיַלער אראָפּ.
סימענ נומער צוויי:
יעדעס מאָל די לעצטע ציַיַט, אז ער גייט אינדערפרי אינ דרויסנ ארויס, שלאָגט ער זיכ אָנ אינ דער שוועל, גליַיַכ א פּידמעטיק איז בא אימ צעריסנ אונ ער וואָלט זיכ פארטשעפּעט אינ אימ, ווענ אינדערעמעסנ איז דאָס ניט אזוי, אונ יעדעס מאָל דאכט זיכ אימ דעמלט נאָכ, אז עמעצער טוט אימ פונ דרויסנ צוריק אינ שטוב אריַיַנ א שטויס, גליַיַכ ער זאָגט אימ, אז ער האָט שוינ ניט וואָס צו טאָנ אינ דרויסנ.
אונ נאָכ אונ נאָכ סימאָנימ.  נאָר דעריקער, זאָל ער היַיַנט הערנ, ווי ער, דער גאָטס-ראכמאָנעס, דעמ באלעבאָס ברודער, אלטער, אינ זיַיַנ אויבערשטיבל שריַיַט, ווי ער האָט ביז אהער קיינמאָל ניט געשריִענ.  אונ דאָס איז א סימענ, אז עפּעס דארפ דאָ געשענ, אז דער דאָמאָוווי איז הונגעריק, אז ער דארפ א קאָרבנ...
– אונ באזונדערס פילט ער עס, זינט ער...  יענער...  איז געקומענ, – האָט מיכאלקע דאָ, ווי געהיימ זיכ אומקוקנדיק, א זאָג געטאָנ, אונ ווער דער "ער", דער "יענער", ניט דערקלערט אונ זיַיַנ נאָמענ ניט אָנגערופנ.
– ווער? – האָט אימ סרולי א פרעג געטאָנ.
– ער, דעמ באלעבאָס צווייטער ברודער, דער גאסט, וואָס (ער ווייסט עס אפ זיכער, מיכאלקע) איז ניט קיינ ראָוו, ניט קיינ רעבע, נאָר איַיַערער א מעכאשעפ אונ דעמ דאָמאָווויס א מעכוטנ, – האָט ער נאָכ געהיימער אונ ווי א מאגיש שפּריכוואָרט, אי הויכ אי שטיל צוזאמענ, דאָס וואָרט ארויסגערעדט.
ער האָט נאָכדעמ סרולינ דערציילט, אונ בעשאס-מיַיַסע זיַיַנ קאָל ביז א סאָד קימאט דערפירט, אז ער געדענקט אימ פונ אלעמאָל, ווענ ער פלעגט צוגאסט קומענ, אָבער קיינמאָל הוט ער זיכ ניט אופגעפירט, ווי איצטער – מאָדנע.
אונ דאָ האָט ער ווידער סרולינ אָנפארטרויט, אז זינט ער איז געקומענ, זעט ער אימ אלע נאכט הינטער די טירנ אונ פענצטער אומגיינ אונ אפילע אויכ הינטער זיַיַנ, מיכאלקעס, טיר.  ער האָט מוירע מיט אימ זיכ צו טרעפנ, מיט אימ זיכ באגעגענענ, אפילע באטאָג...  ער פילט, אז עפּעס האָט ער מיט זיכ ניט גוטס מיטגעבראכט.  אונ זאָל סרולי פארגעדענקענ, האלעוויַיַ ער זאָל ליגנ זאָגנ, מיכאלקע, האלעוויַיַ זאָל זיכ עס ענדיקנ נאָר מיט אימ...  ער לאכט?  זאָל ער ניט לאכנ!  מיכאלקע ווייסט אונ איז א מייוונ אפ אזוינס.
דאָ איז סרולי אפ א וויַיַלע ערנסט געוואָרנ.  באלד אָבער האָט ער זיכ געכאפּט, זיכ צעלאכט, אונ דאָס גאנצע ביסל אינטערעס, וואָס ער האָט קלוימערשט געהאט, אריַיַנקומענדיק אונ ביז אהער אויסהערנדיק מיכאלקענ, האָט זיכ אימ מיטאמאָל אויסגעלאָזט:  ער האָט געקוקט אפ אימ, ווי אפ איבעריקס, ער האָט אימ געשטערט אונ זיַיַנ אויווערבאָטעלע פּלוידעריַיַ איז אימ מער אינ קאָפּ ניט געקראָכנ.
מיכאלקי האָט אָבער ניט פארשטאנענ, ער האָט וויַיַטער פאָרזעצנ געוואָלט אונ זיַיַנ אינטערעס צו דערציילנ אונ אינ שמועס זיכ אונטערהאלטנ מיט סרולינ וואָלט זיכ אָנ אנ עק אונ אָנ א ברעג געצויגנ.  האָט זיכ אָבער מיטאמאָל פונ קיכ צו מיכאלקענ א קאָל רופנ דערהערט, וואָס צו מיכאלקענ אליינ וואָלט עס זיכער אזוי גיכ ניט געווענ דערגאנגענ.  זיַיַענדיק אָבער מיט סרולינ, אונ מאכמעס יענער האָט פונ אימ איצט געוואָלט פּאָטער ווערנ, האָט ער אימ גליַיַכ אופמערקזאמ געמאכט אונ אימ אפ דער טיר צו דער שטוב-קיכ אָנגעוויזנ:
– זאָל ער גיינ, מע רופט אימ, מיכאלקענ.
מיכאלקע איז האלב-צעקראָכנ אונ ניט איבעריק גערנ פונ שטיבעלע ארויס.  דאָס מאָל אפ גאנצ לאנג,  אונ ווי ס'האָט זיכ דערנאָכ ארויסגעשטעלט – אפ עטלעכע ארבעטנ מיטאמאָל אָפּצוטאָנ, אונ דאָס האָט בא אימ היפּשע ציַיַט געפאָדערט.
אונ סרולי דערוויַיַל, מאכמעס ניט האָבנ וואָס צו טאָנ, אונ נישט וועלנדיק זיכ צוריק צו די באלעבאטימ אומקערנ, האָט, עפשער, אליינ פאר זיכ ניט באמערקט, אפ מיכאלקעס באנק-בעטל זיכ אויסגעצויגנ ליגנ געטראָפנ – אפנ פרעמדנ געלעגער, אינ א פרעמד סטרוזש-שטיבעלע אנ אוירעכ, מיט דער איקאָנע אונ לעמפּעלע צוקאָפּנס, מיטנ ביסל ווערבע-אונ קריַיַטעכצער-רייעכ, מיטנ אלטנס שווייס אונ געדעמפטער לופט פונעמ אלטנ – אונ דאָס אלצ האָט אימ פּאמעלעכ, פּאמעלעכ דרעמלענ געמאכט...
צוגעגעבנ דערצו – דער קאלעמוטנער ווינטיקער דרויסנ, וואָס האָט אפ אלעמענ אנ אומעט אָנגעיאָגט, אונ יעדערער האָט זיכ, ווי נאָר געקענט, עפּעס בעסערעס אונ היימלעכערס אָפּגעזוכט, – אָט דאָס אלצ האָט סרולינ די געשלאָגענע שיַיַנ אונ געדעמפטע לופט ליב געמאכט, אונ א שלאָפ איז אפ אימ געקומענ, אונ באלד האָט אימ דאָס שטיבעלע שוינ אויכ כראָפּענ געהערט.
אונ פיל שפּעטער, ווענ מיכאלקע האָט זיַיַנ ארבעט אינ קיכ אונ אינ הויפ שוינ געהאט פארענדיקט אונ צוריק אינ שטיבעלע זיכ אומגעקערט, האָט ער סרולינ ערשט אינ בעסטנ מיטנ כראָפּענ געטראָפנ, אונ פאר דערעכערעצ אונ וועלנ שאנעווענ דעמ שלאָפנדיקנ, האָט ער אימ, נאטירלעכ, ניט געוועקט.  פארקערט, ער האָט זיכ א וויַיַלע זייער שטיל געהאלטנ, דערנאָכ נאָכ שטילער פונ שטיבעלע ארויס אונ אפ אליינ פירגענומענער, פריַיַוויליקער אונ ניט-געצוווּנגענער ארבעט אינ שטאל אונ אינ קאמער זיכ אוועקגעלאָזט.

</p></div><div>
<head>2</head>

<p>
אז מוישע מאשבער איז יענעמ פרימאָרגנ ארויס פונ זיַיַנ הויז, קעדיי זיכ צו לאָזנ, ווי אלע טאָג אינ דער ציַיַט, אינ זיַיַנ געשעפט, אינ זיַיַנ געלט-קאָנטאָר, האָבנ אפ זיַיַנ געמיט געדריקט – ערשטנס, סרולי, וואָס טאָמעד, ווענ ער דערזעט אימ אינ זיַיַנ ערד-קאָלירענער קאפּאָטע, שניַיַדט ער אימ באמ הארצ אונ ער זעט פאָרויס פאר זיכ אומאָנגענעמלעכקייט, ווי פונ יעדער זאכ, וואָס איז אָנגענומענ, אז זי דינט פאר א שלעכטנ סימענ.  זעט ער אימ באטאָג, וועט דער אפדערנאכט אימ זיַיַנ א שלעכטער, אפדערנאכט – וועט זיכ באנאכט אימ געוויס עפּעס כאָלעמענ, אונ אינדערפרי ווענ – וועט דער גאנצער טאָג אימ ניט גוט גיינ אונ א האלב לעבנ וועט אימ ניט ניכע זיַיַנ.
אזוי אויכ דאָס מאָל:  ער האָט געפילט, ווי מע וואָלט פאר אימ די גאנצע ציַיַט דורכגעגאנגענ אונ געשניטנ מיט א דימענט איבער גלאָז.  סרולי איז אימ פאר די אויגנ געשטאנענ מיט זיַיַנ זיַיַטלדיקנ גאנג, מיט זיַיַנ קרומ-קוקנדיקנ בליק, אויכ מיט זיַיַנ שוויַיַגנ באמ אריַיַנקומענ, זיַיַנ גאָרניט ווינטשעווענ קיינעמ, אונ דאָס צוריקשוויַיַגנ פונ אלע מוישעס אייגענע היַיַנט, בעשאס סרוליס וויַיַזנ זיכ אינ שטוב.
דאָס צווייטע – לוזי, דער שווערער שטיינ אפ זיַיַנ געוויסנ.  ער האָט געפילט, אז די מאכלויקעס אונ די אומצופרידנקיַיַט מיטנ ברודער איז ניט נאָר דערפאר, וויַיַל יענער האָט אָפּגעקערעוועט פונ אלגעמיינעמ וועג אונ האָט אָנגענומענ אנ אנדער שיטע, וועלכע שטימט ניט מיט די אלגעמיינ אָנגענומענע.  ניינ, וויַיַל סאָפקאָלסאָפ לאָזט זיכ אזוינס, בא גוטנ ווילנ, אויב אפילע יענער איז אינ טאָעס, מויכל זיַיַנ, די שארפע שפּיצנ-אונטערשיידנ – פאריַיַבנ, אונ ווי-ס'ניט-איז, אונ אפ א געוויסנ אויפנ אפילע מיט יענעמס טאָעס שאָלעמ מאכנ אונ זיכ צוזאמענלעבנ.
ניינ, ניט דערפאר אונ ניט דאָס די הויפּט-סיבע.  דערהויפּט איז דאָס, פילט מוישע,  וואָס יענער איז דאָ קעגנ איינעמ אנ איקער ארויסגעטראָטנ, קעגנ דעמ, וואָס איז פונ דער גאנצער וועלט אָנגענומענ אונ וואָס די גאנצע וועלט האלט זיכ אפ אימ:  קעגנ דעמ מעגנ דערווערבנ אונ שטרעבנ וואָס מער צו דערווערבנ, ריַיַכ צו זיַיַנ, ריַיַכ צו ווערנ אונ זיכ ניט שעמענ דערמיט...  אונ בא לוזינ, פילט ער, וואָס איז ביז אהער צו אזוינע זאכנ גאָר גליַיַכגילטיק געווענ, האָט זיכ דערמיט ניט פארנומענ, אונ צי יאָ ריַיַכ, צי ניט ריַיַכ איז אימ ניט אָנגעגאנגענ, זיכ ניט ארומגעקוקט דערופ, – בא לוזינ, פילט ער, איז איצט אינ דעמ זינענ א שטיק איבערקערעניש געקומענ:  עפּעס קוקט ער קרומ, מיט ביטל אונ אפילע מיט פאראכטונג, גליַיַכ ער האלט פאר אנ אוויירע דאָס צו זענ, צו קוקנ דערופ, ווער שמועסט – דערפונ האנאָע צו האָבנ.
אונ דאָס באמערקט ער, מוישע, בא לוזינ די גאנצע ציַיַט פונ זיַיַנ לעצטנ זיַיַנ דאָ – אינ זיַיַנ בליק, אינ זיַיַנ האלטנ זיכ, אינ זיַיַנ לאכלוטנ גליַיַכגילטיקער באציונג צו אלעמ דעמ, וואָס איז נעגייע אימ, מוישענ, מיט וועלכנ אנ אנדערשמאָל פלעגט ער זיכ, אויכ ניט איבעריק, דאָכ אינטערעסירנ, אימ אויספרעגנ, ווי ס'גייט, אאוו.  דאָס מאָל אָבער איז ער, ווי א פרעמדער, וואָס ניט נאָר ער אליינ פרעגט ניט, נאָר אז מע דערציילט אימ, דרייט ער זיכ אויס פונ צו הערנ, גליַיַכ ס'איז ניטאָ דערפאר קיינ אָרט אינ זיַיַנ אויער.
עמעס, אימ, מוישענ, גייט ניט אָנ אונ ס'ארט אימ ווייניק, צי אינטערעסירט זיכ מיט דעמ יאָ זיַיַנ ברודער, צי ניט, וויַיַל ער אליינ איז אינ דעמ זינענ וויַיַט אוועק, אונ ס'זיַיַנענ שוינ אוועק די יאָרנ, ווענ נאָכ יעדעס מאָל ארופשטיַיַגנ אפ א ניַיַימ שטאפּל פונ ריַיַכקיַיַט אונ וווילשטאנד, פלעגט ער זיכ צוריק אומקוקנ, זענ, צי איז ער אָרנטלעכ געשטיגנ, אונ יעדעס מאָל זיכ אָנפרעגנ וועגנ דעמ בא זיַיַנ ברודער, ווי בא זיַיַנ געוויסנ.
ס'זיַיַנענ אויכ אוועק די יאָרנ, ווענ יעדעס מאָל, צווישנ געשעפט אונ געשעפט, פלעגט ער ווי געוויסע האפסאָקעס מאכנ, ווי זיכ אָפּשטעלנ, זיכ אופהאלטנ, זיכ זאָגנ:  "גענוג א וויַיַלע" – אונ א געוויס שטיקל ציַיַט מיט העכערע איניאָנימ זיכ פארנעמענ.  אמאָל צו זיַיַנ רעבנ אוועק, אמאָל צו זיַיַנ ברודער, אונ אפ אנ איידלענ אויפנ א געוויסע ציַיַט דערוויַיַטערט פונעמ אלטעגלעכנ פארברענגענ.
איצט אוועק די ציַיַט.  פונ געשעפט צו געשעפט קיינע האפסאָקעס.  ער איז אזוי פארשלונגענ, גליַיַכ ניט ער שוינ פירט אָנ מיט די געשעפטנ, נאָר זיי מיט אימ;  ער הערט קיינמאָל ניט אופ פונ זיי צו טראכטנ, ער קאָנ ניט אופהערנ, אפילע ער זאָל וועלנ, אונ, ווי אימ דאכט, וויל ער אויכ ניט אופהערנ.
אונ דער ברודער קומט אימ ווי אינ א זינד דערמאָנענ, באזונדערס די לעצטע ציַיַט, זיַיַנ לעצט מאָל קומענ, אונ באזונדערס מיט זיַיַנ באשלוס דאָ אינ שטאָט צו פארבליַיַבנ, וואָס, ווי ער ווייסט, וועלנ דערפונ ריַיַבונגענ ארויסקומענ;  מאכמעס ער פילט, אז אינ זיַיַנ ברודערס הארצ האָט זיכ א פאראכטונגס-געפיל באזעצט בענעגייע אלעס דעמ, מיט וועלכנ ער, מוישע, איז אזוי פארשלונגענ, מיט וואָס ער איז טאָג ווי נאכט פארנומענ.  אונ דאָס טוט אימ ניט אָנשטיינ, אונ ער ווייסט, אז פריִער וועלנ דערפונ קליינע מאכלויקעס זיַיַנ, דערנאָכ וועלנ, מעגלעכ, אויכ גרויסע אויסברעכנ.
דערצו נאָכ ווייסט ער אונ קענ זיכ פאר דער לעצטער ציַיַט, אז צוזאמענ מיטנ וווּקס פונ זיַיַנע גוט-גייענדיקע געשעפטנ, צוזאמענ מיט זיַיַנ גרויסנ אָנזענ אינ שטאָט אונ וויַיַט אויכ אויסער דער שטאָט צווישנ סאָכרימ, געלט-ליַיַט, גווירימ אונ זיַיַנ גליַיַכנ;  צוזאמענ מיטנ גליק, וואָס קומט שטראָמענדיק צו אימ אָנ פונ אלע זיַיַטנ, צוזאמענ מיט אלעמ דעמ, האָט זיכ, עפשער קעגנ זיַיַנ ווילנ, א געוויסע מידע אינ אימ געשטארקט, – די מידע פונ ניצאָכנ, וואָס פריִער האָט ער ניט געוווּסט פונ איר, זי איז אימ פרעמד געווענ, אימ, ווי אלע זיַיַנע אייגענע פונ זיַיַנ פאָטערס הויז, אפ וויפל ער געדענקט, אונ איצט שטארקט זי זיכ פונ מאָל צו מאָל אונ ווערט א באלייטערנ אונ א מיט-שוטעפ פונ זיַיַנ גליק אונ קאָנ ניט ליַיַדנ, אז מע שטעלט זיכ איר אנטקעגנ.
אָט די מידע זיַיַנע, באמערקט ער, בענעגייע סאָכרימ, געשעפט-ליַיַט, וואָס יעדעס מאָל, ווענ ס'גייט אימ אינ ניצאָכנ, איז ער גרייט צו א וואָסער-ניט-איז געשעפט וויפל ס'ניט איז צו דערלייגנ, אבי זיַיַנס אויספירנ;  פארלירנ, אבי זיַיַנ נעגידישנ האָנאָר אויסגעווינענ.  אונ אויכ אינ דעמ פאל מיטנ ברודער, דאכט אימ, הייבט עס אימ אָנ גיינ אינ האָנאָר.  ס'איז רעכט, אז יענעמס באשלוס אינ N צו בליַיַבנ, וואָס ער, מוישע, האלט אימ ווי א באשלוס קעגנ זיכ, קעגנ דעמ, וואָס איז אימ ניט אָנגענעמ, זאָל בא אימ, – ניט געקוקט דערופ, וואָס דאָ האנדלט זיכ וועגנ ברודער, מיט וועלכנ ער האָט יאָרנלאנג געלעבט איינ נעשאָמע, איינ זעל, אונ פאר וועלכנ ער האָט אזויפיל אָפּשיַיַ געהאט, ביז אימ צו האלטנ, קימאט, ווי זיַיַנ רעבנ, פאר א מוירע-דערעכ[16], – ניט געקוקט דערופ, איז רעכט, אז איצט זאָל אָט דער באשלוס אימ שטארק דערווידער זיַיַנ אונ אפ זיַיַנ געמיט אזוי שלעכט ווירקנ, ווי, ניט צו פארגליַיַכנ, סרולי האָט אפ אימ היַיַנט שלעכט געווירקט.
אָט אזוי האָט מוישע געטראכט, בעשאס ער איז יענעמ פרימאָרגנ פונ זיַיַנ הויז ארויס.
ער איז באלד דערנאָכדעמ דורכגעגאנגענ זיַיַנ שטיל-אָפּגעלעגענע גאס אונ איז ארופ אפנ בריק, וואָס פירט דורכנ טיַיַכ צו דעמ אייבערשטנ טייל שטאָט.  גייענדיק אפנ בריק, האָט ער דאָס מאָל ניט באגעגנט, ווי יעדעס מאָל ער איז געוווינט, מיט א גוט אופגעלייגט פאָנעמ אלע די, וואָס גייענ אימ אנטקעגנ פונ שטאָט אונ טראָגנ אימ דעמ גוט-מאָרגן אונטער.  ניינ, דאָס מאָל האָט ער ווי קיינעמ גאָר ניט באמערקט, – ניט די, וואָס זיַיַנענ אימ אנטקעגנ געקומענ, אויכ ניט די, וואָס זיַיַנענ אימ פונ הינטנ אָנגעגאנגענ.
ער האָט אפילע ניט באמערקט דעמ שלעכטנ ווינט אונ וועטער, וואָס שטויבט בא די ברעגעס פונ טיַיַכ, וואָס מאכט אויכ דעמ גאנצנ טיַיַכ פארטונקלענ אונ בייגט די היטשקעס פונעמ הויכ-אונ געדיכט-וואקסנדיקנ טשערעט, וועלכער פארנעמט א היפּשע שטרעקע טיפ אינ וואסער, היפּש וויַיַטער פונעמ ברעג.  ער האָט ניט באמערקט אויכ דאָס, ווי צווישנ טשערעט-געדיכטעניש איז אויכ היַיַנט, ווי אלע טאָמעד אונ אלע פרימאָרגנ, זומער אונ ביזנ טיפנ הארבסט אריַיַנ, דער אויווערבאָטעלער, אלטער פישער געשטאנענ מיט די אָנגעדראָלענע פיס אונ וואסעריק-צעלאָזענע אויגנ אפ זיַיַנ קליינ, שמאָל מולטער-שיפעלע דעמ דורכגענעצטנ אונ נאסנ – יענעמ פישער, וועלכנ טאָמעד טוט ער אימ יאָ באמערקנ, אימ ליַיַכט באדויערנ אונ טוט פאר אימ קלוימערשט זיַיַנ לעבנס-אונ פּארנאָסע-כעזשבנ מאכנ, גליַיַכ יענער האָט אימ דערופ באפולמעכטיקט, וויַיַל אליינ איז ער שוואכ אינ כעזשבנ.
ער האָט אויכ ניט באמערקט, וויאזוי ער איז ארופגעקומענ אפ דער גאס, וווּ זיַיַנ קאָנטאָר האָט זיכ געפונענ, אונ אויכ ניט, – אז באמ טראָטואר, לעבנ הויז פונ קאָנטאָר, איז עפּעס איצט א בריטשקעלע געשטאנענ, וואָס געוויס האָט דאָס באדארפט באטיַיַטנ, אז עמעצער פונ דער פרעמד, פונ דער געגנט פונ א פּריצישער עקאָנאָמיע א שאָליעכ איז אהער צוגעפאָרנ, וועלכער דארפ צו אימ אינ קאָנטאָר האָבנ, האָט דעמ פורמאנ אינ דרויסנ געלאָזט אונ אליינ אריַיַנ אינווייניק.
ס'האָט אויכ געקאָנט זיַיַנ פונ א קליינשטעטלדיקנ ייִדנ, א פארמעגלעכנ סויכער, וועלכער האָט צוליב געשעפט געדארפט צו מוישענ נייטיק אונ האָט אפ גאנצפרי, גליַיַכ צו דער עפענונג פונ קאָנטאָר, צומ אָנהייב טאָג אויסגערעכנט אונ זיכ צוגעשטעלט.
מעגלעכ אָבער, אז ניט קיינ פרעמדער, נאָר אליינ טאקע מוישעס א שאָליִעכ, אנ אייגענער, – מערסטנס דער יונגער איידעמ זיַיַנער, נאָכעמ לענטשער, וועמענ ער פלעגט,  מאכמעס זיַיַנ גוט פּויליש ריידנ, פונ ציַיַט צו ציַיַט איבער דער פּראָווינצ, איבער פּריצישע גיטער ארויסשיקנ, ווענ ער, מוישע, האָט צו זיי, צו די פּריצימ, געדארפט:  אָדער געלט אונ פּראָצענט פונ אלטע האלוואָעס אופמאָנענ, אָדער געשפּרעכנ פירנ אונ פארהאנדלענ מיט זיי וועגנ ניַיַע.
דאָס מאָל האָט די בריטשקע געהערט טאקע ניט קיינעמ, נאָר אליינ מוישענ.  זי האָט נאָרוואָס טאקע זיַיַנ איידעמ פונ א פּראָווינצ-ריַיַזע געבראכט.  אָבער ניט ווי דער שטייגער, איז זי דאָס מאָל עפּעס ניט אהיימ פארפאָרנ, נאָר צו דער קאָנטאָר, וואָס דאָס האָט געזאָלט זיַיַנ א סימענ, אז עפּעס איז אויכ די ריַיַזע געווענ ניט ווי דער שטייגער.
עפּעס האָט, וויַיַזט אויס, דאָס מאָל נאָכעמ פונ וועג אָדער גאָר געוווּנטשענע, אָדער גאָר ניט קיינ געוווּנטשענע יעדיִעס אונ רעזולטאטנ געבראכט, אונ דאָס האָט אימ געדינט פאר א סיבע, ער זאָל גליַיַכ פונ וועג אהער פארפאָרנ, קעדיי, אויב מיט גאָר א גוטער יעדיִע, זאָל ער זיכ פארנ שווער בארימענ, אונ, ווי ער איז געוווינט געווענ, אפ א קאָל, אז אלע זאָלנ הערנ, מיט אימ זיכ טיילנ;  אונ אויב פארקערט, ניט גוט, זאָל ער אימ בעסאָד צו וויסנ טאָנ אונ שוינ ניט אפנ קאָל זיכ פארענטפערנ, אָבער פאָרט זיכ ארויסשטעלנ אונ די זאכ אויסלייגנ, אז ווענ ניט ער, וואָלט געווענ ערגער, ווענ ניט ער, וואָלט נאָכ, מעגלעכ, פיל שלימערס פּאסירט.
אונ אזוי איז דאָס טאקע געווענ.
אז מוישע איז איצט צו זיכ אינ קאָנטאָר אריַיַנ, אזוי איז נאָכ איידער ער האָט דערזענ די באשטענדיקע באזוכער פונ זיַיַנ קאָנטאָר, יענע, וואָס קריכנ קימאט קיינמאָל ניט ארויס פונ דאָרט, אונ וואָס יעדעס מאָל, ווענ מע קומט, טרעפט מענ זיי אָדער פירנ געשפּרעכנ מיט די אָנגעשטעלטע, אָדער אינ א רעדל – איינס מיטנ אנדערנ, ווי שאָלעמ שמאריאָנ, צאלי דערבארעמדיקער אונ אנדערע – האָט זיכ אימ א וואָרפ געטאָנ אינ די אויגנ נאָכעמ, דער הויכער, שטאלטנער איידעמ זיַיַנער.
אגעוו:  דער האָנאָרעוואטער אונ ניט קליינ ביסל בארימער, וויַיַל זיַיַנ פאמיליע האָט פונ היפּשע דוירעס, צוליב געשעפט, נאָר מיט פּאָליאקנ פארקערט, אונ וואָס אויכ אינ זיַיַנ ייִדיש-ריידנ האָט עפּעס א געויסער שטאָלצ געקלונגענ, באזונדערס אינעמ וואָרט "עכ", מאכמעס ער האָט געשטאמט פונ קאמענעצ, אונ ווי אלע פונ זיַיַנ האלב-בעסאראבישער געגנט, האָט גערעדט מיטנ "עכ", "לאָנג" אונ "געגאָנגענ".
ער איז געווענ האלב-כסידיש, האלב-פּריציש געקליידט.  טאָמעד א שטארק זויבערער, וואָס האָט זיכ דעריקער מיטנ אויפנ, וויִאזוי ער האָט אפילע די וואָכעדיקע קליידער געטראָגנ, זיכ אויסגעטיילט פיל צומ בעסערנ פונ אלע אפילע זיַיַנ ריַיַכע איידעמס.  זיַיַנ שווארצ בערדל האָט זיַיַנ וויַיַס פּאָנעמ מיט זיַיַנ קורצלעכ-אומרויִקער נאָז שטארק אויסגעטיילט.
דאָס מאָל איז זיַיַנ פּאָנעמ געווענ וויַיַסער ווי געוויינלעכ, אונ אפ וויפל א וויַיַס פּאָנעמ קאָנ אפ זיכ בלאסקיַיַט נעמענ – אויכ בלאס, וואָס דאָס האָט מענ געקאָנט דערקלערנ אינ געוויינלעכע פאלנ מיט ניט שלאָפנ נאָכ א ריַיַזע-נאכט אונ מיט וועג-מידקיַיַט.  אָבער ניינ, איצטיקס מאָל האָט מענ דערופ, אויסער מידקיַיַט, נאָכ עפּעס דערקענט:  עפּעס האָט, וויַיַזט אויס, מיט אימ געטראָפנ.
דאָס האָט זיכ אויסגעדריקט ניט נאָר אינ נאָכעמס צו אָפטנ, אומרויִקנ שמאָרענ מיט דער קורצלעכער נאָז, וואָס דאָס טרעפט אימ אָפט אפילע ווענ ניט איבעריק אומרויִק, נאָר אינ זיַיַנ אומגעדולדיקיַיַט, וואָס אינ זיַיַנ גאנצנ קערפּער אויסגעדריקט.  אָט די אומגעדולדיקיַיַט האָט אימ איצט געמאכט איבערנ קאָנטאָר זיכ אומדרייענ, אימ געמאכט, ווי איבער די אָנגעשטעלטע אונ באזוכערס קעפּ אריבערקוקנ, ניט ענטפערנ גערנ אפ די פראגעס, וואָס מ'האָט אימ געפרעגט, אָדער ענטפערנ קורצ, אָפּגעהאקט, ניט ווילנדיק, אונ די גאנצע ציַיַט האלטנ די אויגנ צו דער טיר געווענדט, פונוואנענ ער האָט געווארט, אז עמעצער – דאָס מאָל געמיינט זיַיַנ שווער, מוישע, – דארפ זיכ באוויַיַזנ.
ער, נאָכעמ, איז טאקע גליַיַכ אָנגעפאָרנ, ווי נאָר די קאָנטאָר האָט זיכ אופגעעפנט.  דער באלד-אָנגעקומענער שאָלעמ שמאריאָנ, דער, וואָס פעדערט זיכ קעסיידער אונ איז טאָמעד פונ די ערשטע אינ קאָנטאָר, דערזעענדיק זיַיַנ צערודערטנ אויסזענ, האָט זיכ גליַיַכ געפּרוּווט לעבנ אימ א ריַיַב טאָנ מיט זיַיַנ פרומ-פוקסיש פּענימל אונ מיט זיַיַנ קעפּל, וואָס אינ א זיַיַט אָנגעבויגנ, געפּרוּווט צו אימ אונטערקומענ אונ מיט כניפעדיקע, זיסלעכע רייד אימ גענומענ ווי ארומשמעקנ.  ער האָט גענומענ אויסטאפּנ, פונוואנענ ער קומט, געפּרוּווט טרעפנ, פונ וואָס פאר א פּאָרעצ אינ דער געגנט אונ אויספרעגנ, וואָס הערט זיכ, אונ דעריקער – הינטנארומ אימ אינ די אויגנ אריַיַנקוקנ, אונ דאָס, וואָס ער האָט געזענ, אז יענער וועט דערופ ניט ענטפערנ – אליינ נאָר מיטנ קוק ארויסבאקומענ.
נאָכעמ אָבער האָט זיכ ניט געלאָזט.  ער איז דאָס מאָל, ווי וויַיַט מעגלעכ, שמאריאָנס פראגעס אָפּגעקומענ מיט קורצע, גאָרנישט זאָגנדיקע ענטפערס אונ אינ מער לענגערע שמועסנ זיכ ניט אריַיַנגעלאָזט.  ער איז אינמיטנ די רייד אָפּגעגאנגענ, קלוימערשט ער דארפ בא עמעצנ אנ אָנגעשטעלטנ זיכ עפּעס דערפרעגנ.  אינדערעמעסנ אָבער גאָר, קעדיי זיכ אויסצודרייענ, אליינ בליַיַבנ אונ ווארטנ אונ ארויסקוקנ אפ דעמ, וואָס איז אימ אמערסטנ אינ זיַיַנ אומגעדולד איצט נייטיק געווענ – זיַיַנ שווער, מוישע.
אונ אָט איז יענער אריַיַנ.  באלד זיַיַנענ אימ, ווי געוויינלעכ, די באשטענדיקע באזוכער אנטקעגנ געגאנגענ – ווער מיט א וויכטיקנ איניענ, מיט וועלכנ ער האָט געווארט אפ אימ, ווער ניט מיט קיינ וויכטיקנ, נאָר גלאט, ווי דער שטייגער, א נאָגיד אנטקעגנ צו גיינ אונ דעמ דערעכערעצדיקנ פרימאָרגנ אימ אונטערטראָגנ.  אז מוישע האָט אָבער מיטאמאָל זיַיַנ איידעמ א בלאסנ דערזענ, אונ, ווי אימ האָט געדאכט, א צערודערטנ פונ וועג, אזוי האָט ער זיכ ווי-ניט-ווי מיט די באזוכער, קליִענטנ אונ געלט-מעקלער גליַיַכ אָפּגעפארטיקט אונ פונ זייער רעדל-ארומרינגלונג זיכ אויסגעדרייט.
ער איז גליַיַכ דאנ צו נאָכעמענ צוגעגאנגענ אונ באלד בא די ערשטע ווערטער נאָר, וואָס יענער האָט פונ מויל ארויסגעלאָזט, האָט ער פארשטאנענ, אז עפּעס האָט נאָכעמ דאָס מאָל פונ וועג ניט גוטס געבראכט אונ פונ זיַיַנ פּאָנעמ האָט ער עפּעס א ניט קיינ גוטע פּסורע אראָפּגעלייענט.
– קומט אריַיַנ אהינ, שווער, כ'האָב איַיַכ עפּעס צו זאָגנ.
געמיינט האָט דאָ נאָכעמ דאָס צווייטע, דאָס אזויגערופענע "באראטונגס-צימער", וווּ מוישע פלעגט שטענדיק, אינ קאָנטאָר זיַיַענדיק, זיַיַנ זיצ-אָרט האָבנ, וווּ וויכטיקע קליִענטנ פלעגנ פונ אימ אופגענומענ ווערנ – סאָכרימ, פּריצימ אונ זייערע באפולמעכטיקטע – אונ וווּ אלע געשעפטנ פלעגנ דאָרט שטיל בא א קיַיַלעכיקנ טיש אונ אפ א ליַיַטישנ אויפנ ארומגערעדט אונ אָפּגעפארטיקט זיַיַנ.
ווענ זיי זיַיַנענ אהינ אריַיַנ – פריער מוישע, נאָכדעמ נאָכעמ – האָט נאָכעמ נאָכ זיכ די טיר פארמאכט.  דאָס האָט פאר אלע איבעריקע אינ קאָנטאָר באדארפט באדיַיַטנ, אז זיי, שווער אונ איידעמ,  זיַיַנענ איצט פארנומענ אונ ווילנ ניט, מע זאָל זיי שטערנ.  אונ באלד טאקע האָט מוישע א באומרויִקטער צו נאָכעמענ זיכ א קער געטאָנ אונ גליַיַכ בא אימ א פרעג געטאָנ:
– וואָס איז געשענ?
טייקעפ אָבער, נאָכ איידער ער האָט באוויזנ צו באקומענ א וואָסער-ניט-איז ענטפער, אזוי האָט ער זיכ גליַיַכ דערמאָנט, פונווּאנענ יענער קומט איצט, אונ וווּהינ ער האָט אימ מיט א פּאָר טעג פריִער אפ דער געגנט ארויסגעשיקט.  אז געשיקט האָט ער אימ, דעריקער, צומ פּאָרעצ רודניצקינ, וועלכער האָט דורכ א שאָליִעכ פונ זיַיַנ הויפ צוריק מיט עטלעכע טעג בא אימ, בא מוישענ, געבעטנ, ער זאָל אימ צושיקנ די וועקסלענ, וואָס האָבנ די טעג געזאָלט אויסגיינ אונ וואָס דער זמאנ זייערער צו צאָלנ איז געקומענ – ער וויל זיכ צעצאָלנ.
ער האָט זיכ דערמאָנט אינ רודניצקינ דעמ לעבוינג, דעמ מאָט, וואָס האָט שוינ זיַיַנ גרעסטנ טייל פארמעגנ, ווי באוווּסט, אויסגעלאסנ אונ אינ פארשווענדערישע אויסברענגעריַיַענ צעטרענצלט.  זיכ אויכ דערמאָנט, אז ער, מוישע, האָט זיכ צוליב די גרויסע פּראָצענטנ, וואָס יענער האָט געצאָלט, ווענ ער איז געענגט געווענ אונ האָט געהאט א האלוואָע נייטיק, זיכ פונ א שמאריאָנענ אָדער פונ אנ אנדערנ געלאָזט אָנריידנ אימ א גרויסע סומע צו אנטליַיַענ, א גרעסערע, ווי מע האָט געמעגט אונ ווי דער געזונטער פארשטאנד האָט דערלויבט.  ער האָט זיכ אפ פּריצישע פּראָצענטנ געראדעוועט אונ דעמ קערנ איַיַנגעשטעלט, נישט געקוקט דערופ, וואָס זיַיַנ אייגענער סייכל האָט אימ אָפּגעהאלטנ, אונ אויכ אנדערע, בא וועמענ ער האָט זיכ דערפרעגט אונ וועלכע האָבנ יענעמ, דעמ רודניצקינ, גוט געקענט, האָבנ געוואָרנט אונ ניט איבעריק געייצעט.
ער האָט זיכ דאָס דערמאָנט אונ נאָכ איידער ער האָט באוויזנ פונ נאָכעמענ א וואָרט ארויסצוקריגנ, אזוי האָט ער פארשטאנענ, אז דאָס האָט נאָכעמ אפ זיַיַנ איצטיקע ריַיַזע געוויס פונ יענעמ א שלעכטנ אָפּשניט באקומענ, אז מעגלעכ ער, איז דאָ שוינ בא יענעמ מיט א קאפּיטאל פונ א היפּשער סומע טויזנטער פאריזנעט געוואָרנ.  אָבער, ניט וויסנדיק די סיבע, פארוואָס אונ וויאזוי, אונ די פּראָטימ גענוי, אונ אויכ ניט גלייבנ וועלנדיק, וויַיַל אייגנ פארמעגנ גלייבט זיכ ניט, ווענ מע פארלירט, האָט ער זיכ א צווייט מאָל צו נאָכעמענ געווענדט אונ זיַיַנ פראגע נאָכאמאָל איבערגעכאזערט:
– וואָס איז געשענ?
– ס'געשענ, שווער, מיט רודניצקינ, – האָט נאָכעמ, א בלאסער פאר זיַיַנ שווער שטייענדיק, געענטפערט.
– וואָס האָט געטראָפנ? – האָט יענער אפגיכ איבערגעפרעגט, – אנטלאָפנ?  אָנגעזעצט?  ער צאָלט ניט?
– ניינ, ערגער.
– וואָס קאָנ דענ זיַיַנ ערגער?
– אפילע ווענ ער צאָלט, וואָלטנ מיר אונדזערס שוינ ניט באקומענ.
– וואָס הייסט עס? – האָט מוישע אנ אופגערעגטער, א פארבלעפטער אויסגעשריִענ.
– ס'הייסט, אז מיר האָבנ אונדזערע וועקסלענ פארלאָרנ.
– ווער פארלאָרנ, וואָס פארלאָרנ.  רייד דיבורימ:  דו?  ווי, ווענ אונ וויאזוי?
– ניינ, ניט פארלאָרנ.  נאָר מיר האָבנ זיי אָנגעוווירנ.
– כ'פארשטיי ניט אונ הייב ניט אָנ פארשטיינ.  וואָס מיינסטו דערמיט?
אונ דאָ האָט נאָכעמ גענומענ אויסלייגנ אונ דערציילנ פאר זיַיַנ שווער א לאנגע שווערע געשיכטע, א געשיכטע אנ אויסטערלישע, וואָס טרעפט זיכ זעלטנ אפילע אינ געשעפטנ מיט פּריצימ, אונ אפילע מיט אזא, ווי רודניצקי, וואָס ווער ס'האָט אימ נעענטער געקענט, האָט זיכ יאָ געקאָנט ריכטנ אפ אזוינס, אָבער, ווי געזאָגט, אפילע פאר רודניצקינ אויסטערליש.
נאָכעמ האָט דערציילט, ווי נעכטנ, אז ער איז אָנגעקומענ אינ הויפ, זיכ געמאָלדנ צומ פארוואלטער אונ איבערגעגעבנ, אז לויטנ פּאָרעצס באקאָשע האָט ער די וועקסלענ מיטגעבראכט אונ וויל זיכ זענ מיטנ פּאָרעצ, – האָט אימ יענער, דער פארוואלטער, געזאָגט, אז ניינ:  איצט איז אומעגלעכ, דער פּאָרעצ האָט זיכ שפּעט געלייגט, שפּעט מיט פּריצימ פארבראכט, ער וועט היַיַנט שפּעט אפנ טאָג שלאָפנ, אונ ער מוז אויסווארטנ.
נאָכ דעמ, אז ער איז אופגעשטאנענ, האָט געפרישטיקט אונ האָט אימ, נאָכעמענ,  אריַיַנגערופנ, האָט ער דערזענ, אז עפּעס איז ניט קיינ גוטע שאָ אפ אימ, עפּעס איז ער שטארק צעדרייט:  אז מע רעדט צו אימ, הערט ער שלעכט, אונ דאָס, וואָס ער הערט, פארשטייט ער ניט, – וויַיַזט אויס, פיל פארשפּילט פאר דער נאכט, אָדער אנ אנדער אונאָנגענעמלעכקיַיַט א פּריצישע.
אָבער אז ער האָט סאָפקאָלסאָפ באנומענ, צוליב וואָס ער, נאָכעמ, איז געקומענ, האָט ער זיכ צעהיצט, צעווארעמט, גליַיַכ א גרויסער גוטער פריַיַנט זיַיַנער האָט זיכ צו אימ באוויזנ, וועלכנ ער האָט שוינ לאנג ניט געזענ.  ער האָט אימ אָפט באמ נאָמענ גערופנ:  "פּאנ נאָכעמ, פּאנ נאָכעמ"...  האָט אימ א האנט אפנ אקסל ארופגעלייגט, דערנאָכ אימ אונטערנ אָרעמ גענומענ אונ גענומענ מיט אימ איבערנ פּאָקויעס אומגיינ, פונ איינ צימער אינ צווייטנ אינ די פיל צימערנ, וואָס אינ שלאָס געפינענ זיכ.  ער האָט אימ פארעדט, אימ באשאָטנ מיט פארשיידענע מיַיַסעס, וואָס האָבנ קיינ שיַיַכעס ניט צומ אייגנטלעכ איניענ, צו די וועקסלענ אונ צומ צאָלנ.  האָט אימ אויסדערציילט, וווּ אונ מיט וועמענ ער האָט זיכ באגעגנט, וויפל אונ מיט וועמענ פארבראכט, וואָס פאר א געשעפטנ געמאכט, וואָס געקויפט, פארקויפט, מיט וועמענ אפ וואָס ער האָט זיכ געביטנ:  א הונט אפ א הונט, א דינער אפ א דינער – מיט די פּריצימ, א וואלד אפ פעלד, פעלד אפ וואלד – מיט די פּויערימ, אונ מיט ייִדנ, מיט זיַיַנע נאָענטע פּאָסעסערס, שענקערס, ארענדארעס, אונ אויכ מיט וויַיַטע, פרעמדע – וואָס פארא גליקנ.
דערביַיַ, דאָס אלצ דערציילנדיק, איז ער געווענ זייער אופגעלייגט, זיכ געהאלטנ אינ איינ בארימענ, אז די לעצטע ציַיַט גייט אימ גוט, אז איבערהויפּט, וווּהינ ער ווענדט זיכ ניט, גליקט אימ זייער:  זיַיַנע פריערדיקע געשעפט-פירער, דעמ פארוואלטער אונ עקאָנאָמ, וואָס האָבנ בא אימ געגאנוועט אונ זיכ די קעשענעס אָנגעשטאָפּט, האָט ער אופגעדעקט אונ ארויסגעטריבנ, אונ אפ זייער אָרט ניַיַע, אָרנטלעכע אריַיַנגעקריגנ.  אזוי, אז פונ היַיַנט אונ וויַיַטער איז ניט שיַיַעכ – ער איז מיט זיַיַנ פארמעגנ געדעקט.  פארקערט, ער הייבט אָנ שטיַיַגנ, אונ זיַיַנ שלעכטער נאָמענ צווישנ סאָכרימ ביז אהער, וואָס איז אימ געקומענ אדאנק דעמ, וואָס זיַיַנע אָנגעשטעלטע אונ פארטרויטע האָבנ זיַיַנע געשעפטנ שלעכט געפירט, וועט איצט גאָר אנדערש, אפ גאָר אנ אנדער אויפנ אָנהייבנ קלינגענ, ער מעג זיכער זיַיַנ, דער פּאנ נאָכעמ...
ער איז אזוי אופגעלייגט געווענ אונ אינ אזא צוטרוילעכנ ראש אריַיַנ, אז ער האָט אימ, נאָכעמענ, אפנ אויער איַיַנגערוימט, אז ס'האלט שוינ אפילע דערביַיַ, אז זי, יענע – ער ווייסט שוינ, מיסטאמ, ווער – וואָס האָט אימ פארלאָזט אונ צו די איריקע קיינ ווארשע אוועק, האלט זיכ שוינ בא אומקערנ...  עמעס, ס'איז איר א היפּשע מאטאָנע פארשפּראָכנ.  עמעס, שוינ אפילע איַיַנגעהאנדלט די מאטאָנע, פאר וועלכער ער האָט, ליַיַענדיק בא איינעמ א ייִדנ געלט דערופ, א שטיק דויבישער וואלד פארזעצט, אונ אפ גאָר ניט קיינ געהויבענע באדינגונגענ, אָבער ס'מאכט ניט, ס'א קלייניקיַיַט...  דעריקער, וואָס די געשעפטנ גייענ גוט, דעריקער, וואָס זיי וועלנ ערשט אָנהייבנ גוט גיינ.
– אונ אָט זאָל ער זענ, דער פּאנ נאָכעמ...
ער האָט אימ דערנאָכ א שטיק ציַיַט איבער די פערד-שטאלנ אונ איבער די הינט-קאמערנ ארומגעפירט, אימ אויסגעוויזנ אונ זיכ בארימט, אז אזוינס וועט ער בא קיינעמ פונ זיַיַנ גליַיַכנ, אונ אפילע בא ריַיַכערע, ניט זיַיַנ גליַיַכ, ניט געפינענ.  ער האָט דאָס ליב, ער איז א מייוונ אפ אזוינס, אונ אנדערע פארשטייענ ניט, האָבנ קיינ גוסט ניט אונ וועלנ עס קיינמאָל ניט האָבנ אונ פארמאָגנ.
אזוי ביז פארנאכט – אינ הויפ, איבער די שטאלנ אונ איבער אנדערע זעענסוויכטיקיַיַטנ.  דאנ האָט ער אימ ווידער  אינ די צימערנ געבראכט.  אונ אז ס'איז שוינ גוט פינצטער געוואָרנ, אז ער איז שוינ מיד געוואָרנ פונ אומגיינ, אויסוויַיַזנ אונ בארימענ זיכ, איז ער מיט אימ אינ יאגד-צימער געקומענ, וווּ די ווענט זיַיַנענ פונ אייבנ ביז אראָפּ מיט פארשיידענע מינע געווער באהאנגענ.  א קליינ טישל נאָר אינ דער מיט, וואָס אפ דעמ איז א קליינער שפּיגל געשטאנענ, צו וועלכנ ער איז צוגעגאנגענ אונ האָט אפ זיכ א קוק געטאָנ...  אונ פּלוצעמ האָט ער זיכ אינגאנצנ געביטנ, איז מיטאמאָל עפּעס טרויעריק געוואָרנ, אונ די גאנצע פריִערדיקע בארימערישע היצ איז פונ אימ ארויס.
ער האָט זיכ באמ טישל אפ א בענקל אראָפּגעלאָזט, געהייסנ א דינער וויַיַנ ברענגענ, פאר זיכ אונ פאר נאָכעמענ, אונ אז יענער האָט זיכ אָפּגעזאָגט, האָט ער אליינ געטרונקענ.  דאָס מאָל שוינ געשוויגנ, אָפּגעקילט אונ אינ א טיפער מאָרעשכוירע, אונ אפילע די אָפט אויסגעטרונקענע גלעזער האָבנ אימ ניט דערווארעמט אונ פונ זיַיַנ פארזונקענקיַיַט אונ פונ זיַיַנ פּלוצעמ אפ אימ אָנגעפאלענער נידערגעשלאָגנקיַיַט אימ ניט ארויסגעשלעפּט.
דערנאָכ האָט ער זיכ פּלוצעמ א הייב געטאָנ אונ בא דער שוואכער שיַיַנ פונ דער איינציקער ליכט, וואָס האָט אפנ טישל געברענט, האָט גענומענ זוכנ אפ די ווענט, צווישנ די פארשיידענע מינע געווערנ.  ער האָט עפּעס איינעמ א פּיסטאָלעט ארויסגעפונענ, אונ מיט אימ צו דעמ שפּיגל צוגעגאנגענ.  אימ פריער צומ הארצנ צוגעשטעלט, דערנאָכ צומ אָפענעמ מויל, דערנאָכ צומ שלייפ, גליַיַכ ער האָט אפ פארשיידענע אויפאנימ געפּרוּווט, וווּ בעסער אינ זיכ אריַיַנצושיסנ, ווי שענער אונ ווי ליַיַכטער דער טויט זאָל אימ, הייסט עס, אָנקומענ.
אונ מיטאמאָל האָט ער זיכ געווענדט צו אימ, צו נאָכעמענ, צומ דערשראָקענעמ, וואָס די נעשאָמע איז אימ אנטפאלנ, זעענדיק, וואָס ער, רודניצקי, טוט אונ וואָס ער האָט דאָ בעדייע צו טאָנ אונ פירצונעמענ.  ער האָט זיכ צעלאכט.  אונ אז ער, נאָכעמ, זעענדיק אימ א לאכענדיקנ, איז צו אימ צוגעגאנגענ אונ מיט גרויס אָפּשיַיַ, ווי מע ווענדט זיכ צו א פּאָרעצ, אונ ביפראט נאָכ, וויסנדיק, אז ער איז אונטערנ גלעזל, אונ, ווי אימ האָט זיכ געדאכט, אונ, ווי ער האָט פארשטאנענ – אויכ אינ גרויסע צאָרעס, אונ האָט גענומענ אימ אָפּהאלטנ:  "זאָל דער פּאָרעצ אזא שפּאס ניט טריַיַבנ, ס'איז געפערלעכ.  ער בעט אימ זייער, ער האָט נאָרוואָס אויסגעטרונקענ, ס'קאָנ נאָכ, כאָלילע, אנ אומגליק געשענ, זאָל ער דעמ פּיסטאָלעט אוועקלייגנ", – האָט ער זיכ ווידער צעלאכט.  אָבער מיטאמאָל איז נאָכאמאָל פינצטער געוואָרנ, אונ, שטייענדיק אונ האלטנדיק דעמ פּיסטאָלעט אזוי, ווי ער האָט אימ פריִער געהאלטנ, האָט ער א זאָג געטאָנ:
– באנקראָט יעסטעמ,  אינעגאָ וויסציא ניעמא – איכ בינ באנקראָט, הייסט עס, אונ א פּאָרעצ האָט קיינ אנדער וועג ניט.
אונ דאָ איז ער שטיל צו דער טיר צוגעגאנגענ, דורכ וועלכער פריִער איז דער דינער מיטנ וויַיַנ אריַיַנ, אונ האָט זי צוגעשלאָסנ, אונ, צוריקומענדיק פונ דער טיר, האָט ער צו אימ, צו נאָכעמענ, אזוי געזאָגט:
– מיר זיַיַנענ אליינ, אונ איכ שעמ זיכ איצט ניט.  אָבער ס'איז מיַיַנ לעצט.  אונ בא אימ, באמ פּאנ נאָכעמ, אינ די הענט איז זיַיַנ גאנצער גוירל איצטער...  ער, נאָכעמ, איז דאָכ אליינ א סויכער, ער ווייסט, וואָס קריטישע ציַיַטנ באטיַיַטנ אונ בא אימ, באמ פּאָרעצ איז איצט קריטיש:  קיינ געלט האָט ער ניט, ער האָט זיכ די לעצטע ציַיַט  שטארק פארשפּילט אונ אויכ אינ אנדערע געשעפטנ פארלוירנ.  נאָר קיינ פארלוירענער אינגאנצנ איז ער ניט, ער גלייבט זיכ אויסדרייענ, אָבער צאָלנ קאָנ ער ניט, ביפראט אזא סומע, ווי אימ, ווי נאָכעמענ אונ זיַיַנ שווער, קומט פונ אימ.  אָבער דאָס איז ווייניק:  ער אז פּאָרעצ, ער האָט האָנאָר, אונ דאָס דערלויבט אימ ניט, ווי זיַיַנע עלטערנ האָבנ זיכ קיינמאָל ניט דערלויבט, א לעבעדיקער אָנזעצער צו בליַיַבנ אונ א שעמ האָבנ פאר אזוינעמ.  ער מוז די וועקסלענ איצט ארויסבאקומענ, אויב ניט, איז דאָ זיַיַנ ענדע.  ער ווייסט, אז נאָכעמ, דער קרעדיטאָר זיַיַנער, אויב ער וועט אימ אָפּגעבנ די וועקסלענ, וועט ער קיינעמ ניט דערציילנ:  די סומע איז צו א גרויסע, אונ אויב מע וועט זיכ דאָס אינ דער סאָכרישער געלט-וועלט דערוויסנ, קאָנ דאָס אימ אליינ צו קרעדיט אונ אויכ צו אנדערע זאכנ שאטנ...  ער איז דערומ זיכער, אז ביז א ציַיַט, ביז זיַיַנ לאגע וועט זיכ פארבעסערנ אונ ער וועט אימשטענד זיַיַנ אָרנטלעכ אונ ערלעכ (ער מעג זיַיַנ זיכער, דער פּאנ נאָכעמ) זיַיַנ כויוו אומקערנ, וועט די זאכ בליַיַבנ צווישנ אימ אונ אימ, נישט מער, ווי צווישנ זיַיַנ שווער אונ זיי ביידע...  אויב זשע ער, נאָכעמ, קאָנ ניט, באשטייט ניט, איז האָט ער, דער פּאָרעצ, איצט קיינ אנדער בריירע...
אונ דאָ האָט ער נאָכ צוגעגעבנ אונ א פּאָר שווערע, פילבאטיַיַטנדיקע ווערטער געלאָזט פאלנ:
– זאָל ער געדענקענ, אז אויב דאָס געשעט, אויב ער מוז אינ זיכ איצט שיסנ, קאָנ פאר אימ, פאר נאָכעמענ, גרויסע אומאָנגענעמלעכקיַיַטנ ארויסקומענ:  זיי זיַיַנענ אליינ, נאָר אינצווייענ, זיי ביידע נאָר אינ צימער, אונ ער, נאָכעמ, דער קרעדיטאָר אונ דער פּאָרעצ – דער באלכויוו זיַיַנער.
– אונ דו האָסט אימ די וועקסלענ אָפּגעגעבנ? – האָט דאָ מוישע, די מיַיַסע אויסהערנדיק, אויסגעשריגנ, אויסער זיכ פונ אופרעגונג אונ פונעמ צופאל, וואָס מאכט זיכ זעלטנ אפילע צווישנ פּריצימ אונ צווישנ די אויסגעלאסענע אונ אפ אלצ פיייִקע.
– יאָ, שווער...  אונ ווי וואָלט איר אפ מיַיַנ אָרט געטאָנ? – האָט נאָכעמ געפרעגט.
– וואָס הייסט איכ?  וואָס איז דאָס פאר א פראגע?
– איז וואָס אנדערש האָט מענ, נאָכ איַיַער מיינונג, געקאָנט טאָנ?
– וואָס הייסט וואָס?  אימ איבעריידנ, איַיַנריידנ אז מע מאָנט אימ ניט, אז מע וועט אימ אויסווארטנ, אז מ'האָט ציַיַט, אז קיינער וועט זיכ דערפונ ניט דערוויסנ.
– אונ אז מע האָט דאָס אלצ געטאָנ, געזאָגט, אונ אז איכ האָב גענוי אזוי מיט אימ איַיַנגעטיַיַנעט, מיַיַנ ערלעכ וואָרט געגעבנ,  אז אזוי וועט עס טאקע זיַיַנ, אונ אז ער האָט פאָרט געפאָדערט:  אָדער די וועקסלענ, אָדער זיַיַנ טויט?
– איז דורכ א טיר, דורכ א פענצטער, דורכ אלצ, וואָס מעגלעכ, אָבער מע גיט זיכ אנ אייצע:  מע שריַיַט, מע רופט מענטשנ, מע רופט דינער פאר איידעס, מע טוט עפּעס!  וואָס הייסט, מע גיט אָפּ?
דאָ האָט נאָכעמ, וואָס אפ אימ איז טאקע די גרויסע שולד געלעגנ, די שולד פונ ארויסלאָזנ  אונ פּאטערנ א גרויס גוטס מיט אייגענע הענט,  זיכ אָבער דערמאָנט די לאגע, אינ וועלכער ער האָט זיכ באמ פּאָרעצ געפונענ.  ער האָט זיכ דערמאָנט זיַיַנ פּאָנעמ, בעשאס יענער האָט דאָס אלצ צו אימ גערעדט מיט א פארצווייפלט קאָל, ווי פאר דער מיסע.  די גאנצע ציַיַט פונ זיַיַנ רעדנ געהאלטנ דעמ פּיסטאָלעט פאר די אויגנ אונ, ווי אפ זיַיַנ מאלכאמאָוועס, געקוקט אפ אימ.  ער האָט זיכ דערמאָנט, אז אויסער געלט, איז אויכ ער אליינ אינ א גרויסער סאקאָנע געשטאנענ:  אָדער אינ א סאקאָנע פונ א בילבל, אָדער עפשער גאָר, ווער ווייסט, אפנ אָרט דערשאָסנ צו ווערנ.  איז אָט,  געדענקענדיק אונ דערמאָנענדיק זיכ דאָס אלצ, האָט ער זיכ, ניט געקוקט אפנ ווייטעק פונעמ געלט פארלירנ, דאָכ ווי א געראטעוועטער פונ געפאר געפילט, אונ דאָס האָט אימ מוט אונ זיכערקיַיַט געגעבנ זיַיַנ שווערס וויַיַטערדיקע טיַיַנעס – "פאר וואָס, פאר וועמענ אונ וויאזוי?" – מיט אָט וואָס אימ אָפּצושלאָגנ:
– שווער, ווער א פּאָרעצ איז, ווייס ער!  פּריצימ קאָנ ער בעסער פונ איַיַכ!  אונ עכ זאָג איַיַכ:  דאנקט גאָט, וואָס איר שריַיַט איצט נאָר אפ איַיַער געלט.  ס'האָט געקאָנט געמאָלט זיַיַנ, איר זאָלט איצט שריַיַענ אפ ערגערס...
– אפ ערגערס?  וואָס קאָנ דענ זיַיַנ ערגער? – האָט מוישע וויַיַטער געשריגנ.
– ערגער?  ווענ איר וואָלט אפ מיר, אפ מיַיַנ קאָפּ געשריגנ...  עכ בינ א טאטע פונ קינדער,  אונ עכ קענ פּריצימ בעסער.
דאָ האָט מוישע אפ זיַיַנ איידעמ א קוק געטאָנ אונ פארשטאנענ,  אז ער איז עפשער א ביסל גערעכט.  אָבער די זאכ האָט אימ דאָכ געקאָכט:  פאָרט איז דער איידעמ פאר אימ גאנצ געשטאנענ, אונ דאָס געלט, די וועקסלענ, וועט ער שוינ צוריק קיינמאָל ניט זענ...  אונ כאָטש נאָכעמ האָט אימ אינ וויַיַטעריקנ שמועס פארזיכערט, אז, צוריק גערעדט, קאָנ מענ ניט וויסנ:  פאָרט א פּאָרעצ, אונ מעגלעכ טאקע, אז ס'איז אימ דאָ ניט אינ שווינדל, נאָר אינ האָנאָר געגאנגענ, אונ בא דער ערשטער מעגלעכקיַיַט צו צאָלנ, וועט ער זיַיַנ וואָרט האלטנ, קעדיי ווידער טאקע פּריצישנ האָנאָר צו באוויַיַזנ – דאָכ האָט אימ די זאכ געקאָכט.
ער איז פונ וואנט צו וואנט אינ צימער אומגעגאנגענ, דעמ איידעמ געלאָזט שטיינ אינמיטנ, אונ פונ זיַיַנ מויל האָט יענער אלע וויַיַלע געהערט אזוינע ווערטער זיכ ארויסריַיַסנ, ווי:  "שווינדלער, מאָט, ער וועט בא מיר אינ טפיסע פוילנ, מע טאָר אימ אזוי ניט לאָזנ"...  אונ דאנ נאָכ דעמ, ווי ער האָט פארטראכט, האסטיק אונ ווי א כיַיַע אינ א שטיַיַג א לאנגע ציַיַט אזוי אומגעשפּאנט, אונ אלע וויַיַלע נאָכאמאָל אונ נאָכאמאָל צו דעמ זעלבנ זיכ אומגעקערט, זיכ מיט טיַיַנעס געווענדט:  "אָבער ס'איז דאָכ ניט געהערט!  ס'איז דאָכ איינ מאָל אינ טויזנט יאָר טרעפט זיכ אזוינס!"  אונ יענער, דער איידעמ, האָט ווידער אונ ווידער זיכ אָפּגעשלאָגנ מיט וואָס ער האָט געקאָנט, זיכ פארענטפערט אונ אפ וויפל מעגלעכ, אימ פארזיכערט אונ אימ האָפנדיק געמאכט, אז ס'איז נאָכ ניט אזוי, ער וועט זענ, אז די זאכ קאָנ זיכ נאָכ איבערדרייענ, אונ מעיאעש זיַיַנ זיכ איז נאָכ צו פרי, – איז אָט דעמלט האָט ער מיטאמאָל נאָכ דעמ, ווי ער האָט אינ קאָפּ פארשיידענע מיטלענ אונ אייצעס געזוכט, אפנ איינציקנ מעגלעכנ געדאנק אינ איצטיקנ מאָמענט זיכ אָנגעשלאָגנ, אונ נעמלעכ:  צו זיַיַנ אדוואָקאט זיכ ווענדנ, צו זיַיַנ פארטרויונגס-מאנ, צו דעמ, צו וועלכנ ער ווענדט זיכ קעסיידער אינ קריטישע אונ אינ ענגע פאלנ.  דאָס צומ ערשטנ, נאָכדעמ וועט ער זענ.
ער האָט דערומ דעמ מאנטל, וועלכנ ער האָט פונ דער היימ קומענדיק, נאָכ ניט באוויזנ אינ קאָנטאָר אויסצוטאָנ, טאקע ניט אויסגעטאָנ, באלד האָט ער נאָכעמענ באפוילנ, ער זאָל אהיימ פאָרנ, אינ קאָנטאָר ניט פארבליַיַבנ, אונ, נאטירלעכ, מיט קיינעמ וועגנ דעמ קיינ שמועס  ניט האָבנ.  אונ ער אליינ האָט זיכ צו דער טיר געלאָזט, אינ צווייטנ צימער אריַיַנ, וווּ זיַיַנע אָנגעשטעלטע אונ די באשטענדיקע באזוכער האָבנ זיכ געפונענ, האָט זיכ ניט פארהאלטנ, מיט קיינעמ זיכ ניט אָפּגעשטעלט, ארויס אונ אוועק אהינ, וווּהינ ער האָט נאָרוואָס געהאט באשלאָסנ.
ס'איז א גרויסער קלאפּ געווענ פאר מוישענ.  נאָכ אזא איינער אונ נאָכ אזוינע עטלעכע, ווערט אפילע ער, אזא ריַיַכער, ווי מוישע, כאָרעוו.  אויב אפילע ניט מיט אנ עמעס כאָרעוו, אָבער אונטערגעריסנ ווערט מענ:  ס'הייבט זיכ אָנ שאָקלענ דער באָדנ אונטער די פיס.  דער נאָמענ ווערט פיל פונ דעמ אָנ, אונ אזא, ווי שאָלעמ שמאריאָנ אונ ווי אנדערע פונ די זיַיַניקע, וואָס דרייענ זיכ ארומ אימ, באשמעקנ אימ, באלעקנ אימ אונ כאנפענענ אימ הינטיש אָנ א שיר, הייבנ אָנ דערפילנ נעוויילע, דרייענ זיכ אָפּ אונ נעמענ זוכנ אנדערע, וועמענ צו שמעקנ, לעקנ אונ כאנפענענ.
ער, מוישע האָט דערומ גוט געוווּסט זיכ צו היטנ, אונ וואָס פאר א זאכ ס'זאָל זיכ אימ ניט מאכנ, איז דעריקער האָט ער געזענ, אז יענע, די אויבנ דערמאָנטע פּארשוינענ, זאָלנ זיכ דערפונ ניט דערוויסנ.
ער האָט דערומ איצט, ווענ ער איז דעמ צווייטנ צימער דורכגעגאנגענ אונ צו דער דרויסנ-טיר זיכ געלאָזט, דאָס פּאָנעמ פונ די אלע זיַיַנע באזוכער אָפּגעקערעוועט, ער האָט מיט זיי זיכ מיט קיינ בליק ניט געוואָלט באגעגענענ, קעדעי יענע זאָלנ אינ אימ גאָרנישט ניט באמערקנ, אונ אפ זייער אויפנ, מיט זייערע הינטישע כושימ, ניט נעמענ אימ שנאָרענ, נישטערנ, זוכנ, פאָרשנ, זיכ נאָכפרעגנ אונ פונ דער לופט זיכ עפּעס ניט דערוויסנ.
ער איז ארויס, אונ אינ דרויסנ ערשט האָט ער זיכ דערמאָנט, אז ער איז פונ שטוב אינדערפרי שוינ היַיַנט, אינ קאָנטאָר זיכ לאָזנדיק, א צערודערטער אוועקגעגאנגענ, אז עפּעס איז אימ אפנ הארצנ ניט געווענ אופגעלייגט, אונ שלעכטע סימאָנימ האָבנ אימ היַיַנט אפ א שלעכטנ טאָג אָנגעזאָגט.
ער האָט זיכ דערמאָנט אינ לוזינ, דערמאָנט דעריקער אינ סרולינ, אונ יענער מיט דער טאָמעד אופרעגנדיקער, ערד-קאָלירענער קאפּאָטע איז אימ פאר די אויגנ געשטאנענ, אונ א שטיקל מוירע-האָבנדיקער געדאנק איז אימ איצט אינ קאָפּ געקומענ, א וווּנטש, א מינ געבעט:
– ס'איז נאָכ פרי, אונ דער טאָג האָט זיכ אימ היַיַנט שלעכט געשטעלט, זאָל, כאָלילע, וויַיַטער אונ מער שוינ ניט טרעפנ גאָרנישט.


דער צופאל האָט געוואָלט, אז מוישעס וווּנטש זאָל דאָס מאָל ניט דערפילט ווערנ:  אינ יענעמ טאָג איז נאָכ עפּעס געשענ.  עמעס, ניט קיינ זאכ, וואָס איז אימ טאקע, מוישענ אליינ, אָדער זיַיַנע אייגענע, נעגייע, נאָר דאָכ רעזולטאטנ ערנסטע, וועלכע האָבנ אימ גאָר נאָענט אָנגערירט.
ס'איז פאָרגעקומענ אינ זיַיַנ צווייטנ געשעפט, אפנ באוווּסטנ, גרויסנ נאפט-לאגער זיַיַנעמ, וועלכער געפינט זיכ אינמיטנ גראָבנ מארק אונ וואָס איז באשטאנענ פונ א קלייט מיט עטלעכע סקלאדנ.
אָנגעפירט האָט דאָרט מוישעס צווייטער איידעמ, יאנקעלע גראָדשטיינ (וועגנ וועלכנ די רייד וועט זיַיַנ אויספירלעכ שפּעטער, אפ אנ אנדער אָרט),  וואָס אימ צו הילפ איז געגעבנ געווענ א בוכפירער אונ נעעמענ אינ איינ פּערזאָנ, איינער א ייִד ליבערזאָנ, אונ די הויפּטלעכע אונ שווערע ארבעט איז געלעגנ אפ די צוויי הויפּט-מעשאָרסימ, אפ עליאָקעמענ אונ זיסיענ, אונ אויכ אפ דעמ דריטנ, דעמ געהילפ זייערנ, א ייִנגל נאָכ – קאטערוכע.
זיי, אָט די מעשאָרסימ, האָבנ דאָס באדארפט באדינענ די פיל קוינימ פונ הורט (קיינ לאכאָדימ האָט מענ דאָרט ניט פארקויפט) – די שטאָטישע, אָבער מערסט פונ דער געגנט ארומ, וואָס פלעגנ קומענ מיט גאנצע פורנ אונ אינ גרויסע פעסער זייער סכוירע, דעמ נאפט, פארנעמענ.
אָט די מעשאָרסימ אליינ, אונ אמאָל, ווענ ס'איז א סאכ ארבעט געווענ, אויכ מיט דער הילפ פונ די מארק-טרעגערס, פלעגנ די איַיַנקויפער באדינענ – ארופשלעפּנ די פעסער פונ די סקלאדעס, ארופקאטשענ אפ די וואָגנס, אָנלייגנ, פּאקעווענ, אונ דאָס אָנגעפּאקעוועטע מיט שטריק פארבינדנ.
עליאָקעמ מיט די קורצע, גראָבלעכע פינגער, וואָס זיַיַנענ אימ באשטאנענ ווי נאָר פונ צוויי גלידער, ניט פונ דריַיַ, ווי בא אלע מענטשנ, איז געווענ דער געזינטסטער:  געטאָנ אונ געארבעט האָט ער שטיל אונ פעסט, זיכער אינ זיַיַנע הענט אונ אינ זיַיַנ גווארדיאנישנ וועזנ.  טאָמעד א שוויַיַגנדיקער, א ביסל א שמייכלענדיקער, וואָס די גוווּרע האָט אימ פונ די אויגנ ארויסגעקוקט, די רויטקיַיַט – פונ די שוויַיַגנדיקע באקנ, אונ אינ מארק, אונ צווישנ די טרעגערס אפילע, האָט ער געשעמט פאר א גיבער, וואָס פאר זיַיַנ פּאטש, לעמאָשל, איז מענ געלאָפנ, ווי פונ א מאגייפע, אונ וועמענ דער פּאטש,  נאָר איינער אפילע, האָט געטראָפנ, יענער האָט שוינ געמעגט, האָט מענ געזאָגט, זאָגנ ווידע.
דער צווייטער – זיסע.  שוינ אנ אָפּגעצערטער.  א יונגערמאנ נאָכ, בא די דריַיַסיקער, אָבער שוינ אנ אויסגעמאטערטער פונ ווייניק סכירעס באקומענ – א קערבל מיט א פערטעלע א וואָכ;  דערצו נאָכ מיט היפּש קינדער, דערצו נאָכ האָט ער זיכ אינ דער קאפּצאָנישער מיַיַלע געהאלטנ, אונ, ניט געקוקט אפ זיַיַנ קנאפּ פארדינסט, האָט מענ אימ שאבעס-יאָנטעוו, לעמאָשל, ניט דערקענט – אזוי פיַיַנ אָנגעטאָנ איז ער געווענ:  די הויזנ אפ דער נאָט, די שטיוולעטנ מיטנ פּוצ, אונ ווינטער נאָכ אפילע מיטנ טכוירענעמ טולופּ פונ נאָכ דער כאסענע.
אזוי ער אינ דער מיַיַלע, אזוי אויכ האָט ער זיַיַנע קינדער געפירט.  ער איז געווענ א זונ פונ איינעמ א ייִדנ קאָסמאנ, שוינ לאנג געשטאָרבנ, וואָס שוינ פאר זיַיַנ לעבנ א יוירעד, אונ וואָס שוינ בא זיַיַנ לעבנ האָבנ זיַיַנע קינדער געמוזט אוועקגיינ דינענ צו אנדערע אפ גראָבער ארבעט, אונ זיסע איז צו מוישענ, וואָס האָט זיַיַנ פאָטער א וויַיַטלעכער קאָרעוו אָנגעקערט, אָנגענומענ.
ער, זיסע, כאָטש א קרעפטיקער אינ געביינ, כאָטש פיל קויכעס נאָכ אינ די הענט, אָבער פונ ווייניק שפּיַיַז, וואָס האָט אימ ניט אומגעקערט דאָס געזונט, וואָס ער האָט בא דער ארבעט געפּאטערט, אונ פונ פיל קאָפּדרייעניש, וויִאזוי פונ זיַיַנע כויוועס בא די וואָכערניקעס ארויסצוקריכנ, האָט ער אָפּגעצערט אויסגעזענ אונ די באקנ פונ די האָר פונ זיַיַנ געפּוצט בערדל האָבנ בלאס ארויסגעקוקט.
דאָס וויַיַב אונ די מוטער זיַיַנע, מאלקע-ריווע די אלמאָנע, קוקנדיק אמאָל אפ אימ, ווענ ער פלעגט אהיימ קומענ שפּעט אינ אָוונט א מידער, אנ אָנגעהאָרעוועטער, האָבנ אונטערגעקרעכצט, מאכמעס זיי האָבנ געוווּסט, פונוואנענ ער שטאמט, געוווּסט פונ דער מישפּאָכע-קרענק, אז זיַיַנ געזונט איז קריטשיק, אונ אז אינדערעמעסנ וואָלט ער גאָר אנדערש באדארפט לעבנ, נאָר ס'ניטאָ פאר וואָס, אונ אויכ קיינ אייצע ניט צו קריגנ, פונוואנענ אפנ בעסערנ צו נעמענ:  וואָכערניקעס זיַיַנענ וואָכערניקעס, אונ דער באלעבאָס איז כאָטש א קאָרעוו, דאָכ א באלעבאָס, אונ האָרעווענ מוז מענ.
דאָס איז דער צווייטער מעשאָרעס.  דאנ נאָכ דער דריטער, דער ייִנגסטער, דאָס ייִנגל נאָכ, קאטערוכע – דער לעבעדיקער לונג-אונ-לעבער, דער באשטענדיקער לעצ, דער האָצמאכ, ווי דער גאנצער מארק אונ די טרעגערס פלעגנ אימ רופנ, וואָס ווער וווּ אונ ווענ מע פלעגט אימ באגעגענענ, פלעגט מענ אימ אָנרוקנ דאָס היטל איבער די אויגנ, שנעלנ אינ נאָז, אָדער אנדערש עפּעס אָפּטאָנ, אונ ער איז קיינמאָל אפ קיינעמ ניט בארויגעז געוואָרנ, פלעגט זיכ אָפּווערטלענ, צוריק עפּעס אָפּטאָנ – קוויט, אונ פּאני-בראט מיט אלעמענ.
ער האָט אלעמענ געפאָלגט, געטאָנ, וואָס מע האָט אימ געבעטנ, דעריקער אָבער צו זיַיַנע צוויי העכערע אָנגעשטעלטע צוגעבונדנ, צו זיסיענ, צו עליאָקעמענ, אונ פאר זיי – אינ פיַיַער אונ אינ וואסער אונ ס'איז פאר אימ גאָר קיינ שווערס ניט געווענ.
יענעמ טאָג האָט זיכ זיסיע, גליַיַכ אפ דער ארבעט קומענדיק, עפּעס ניט גוט געפילט.  ער האָט אָפט א קעלט געשפּירט, נאָכ דער קעלט א היצ אינ ליַיַב אונ אינ פּאָנעמ.  ער האָט שוינ זיַיַנ אָרעמלעכ איבערביַיַסנ ניט געגעסנ, וויַיַל אויכ קיינ אפּעטיט ניט געהאט.  עליאָקעמ אונ קאטערוכע האָבנ אימ שוינ די ניט גאָר נייטיקע ארבעט פארשפּאָרט, אונ ווענ זיי האָבנ זיכ אָנ אימ געקאָנט באגיינ, אימ ניט דערלאָזט צו ארבעטנ.  נאָר שפּעטער, באטאָג-צו, ווענ מיטאמאָל האָט מענ איינעמ אנ אָנגעפאָרענעמ קוינע געדארפט ארויסבאגלייטנ, וויַיַל ער האָט געיַיַלט, האָט אונטערגעטריבנ אונ איז מיט זיַיַנ פורמאנ געשטאנענ איבערנ קארק, מע זאָל אימ וואָס גיכער, וואָס גיכער אופגעבנ אונ פארפּאקעווענ, ער דארפ היַיַנט אהיימ צו נאכט נאָכ אָנקומענ – האָבנ זיכ די מעשאָרסימ אונטעריַיַלנ גענומענ.  זיסיע, וואָס איז דעמ גאנצנ פרימאָרגנ א ביסל אָנ א זיַיַט געזעסנ, האָט זיכ מיטאמאָל פארגעסנ, אונ פונ ארבעט-געוווינשאפט, אונ זעענדיק, אז יענע ווילנ זיכ אליינ ניט אופּאָרענ, האָט ער זיי גענומענ אונטערהעלפנ.  יענע, ווידער, מיינענדיק, אז וויבאלד ער העלפט, איז א סימענ, אז ער פילט זיכ בעסער אונ איז בעקויעכ, האָבנ אימ העלפנ געלאָזט, אונ פארוואָס ניט?  זאָל ער...
דאנ האָבנ זיי זיכ אראָפּגעלאָזט אינ איינעמ א טיפנ סקלאד, פונוואנענ זיי האָבנ גענומענ שלעפּנ א גרויסע פיר-פּודיקע פאס מיט שטריק דורכ די נאסע טרעפּ, וואָס מיט נאפט פארפּאפּט.  עליאָקעמ אונ קאטערוכע האָבנ זי פונ אונטנ ארופדערלאנגט, זיסיע מיטנ פורמאנ פונעמ קוינע אויבנ האָבנ זי גענומענ ארופציענ, אונ ווענ די פאס איז שוינ ארופ אונ ווענ עליאָקעמ מיט קאטערוכענ זיַיַנענ שוינ, נאָכנ אונטערשטופּנ די פאס, פונ די פינצטערע טרעפּ אינ דרויסנ אפ דער ליכטיק ארויס, אזוי האָבנ זיי פלוצעמ דערזענ זיסיענ שוינ מיטנ שטריק אינ האנט א בלאסנ, א שוויַיַגנדיקנ...
ס'איז אימ מיטאמאָל עפּעס ניט גוט געוואָרנ.  ער האָט ווי פארלאָרנ דאָס לאָשנ פונ מויל, די הענט שלאבעריק, אינ די אויגנ, וויַיַזט אויס, פינצטער, אונ דער קערפּער – ווי באלד וועט ער אומפאלנ.
קאטערוכע איז באלד צו אימ צו.  יענער, זיסיע, האָט זיכ אפ אימ א ביסל אָנגעלענט.  אפנ וועג פונ סקלאד צו די טרעפּ פונ קלייט, וווּהינ קאטערוכע האָט אימ געפירט, האָט מענ געזענ, אז זיסיע ווערט בלאסער אונ בלאסער, די אויגנ מאכנ אימ זיכ צו, אונ ער וועט שוינ קוימ, אנ אָנמעכטיקער, די פיס שלעפּנדיק, צו די טרעפּ צוקומענ.
אונ אז ער איז צו אונ זיכ ווי אנ אונטערגעבראָכענער אראָפּגעלאָזט, דעמ קאָפּ אינ א זיַיַט, ווי אינ כאלאָשעס, פארוואָרפנ, האָט ער פּלוצעמ ווי עפּעס א שלוקערצ געטאָנ, האָט דאָס מויל געעפנט, אונ, ווי צומ ברעכנ, האָט מיטאמאָל פונ האלדז מיט בלוט א גאָס געטאָנ.
קאטערוכע האָט באלד א ליארעמ געמאכט.  עליאָקעמ האָט אימ דעמ קאָפּ אופגעהויבנ אונ אימ עפּעס אנ אלט שטיקל בעגעד, אָנשטאָט  א קישעלע, אונטערגעלייגט.  פונ קלייט איז דער נעעמענ ארויס.  פונ ארומ אונ ארומ, פונ מארק, פונ די נאָענטע קלייטנ האָבנ זיכ טרעגערס, מעשאָרסימ אונ אזוי זיכ אוילעמ  גענומענ צונויפקליַיַבנ...
מע איז געשטאנענ, אינ די ערשטע מינוטנ ניט געוווּסט, וואָס צו טאָנ.  אייניקע האָבנ גענומענ זאָגנ:  "א דאָקטער...  מ'דארפ א דאָקטער".  אנדערע – אז מ'דארפ אימ אהיימ אָפּפירנ.  אייניקע זיַיַנענ שוינ לעבנ אימ געשטאנענ מיט וואסער אונ געשפּריצט אפ אימ, אנדערע האָבנ געזאָגט:  "מע דארפ ניט".  אנ אלטער טרעגער פונ מארק, פרידל, איז צו אימ צוגעגאנגענ אונ אימ גענומענ ווי וועקנ:  זיסיע, לאָז זיכ ניט אָפּ...  זיסיע, מענטש זיכ, נעמ זיכ אינ די הענט.
באלד האָט מענ שוינ אָבער געזענ, אז ער איז פארביַיַ, אונ פונעמ גרויסנ אוילעמ,  וואָס האָט זיכ ארומ אימ אָנגעקליבנ, האָבנ זיכ גענומענ אויסטיילנ רעדלעכ אונ א ביסל אינ א זיַיַט אָפּגיינ.  די, וואָס זיַיַנענ געבליבנ לעבנ אימ, די מער נאָענטערע באקאנטע מעשאָרסימ, זיַיַנענ געווענ אומבאהאָלפנ עפּעס צו טאָנ.  צוזעענדיק איצט זיַיַנ לאגע אונ ווי זיכ דערמאָנענדיק אינ זייער אייגענער, זיַיַנענ זיי, ווי כיַיַעס איבער א קראנקנ זייער גליַיַכנ, געשטאנענ, געשוויגנ, אונ באדענקלעכער אונטערטעניקער טרויער אפ זייער פּאָנעמ.
אנדערע, וואָס נאָכ דעמ, ווי זיי האָבנ אימ אָנגעקוקט א וויַיַלע, האָבנ פאר מיטליַיַד אונ ראכמאָנעס מער אפ אימ ניט געקאָנט קוקנ אונ זיַיַנענ אינ א זיַיַט צו א רעדל אָפּגעגאנגענ, האָבנ צווישנ זיכ גערעדט, זיכ געטיילט אונ צו דער אלגעמיינער באדויערונג אויכ זייערע צוגעגעבנ:
– זיכ דערהאָרעוועט... – האָבנ געזאָגט אייניקע.
– אונדזערע א ברודערס גליקנ...
– אוואדע, – האָט א זאָג געטאָנ א פרעמד-פארביַיַגייענדיקע פרוי, וויַיַזט אויס, פונ אָרעמענ גראד, וואָס דאָס בילד פונעמ בלוטנדיקנ זיסיענ האָט איר אינ אייגענע, היימישע גרויסע אנגסטנ דערמאָנט: – אוואדע!  וואָדענ?  די נעגידימ גיסנ זיכ גאָלד אינ האלדז אונ בא אָרעמעליַיַט גיסט זיכ דאָס בלוט פונ האלדז.
– וויסט איז דער מאמע זיַיַנער, דער מאלקע-ריווענ!  איר לעצטער שוינ איינציקער בוימ, – האָט א זאָג געטאָנ אנ אנדערע, א בארעמהארציקע מארק-ייִדענע, וואָס איז געקומענ פונ דער מיט ארבעט, פונ א זאָק שטריקנ, אונ וואָס איינס א שפּיזל האָט איר אונטערנ אויער געשטעקט.
– וואָס שטייט מענ?  וואָס לאָזט מענ אימ דאָ ליגנ?  וואָס איז דאָרט פאר אנ אָרט פאר אימ?  ער קאָנ דאָכ דאָ אזוי אויסגיינ! – האָבנ שוינ אנדערע, פריש צוגעקומענע געשריגנ.
– זאָל מענ ברענגענ א פורל, זאָל מענ...  גיכער!  וואָס שטייט מענ?
דעמלט האָט זיכ דער נעעמענ, דער פרומער ליבערזאָנ מיט דער פיַיַנ-אוסגעקעמטער באָרד, וואָס איז ביז אהער געשטאנענ א קאלטער, א געלאסענער, גליַיַכ ער האָט געווארט, אז באלד וועט זיכ זיסיע אליינ אופהייבנ פונ די טרעפּ, פונ זיַיַנ בלוט אונ פונ זיַיַנ כאלאָשעס, קעדיי פארשפּאָרנ פונ פרעמדע מיַיַלער בארעדט אונ באדויערט צו ווערנ;  דעמלט, אז צו זיַיַנ אויער  האָבנ שוינ דערגרייכט די אויסגעשרייענ אונ די פאָדערונגענ פירצונעמענ אונ עפּעס וואָס גיכער אונ וואָס נייטיק איז צו טאָנ פארנ כוילע, אונ דעריקער, דערהערנדיק אויכ, אז פונ זיַיַטיקע אונ פונ פרעמדע ווערט שוינ דעמ באלעבאָס נאָמענ ניט צומ איבעריק גוטנ דערמאָנט, האָט ער, ליבערזאָנ, ווי א שטענדיקער אונ אייביקאָניקער דינער, וואָס אליינ דער נאָמענ "באלעבאָס" מאכט אימ אכטנדיק אופציטערנ אונ איז אימ טיַיַערער אפילע פונ די האָר פונ זיַיַנ באָרד, האָט ער זיכ איצט א כאפּ געטאָנ, איז אינ קלייט אריַיַנגעלאָפנ, צומ טישקעסטל צו, פונ דאָרט אייניקע מאטבייעס ארויסגעכאפּט, עס אפגיכ פארשלאָסנ, צומ אוילעמ, וואָס ארומ זיסיענ, אראָפּ, אונ צו קאטערוכענ, וואָס איז א נידערגעשלאָגענער, ווי אלע די ארומיקע, געשטאנענ, א זאָג געטאָנ:
– גיי ברענג א פורל, קאטערוכע, נא דיר געלט, אָבער זע דינג זיכ.
קאטערוכע האָט אינ עטלעכע מינוט ארומ א פורל געבראכט.  ער מיט עליאָקעמענ האָבנ זיסיענ ביידע אונטער די אָרעמס גענומענ אונ אימ פּאמעלעכנ ארופגעזעצט, עליאָקעמ איז, וויַיַל ער האָט נאָכ פיל צו טאָנ געהאט, אינ קלייט פארבליבנ, אונ קאטערוכענ איז דערלויבט געוואָרנ דעמ קראנקנ אהיימ צו באלייטנ.
דער אוילעמ האָט זיכ אינ שטילשוויַיַגנ ארומ פורל געקליבנ, ביז מ'האָט זיסיענ דאָרט אויסגעריכט אונ איינגעמאָסטעט, אונ אויכ נאָכ דעמ, ווענ דאָס פורל האָט גערירט, האָט דער אוילעמ נאָכ א שטיקל ציַיַט צוזאמענ געהאלטנ אונ די געשעעניש באהאנדלט.
אליינ נאָר דער נעעמענ, דער געטריַיַער בוכפירער מיט דער געקעכלטער באָרד, ליבערזאָנ, האָט זיכ באלד פונ אוילעמ אָפּגעטיילט.  ער איז אינ קלייט אריַיַנ, אונ שטייענדיק, ווי ער איז געוווינט געווענ, אונ א ביסל קורצזיכטיק דאָס לענגלעכע קוויטאריש-ביכל פארנ לינקנ אויג האלטנדיק, האָט, ווי קעסיידער ער שריַיַבט אריַיַנ אהינ פארנ קאסע-בוכ, אויכ איצט אריַיַנגעשריבנ:
"בעד עגלה להמשרת זיסיע... קאָפּ..."
אָט דעמלט האָט מוישע מאשבער, גראָד פונ שטאָט אָנגעקומענ אונ דעמ גראָבנ מארק דורכגייענדיק, פאר דער קלייט זיכ באוויזנ.  ער האָט, ווי צו א צווייט-מאדרייגע-געשעפט, זעלטנ אהינ אריַיַנגעקוקט.  איצט אָבער, פארביַיַגייענדיק אונ פארנ קלייט עפּעס רעדלעכ דערזענ, האָט ער א פארכידעשטער אהינ אָפּגעקערעוועט.
דער שמועסנדיקער אוילעמ איז מיטאמאָל אנשוויגנ געוואָרנ.  מע האָט אימ שוויַיַגנדיק דעמ וועג אָפּגעטראָטנ אונ מיט די אויגנ ביז די טרעפּ אויבנ באלייט, אונ אז ער איז אריַיַנ אונ באלד זיכ צומ אופצאפּלענדיקנ ליבערזאָנענ, וואָס איז אימ אינ גרויס דערעכערעצ אנטקעגנ געלאָפנ, זיכ געווענדט, אימ א פרעג געטאָנ: – "וואָס איז געשענ?  וואָס איז פאר א רעדלעכ פארנ קלייט?" – האָט אימ יענער אינ גרויס האכנאָע באלד בארויִקנ גענומענ:
– ס'גאָרניט...  ס'גאָרניט...  ס'איז זיסיענ דעמ מעשאָרעס עפּעס ניט גוט געוואָרנ...  ס'האָט זיכ אימ געלאָזט דאָס בלוט פונ האלדז, אונ מע האָט אימ נאָרוואָס אהיימ אָפּגעפירט...

</p></div><div>
<head>3</head>
<p>

אוואדע וואָלט ניט געווענ געדארפט זיַיַנ אזוי, אז אינ יענעמ אָוונט, וואָס נאָכנ אויבנ דערמאנטנ טאָג, וועגנ וועלכנ מיר האָבנ נאָרוואָס דערציילט, זאָלנ זיכ צו מוישענ איבעריק מענטשנ צונויפקליַיַבנ.  צוליב זיַיַנ שווער געמיט וואָלט בעסער געווענ, ווענ מע וואָלט אימ דעמלט געלאָזט צורו.  האָט זיכ אָבער געמאכט פארקערט, אז גראָד אינ דעמ אָוונט האָבנ מענטשנ זיכ יאָ גענומענ קליַיַבנ.  צוערשט ליבערזאָנ, דער בוכהאלטער, וועלכער האָט געפילט, אז דער צופאל, וואָס איז היַיַנט באטאָג פאָרגעקומענ אינ קלייט מיט זיסיענ, וועט, מעגלעכ, אפדערנאכט האָבנ א געוויס שטיקל פאָרזעצונג;  מעגלעכ, פונ א געוויסער זיַיַט וועט פארנ באלעבאָס אָנקומענ ערגערניש, אונ עס וואָלט ניט געשאָדט, ער זאָל זיַיַנ דערביַיַ, קעדיי, אויב מע וועט דארפנ, ווי ער איז באשטענדיק געווינט, דעמ באלעבאָס אונטערהאלטנ אונ פּאָטאקעווענ.
ער האָט זיכ שוינ געדרייט אינ עסצימער, אלעמאָל א גרייטער אנטקעגענצוקומענ  יעדנ איינעמ פונעמ באלעבאָס הויז מיט א בענימעסדיק וואָרט, צושטימענ צו אלצ, וואָס יענער וועט ארויסזאָגנ, אפילע ווענ א נארישקיַיַט;  דערביַיַ האָט ער אלעמאָל, ווי זיַיַנ שטייגער,  אפירגענומענ די פיַיַנע באָרד מיט דער לינקער האנט פאר זיַיַנע אויגנ  אונ אפ איר קעכלדיק ווי אפ א מינ צאצקע, א פארביַיַלויפנדיקנ פארגעניגטנ קוק געגעבנ.
דער צווייטער – נאָכעמ לענטשער, מוישעס איידעמ, דער שטיק שולדיקער אינ מוישעס ערגערניש פונ היַיַנטיקנ טאָג.  ער, וואָס מערסטנטייל די אפדערנאכטנ האָט ער די טעווע אָפּגעזונדערט בא זיכ אינ צימער צו פארברענגענ, – צי מיט דער פאמיליע, צי אינ געשעפט-איניאָנימ פארטאָנ, אונ וואָס קומט זעלטנ, אויסער אינ אויסגענומענע פאלנ, אינ שטוב ארויס – אויכ ער האָט דאָס מאָל צווישנ אלע זיכ געפונענ.
ער האָט זיכ, וויַיַזט אויס, נאָכ ניט בארויִקט פונ דער ריַיַזע, פונוואנענ ער איז געקומענ, אונ דעריקער – פונעמ געשפּרעכ מיטנ שווער אינדערפרי, אונ אויכ ער האָט אפ א פאָרזעצונג פונ זיַיַנ איניענ געווארט:  עפשער האָט אימ דער שווער נאָכ וואָס צו זאָגנ, וועגנ דעמ, וואָס ער האָט זיכ מיטנ אדוואָקאט אויסגעייצעט, עפשער וועט ער אימ דארפנ, דער שווער, אימ א רופ טאָנ, קעדיי אפ וויַיַטערדיקע שריט פאָרצונעמענ זיכ באראטנ.
דער דריטער – יאנקעלע גראָדשטיינ, דער צווייטער איידעמ, "די שטילע טויב", ווי ליַיַט אונ די שטוב-מענטשנ פלעגנ אימ רופנ, אָדער ווי די דינסטנ – "דער אינ די זאָקנ", וויַיַל ער פלעגט שטיל שטיינ, גיינ אונ טרעטנ, – אויכ ער, יאנקעלע גראָדשטיינ, וואָס האלט זיכ אוואדע טאָמעד אינ א זיַיַט פונ אלע, אפילע פונ אייגענע אינ שטוב – אויכ ער איז היַיַנט אינמיטנ.  ער איז געקומענ, פאר אלעמענ, שטילינקערהייט באמ שטילנ ליבערזאָנענ אינ א ווינקל אָפּצונעמענ א באריכט פארנ טאָג אינ קלייט, וווּ ער איז היַיַנט א שטיק ציַיַט ניט געווענ, אזויווי ס'מאכט זיכ מיט אימ אָפט, אז ער ווערט פארפאלנ אונ מאנקירט מיט זיַיַנ סויכער-ציַיַט גאָר ניט מיַיַסע סויכער.
ס'האָט זיכ אויכ היַיַנט באוויזנ שאָלעמ שמאריאָנ – גאָר ניט ווי זיַיַנ שטייגער איז, אינ די אפדערנאכטנ קיינ פרעמדע היַיַזער צו באזוכנ.  ער באנוגנט זיכ קעסיידער מיטנ טאָג.  דעמלט זעט מענ אימ, הערט מענ אימ, דעמלט זיַיַנענ אלע זיַיַנע הינטישע כושימ אָנגעשפּיצט אפ אומשנאָרענ אונ אפ אלצ, וואָס ער באדארפ זיכ צו דערוויסנ, אונ אפדערנאכט דערפאר זעט מענ אימ שוינ אינ ערגעצ, וויַיַל דעמלט ליגט ער, ווי מיט די ביינער, וואָס ער האָט פארנ טאָג ערגעצ געפּאקט, אונ מיט זיי אינ זיַיַנ הינטישער ווינקל-לאָכ הריזענ.
דאָס מאָל האָט אימ דער טאָג ניט גענוגט, אונ ער איז געקומענ אויכ באנאכט שמעקנ, שנאָרענ:  עפשער א וואָרט, עפשער א וווּנק, א וויַיַטע אָנדיַיַטונג נאָר אפ דעמ, וועגנ וועלכנ ס'האָט זיכ צווישנ שווער אונ איידעמ אינדערפרי אינ קאָנטאָר בא מוישענ הינטער א פארמאכטער טיר געהאנדלט.
ער האָט איצט, ווי אינדערפרי, פריִער זיכ געדרייט ארומ נאָכעמענ, געפּרוּווט א שמועס טאָנ מיט נאָכעמס וויַיַב, מוישעס ייִנגערער טאָכטער, דערנאָכ מיט איר שוועסטער, מיט דער עלטערער, אונ מיט איינעמ וואָרט, וווּ נאָר ער האָט געמיינט, אז ס'וועט זיכ לאָזנ וועגנ יענעמ איניענ, וואָס אימ אינטערעסירט, עטוואָס ארויסצובאקומענ.
אָט די אונ נאָכ אנדערע אינ שטוב.
ס'האָבנ זיכ היַיַנטיקס מאָל אפ דער קיכ אריַיַנגעשטעלט אויכ עליאָקעמ מיט קאטערוכענ, וואָס געוויינלעכ קומענ זיי נאָר א שאבעסצונאכטס, אונטער א יאָנטעוו, בייס א שטוב-סימכע, אָדער אויכ אינדערוואָכנ אמאָל טרעפט זיכ, ווענ קאטערוכע ברענגט א מעציִע פונ מארק, וואָס ליבערזאָנ האָט אינ זינענ אונ טוט מיט איר אמאָל פארזאָרגנ דעמ באלעבאָס קיכ, ווענ א געלעגנהיַיַט מאכט זיכ.
אנ אנדערשמאָל איז קאטערוכע פריילעכ, אונ ווי נאָר ער קומט אריַיַנ, אזוי ווערט די קיכ מיט אימ פול:  באלד האָט ער שוינ די קעכנע א לאכנדיקס צו דערציילנ, אויכ דער פּאָקאָיאָווע, דער יונגער גנעסיענ מיטנ הויכנ לעבעדיקנ בוזעמ אונטערנ מולטענעמ קאָפטל, וואָס קאטערוכע פארקוקט זיכ אפ אימ שטארק.  ער האָט גנעסיענ יעדעס מאָל איינע א געוויסע באמערקונג צו מאכנ:
- זע, – וויַיַזט ער איר אָנ שטארק נאָענט מיטנ פינגער אפ איר קאָפטל, – זע, ס'פעלט זיכ דאָכ דאָ בא דיר א קנעפּל, גנעסיע...
דערביַיַ כיטרעוועט ער מיט די אויגנ אונ מיטנ האָצמאכ-לעצאָנישנ פּאָנעמ צו יענעמ אָרט, וווּ ער וויַיַזט איר אָנ, אונ זי, גנעסיע, טוט זיכ קעסיידער א כאפּ, האקט אימ איבער דער האנט, אונ צוזאמענ מיט דער קעכנע שעלט זי אימ שוינ בעשוטפעס.
– א קרענק אפ אימ, – זאָגט איינע.
– א מיסע-מעשונע, – די צווייטע.
– ער וואקסט אנ אויסוווּרפ, א קאָלבוי, א וואָס אינ דער קאָרט, דער מאמזער, דער קאטערוכע.
עליאָקעמ, ווענ ער איז דערביַיַ,  לאכט שטיל, גוטמוטיק אונ לאָזט זיכ דערביַיַ, צוזאמענ מיט קאטערוכענ, פונ די דינסטנ מיט א גוטער זאכ פונ די באלעבאטישע שיראיִמ אופנימענ – פונ עסנווארג, אונ אמאָל מיט א גלאָז טיי באמ טיש פונ די דינסטנ.
היַיַנטיקס מאָל זיַיַנענ ביידע, עליאָקעמ מיט קאטערוכענ, געקומענ ניט מיט קיינ מיטגעבראכטע מעציִעס פונ מארק.  היַיַנטיקס מאָל האָט זיכ אויכ קאטערוכע, ווי אלעמאָל, ניט געווערטלט:  ס'איז אימ נאָכ אפנ פּאָנעמ דער ערנסט געלעגנ פונעמ איבערגעלעבטנ אינ קלייט באטאָג מיט זיסיענ, אונ דערנאָכ, ווענ ער האָט אימ אפנ פורל באלייט, אונ וויִאזוי דאָס וויַיַב, די קינדער, די מאמע זיַיַנע מאלקע-ריווע האָבנ אימ דערזענ אונטער דער האנט אינ שטוב אריַיַנגעפירט ווערנ – פונ אימ, פונ קאטערוכענ, אונ פונ דער צווייטער זיַיַט – פונעמ פורמאנ, וואָס האָט צוגעהאָלפנ.
די רייד אינ קיכ האָבנ זיכ דאָס מאָל (בעסאָד נאטירלעכ) ארומ זיסיענ געדרייט, אונ אלע, סיַיַ די דינסטנ סיַיַ די מעשאָרסימ, עליאָקעמ אונ קאטערוכע, האָבנ עפּעס היַיַנט ווי אינ קיכ ניט געקאָנט איַיַנזיצנ, ווי וועלנדיק הערנ, וואָס מע וועט דאָרט, אינ שטוב, דערפונ ריידנ.
אינ שטוב דעמלט האָט אָבער דערפונ קיינער ניט גערעדט.  די שטוב איז מיט אנדערע אינטערעסנ פארנומענ געווענ.  איבעריקנס, האָט קיינער, אויסער געציילטע מענטשנ, דערפונ ניט געוווּסט...
ליבערזאָנ האָט באמ אריַיַנקומענ אינ שטוב, דערזעענדיק גיטלענ א בלאסע, א מאטע אונ, וויַיַזט אויס, נאָכ א שווערנ קאָפּווייטעק פונ באטאָג – זי געשאנעוועט, אונ – אָדער ער האָט זיַיַנ דערציילנ אפ שפּעטער אָפּגעלייגט, אָדער אינגאנצנ גאָר פארשוויַיַגנ בעדייע געהאט, אָדער ער האָט אויכ אליינ אינ דעמ פארגעסנ.
ער האָט אויכ טאקע געקאָנט פארגעסנ, מאכמעס יעדעס מאָל, ווענ ער, ליבערזאָנ, האָט זיכ געפונענ אינ באלעבאָס הויז, האָט ער זיכ געפילט, ווי אפ ספּראָזשינעס:  יעדעס מאָל גרייט אופצושפּרינגענ אונ מיט גרויס קאָוועד עמעצנ פונ די שטוב-ליַיַט אויסצוהערנ, ווענ מע האָט זיכ צו אימ געווענדט;  אונ אנ אנדערשמאָל, ווענ ניט געווענדט – זיכ צו דער ציַיַט אינ א געשפּרעכ אריַיַנמישנ אונ אונטערזאָגנ וועמענ מע דארפ אונ וועמענ מע דארפ ניט, אבי נאָר דעמ, וואָס האָט צו זיַיַנ באלעבאָס שטוב א וואָסער-ניט-איז שיַיַכעס.
מ'האָט אינ שטוב דעמלט אָוונט-טיי געטרונקענ.  גיטעלע האָט געזענ, אז די שווערע שטימונג, מיט וועלכער איר מאנ,  מוישע, איז אינדערפרי פונ שטוב ארויס, האָט זיכ בא אימ פארנ טאָג פארגרעסערט, אז צו דעמ, מיט וועלכנ ער איז ארויס פונ שטוב, איז אימ עפּעס דאָרט פארנ טאָג אפנ וועג נאָכ צוגעקומענ.  זי וואָלט אימ אנ אנדערשמאָל אינ אזא פאל געוויס געייצעט זיכ גיינ צולייגנ.  אָבער היַיַנט, זי ווייסט אליינ ניט פארוואָס, האָט זי גאָר געטאָנ ווי דעמ הייפּעכ:  ניט גענוג וואָס זי האָט ניט געזענ אימ צו דערוויַיַטערנ פונ שטוב, פונ טומל, פונ פרעמדע מענטשנ אונ פונ אלצ, וואָס קאָנ אופרעגנ אינ אנ אופגערעגטנ צושטאנד, האָט זי נאָכ פארקערט געטאָנ:  ס'איז איר פּלוצעמ איַיַנגעפאלנ עמעצנ שיקנ, מע זאָל גיינ לוזינ צומ טיש, צו דער אָוונט-טיי רופנ.
דער, וועמענ זי האָט געשיקט, איז אוועק, אָבער באלד טאקע האָט זיכ פונ די וויַיַטע צימערנ ניט נאָר לוזי אליינ, נאָר צוזאמענ מיט אימ נאָכ איינער, צוזאמענ מיט אימ אויכ סרולי, באוויזנ.
דאָס זיַיַנענ זיי פונ לוזיס עלקער אונ פונ יענעמ געשפּרעכ געקומענ,  פונ וועלכנ לוזי האָט היַיַנט אינדערפרי אימ, סרולינ, אפ שפּעטער, אפ באטאָג, אפ פארנאכט אָפּגעלייגט.  איצט האָבנ זיי אימ, וויַיַזט אויס, געהאט, דעמ געשפּרעכ, וועלכנ מיר זאָגנ זיכ אָפּ איצט אימ איבערצוגעבנ, מאכמעס ער וואָלט אונדז דאָ איבעריקס אונ צו לאנג פארהאלטנ, אָבער צו וועלכנ שפּעטער, אפ אנ אנדער אָרט, וועלנ מיר זיכ צו אימ נאָכ אומקערנ.
ביידע האָבנ האָפערדיק אויסגעזענ, ווי צופרידנ איינס פונ אנדערנ, אונ דאָכ סרולי מיט מער דערעכערעצ, ווי לוזי צו אימ, אזוי אז באמ אריַיַנקומענ אונ באמ שוועל אריבערטרעטנ האָט סרולי לוזינ פארויסגיינ געלאָזט, אימ דעמ ערשטנ אָרט אָפּגעטראָטנ.
אינ שטוב איז דאָס אנ איבעראשונג געווענ.  דער רוישעמ, וואָס דאָס האָט געמאכט אפ אלעמענ, דעריקער אפ די אייגענע פונ שטוב, איז געווענ א וווּנדערלעכער:  ווי קומט לוזי גאָר צו סרולינ, אונ ווי האָבנ זיי זיכ גאָר געטראָפנ אזוינע איינער מיטנ אנדערנ?  דערצו נאָכ אזוי אופגעלייגט אונ ווי נאָכ עפּעס א מינ געשלאָסענער אכדעס – אזוי האנט בא האנט, אזוי היימיש-ברודעריש...
קיינער האָט פארנאכט ניט באמערקט, ווי סרולי איז אריַיַנ צו לוזינ, קיינער האָט דאָרט דעמ גאנצנ אָנהייב-אָוונט זייער צוזאמענ-זיַיַנ ניט כוישעד געווענ, אונ איצט, אז גיטעלע האָט זיי ביידע אפ דער שוועל אופטרעטנ דערזענ, האָט זי געוואָלט אזש אויסשריַיַענ פונ פארוווּנדערונג.  מוישע האָט זיכ אומרויִק פונ זיַיַנ בענקל א הייב געטאָנ, אויכ די איבעריקע אייגענע – דאָס זעלבע.
ביידע, לוזי אונ סרולי, האָבנ באלד פארנומענ ערטער באמ טיש.  לוזי האָט זיכ געלאָזט טיי דערלאנגענ, אויכ סרולי.  דערביַיַ זיַיַנענ זייערע ערטער אויסגעקומענ איינס לעבנ אנדערנ, אונ סרולי האָט זיכ א ביסל אויסגעדרייט מיטנ רוקנ צו די אלע, וואָס זיַיַנענ אינ זיַיַנ זיַיַט געזעסנ, אונ מיטנ פּאָנעמ מער געקערעוועט צו לוזינ.
ס'האָט שוינ געהאלטנ דערביַיַ, אז, דאָס צוזעענדיק, זאָל מוישע איצט פונ זיַיַנ בענקל זיכ אופהייבנ אפ אוועקצוגיינ, ווי ער האָט עס אינדערפרי געטאָנ.  באזונדערס נאָכ אצינד,  ווענ ער האָט פאר זיכ אי לוזינ אי סרולינ עפּעס צונויפגערעדטע געהאט, אונ זייער אכדעס האָט אימ געשטאָכנ.
ס'האָט אויכ געהאלטנ דערביַיַ, אז גיטעלע, קוקנדיק אפ מוישענ אונ אימ גוט קענענדיק,  אונ זעענדיק זיַיַנ ערגערניש, אונ מוירע האָבנדיק פאר דעמ, וואָס מע האָט באדארפט מוירע האָבנ, פאר דעמ, וואָס האָט זיכ איצט אפנ סייכל געלייגט – פאר עפּעס א קריג צווישנ די ברידער, א קריג, וואָס פרעמדע מענטשנ וועלנ בא איר ביַיַזיַיַנ אונ דער ביזאָיענ וועט נאָכ זיַיַנ טאָפּלט, – האָט שוינ געהאלטנ דערביַיַ, אז איר קאָפּווייטעק פונ טאָג, וואָס האָט איר שוינ געהאט א ביסל נאָכגעלאָזט, זאָל זיכ איצט ווידער אָפּרופנ אונ פארשטארקנ, אונ זי האָט טאקע באלד מיט די הענט די שלייפנ א פּרוּוו געטאָנ, זענ, צי ער הייבט זיכ איר ווידער ניט אָנ...
האָט אָבער אינ דער מינוט געטראָפנ, אז אפ דער שוועל, פונ טיר אָנקומענדיק, האָט זיכ א פרוי אריַיַנגעשטעלט.  א הויכע, העכער פונ מיטעלער וווּקס,  אינ די פלייצעס א גליַיַכע, מיט א שאל אפ די אקסל, אונ דאָס איז געווענ מאלקע-ריווע, זיסיע דעמ הויפּט-מעשאָרעס מאמע.
זי האָט, – ניט געקוקט, וואָס ס'האָט זי היַיַנט דער גרויסער אומגליק געטראָפנ, וואָס דאָס לעצטע שטיקל זונ האָט זיכ איר אוועקגעלייגט, אונ פונ איר פריִערדיקער דערפארונג האָט זי אויכ געוווּסט, אז ס'איז ערנסט, אונ האלעוויַיַ דער סאָפ זאָל אימ זיַיַנ א גוטער, – ניט געקוקט דערופ, האָט זי דאָכ, גייענדיק איצט צומ גוויר, צומ מאנס וויַיַטנ קאָרעוו אונ צומ זונס באלעבאָס, אויכ דעמ שאבעסדיקנ שלייער אָנגעטאָנ – דער, וואָס פארקעמט זיכ שטארק גלאט אפ ביידע קאָפּזיַיַטנ מיט א שרונט אינמיטנ, אויכ אירע מעשענע צוויי לאנגע זיכ באָמבלענדיקע אוירינגלעכ, די לעצטע, וואָס זיַיַנענ איר נאָכ פונ אמאָליקע גוטע ציַיַטנ פארבליבנ, אונ וואָס קיינער האָט זיי שוינ ניט געקויפט, אונ אינ שלעכטע ציַיַטנ האָבנ זיי זיכ שוינ אינ ערגעצ ניט געלאָזט פארזעצנ.
יאָ, ניט געקוקט דערופ, דאָכ אינ שלייער אונ אינ די אוירינגלעכ.  וויַיַל אזא איז זי שוינ געווענ, מאלקע-ריווע:  אנ אויסטערלישע, מיט א שטארקנ מאָדנע-אויסגעהאלטענעמ כאראקטער, באזונדערס אינ א צאָרע-ציַיַט א שטיק מאנצבל, אונ אפילע מערער – געזינטער אונ אויסגעהאלטענער פונ א מאנצבל.
מע האָט זי אלע געקענט אונ מע האָט זי אלע שטארק געאכטעט.  אונ ס'איז געווענ פאר וואָס:  וויַיַל אינ איר געשטאלט איז א קליינער איִעוו ארומגעגאנגענ, אויכ אזוי, ווי יענער, א געשלאָגענער, אָבער ניט, ווי יענער, קיינ געבראָכענער.
זי האָט אינ לעבנ פיל איבערגעהאט, פיל אויסגעשטאנענ, אָבער אירע טריט אונ איר קאָל – פעסטע, אונ אינ די פּלייצעס א גליַיַכע.  זי האָט באלד נאָכ דער כאסענע אָנגעהויבנ קינדלענ.  בא יעדנ "טראָגנ" געבלוט, גאנצע פעסער אָפּגעגעבנ.  מע האָט געמיינט, זי עקט זיכ, אָבער אָפּגעהאט, געבוירנ – איז זי וויַיַטער געזונט, "טראָגט" וויַיַטער אונ בלוט וויַיַטער.  דאָקטוירימ האָבנ זי שוינ ווי א פענאָמענ, געקענט, האָבנ אופגעהערט איר מעדיצינ געבנ, אונ וויַיַבער האָבנ זיכ אופגעהערט כידעשנ:  מאלקע-ריווע.
זי האָט אזוי זיבנ זינ אויסגעשיט, זיי דערצויגנ, אינ גוטע ציַיַטנ – מיט גוטס געהאָדעוועט, אינ שלעכטע – זיי אפ ארבעט צו פרעמדע אָפּגעשיקט.  אָבער קינדער – איינס אינ איינס, ווי די ליכט, גרויסע, הויכע, שטאלטנע, מיט רויטע באקנ.
נאָר דאָ האָט זיכ עס אָנגעהויבנ:  ווי זיי זיַיַנענ אונטערגעוואקסנ, אזוי האָט אינ איינעמ א שיינעמ טאָג איינער אנ אכצניאָריקער זיכ אוועקגעלייגט, האָט אינ א פּאָר כאדאָשימ ארומ מיט טרוקענעמ הוסטנ אונ פאלשע רויטע באקנ אָפּגעברענט, אונ אוועק.  דער צווייטער – א צווייטע פּאָר כאדאָשימ – אונ דאָס זעלבע.  אזוי איינס נאָכ איינס, אונ די קלאָלע האָט זיכ בא איר פאר א פעסטנ גאסט באזעצט.
יעדעס מאָל, ווענ מ'פלעגט פונ איר שטוב א פרישנ זונ ארויסטראָגנ, באזונדערס ווענ עס האָט שוינ געהאלטנ בא די לעצטע, באמ פינפטנ, זעקסטנ, האָבנ שוינ די געזינטסטע מאנצבלענ פונ די נאָענטסטע, פונ די אייגנסטע אפילע, מוירע געהאט צו די לעוויַיַע צו קומענ, וויַיַל ווער קאָנ אזוינס דענ צוזענ?  די, וואָס זיַיַנענ אָבער אפ די לעוויַיַעס יאָ ביַיַגעווענ, האָבנ מאלקע-ריווענ קעסיידער געטראָפנ אינ דער שאל אפ די אקסל, די אויגנ טרוקנ, ניט געוויינט, ניט געליארעמט, נאָר יעדעס מאָל, אז מע האָט שוינ געהאלטנ בא טארע, אונ זי פלעגט זיכ אינ שטוב מיט א היימישנ, מיט אנ עלטערנ, דעריקער מיט א פרומענ מאנצבל אָנטרעפנ, פלעגט זי אימ אָפּשטעלנ, אפ אימ א טרוקענעמ קוק געבנ, שטיל זיכ ווענדנ אונ ווי געשעפטלעכ א זאָג טאָנ:
– הא, וואָס זאָגט ער?  מע זאָגט, דאכט זיכ, אז ס'איז דאָ א גאָט אפ דער וועלט...
– וואָס רעדסטו, מאלקע-ריווע, – פלעגט יענער אינ גרויסנ מיטפילנדיקנ צאר, אָבער, פאר אירע ווערטער מוירע האָבנדיק, זי פונ לעסטערנ וועלנ אָפּהאלטנ.
– איז וווּ איז ער, הא?
דאָס מאָל, אז מע האָט איר היַיַנט זיסיענ, דעמ לעצטנ, א בלאסנ, א האלב-אונטערגעבראָכענעמ, מיט שטעכיקע האָר אפנ פּאָנעמ, אהיימ געבראכט אונ אימ גליַיַכ אפנ בעט אוועקגעלייגט, האָט זי וויַיַטער, ווי איר שטייגער, קיינ קוילעס ניט געמאכט, דאָס וויַיַב פונ זיַיַנ בעט ווי אָפּגעשארט, די קינדערלעכ אינ א זיַיַט געהייסנ אָפּגיינ, צוגעגאנגענ, א קוק געטאָנ אונ א זאָג געטאָנ:  "זונ מיַיַנער", אונ ניט מער.  נאָכדעמ האָט זי שוינ דעמ איבעריקנ טאָג דאָס וויַיַב אימ געלאָזט באדינענ, אויכ די קינדערלעכ לעבנ אימ שטיינ, אונ פארנאכט, ווענ ס'איז טונקל געוואָרנ, האָט זי אינ א ווינקל צימער איר שלייער אָנגעטאָנ, די שאל אפ די אקסל גענומענ, אונ פונ דאָרט, וווּ זי אונ זיסיע האָבנ וויַיַט געוווינט, אזש אינ דריטנ רינג, אהינ, אינ דער צווייטער עק שטאָט, וווּ מוישעס הויז האָט זיכ געפונענ, זיכ געלאָזט.
אז זי איז אריַיַנ אינ קיכ, האָבנ זי גליַיַכ פארפריִער קאטערוכע אונ עליאָקעמ, נאָכדעמ די דינסט באמערקט.  ניט זיי איר אונ ניט זי זיי האָבנ קיינ וואָרט ניט געזאָגט, נאָר אלע אינ קיכ ביַיַזיַיַענדיקע האָבנ זי מיט באגלייטנדיקע אויגנ דורכגעלאָזט.  אונ אז זי איז די קיכ דורכגעגאנגענ, האָבנ אלע יענע פאר זיכ אליינ ניט באמערקט, פונ זייערע ערטער – וווּ-ווער געשטאנענ אונ ווער-וווּ געזעסנ – זיכ גערירט אונ אופגעהויבנ, אונ ווי געצויגנ פונ מאלקע-ריווענ, נאָכ איר גליַיַכער שטאלטנער פּלייצע מיט דער שאל, וואָס אפ איר, נאָכגעגאנגענ.
אז זי איז אריַיַנ, אז זי האָט זיכ געוויזנ, האָט זי צוערסט דערזענ מוישע, וואָס איז געזעסנ אויבנאָנ אפ זיַיַנ אָרט באמ טיש.  ער האָט אויכ דערזענ, ווי הינטער איר, ווי זיכ נאָכציִענדיק נאָכ איר, האָבנ זיכ שטיל, איינער הינטערנ אנדערנ, די קיכ-ליַיַט, די מעשאָרסימ, דינסטנ אריַיַנגעשטעלט, גליַיַכ זיי ווארטנ פונ איר, מאלקע-ריוועס, אָנקומענ אונ פונ דעמ, וויִאזוי מ'וועט זי דאָ אינ צימער באגעגענענ, ווי אפ עפּעס א מינ פאָרשטייענדיקער פאָרשטעלונג.
באלד נאָכ מוישענ האָט זי אויכ גיטעלע דערזענ, אונ אויכ זי – די אונטערקומענדיקע הינטער איר, אונ די זאכ איז איר געווענ א כידעש, אונ זי האָט זיכ א פארוווּנדערטע געווענדט צו מוישענ, צו דעמ, וואָס יעדעס מאָל, ווענ זי איז אינ א פארלעגנהיַיַט, ווענ זי פארשטייט עפּעס ניט אונ זוכט באשייד.
ס'האָט אויכ באלד ליבערזאָנ זי באמערקט, אונ ער האָט שוינ געוואָלט אופשפרינגענ, איר אנטקעגנ לויפנ, אונ דער ערשטער בא איר א פרעג טאָנ:  "וואָס מאכט ער?"...  ניט אזוי צוליב זיַיַנ אייגענעמ אינטערעס, נאָר צוליב דעמ, וואָס דער איניענ איז דאָכ די באלעבאטימ נעגייע.
באלד אויכ האָט סרולי, וואָס, ווי געזאָגט, איז מיט א זיַיַט אויסגעקערעוועט געווענ, – אונ דאָס איז דאָכ פארשטענדלעכ, אז מיט יענער זיַיַט איז ער צומ אויבנאָנ געווענ געקערעוועט, אונ מיטנ פּאָנעמ צו דער טיר, וואָס פירט פונ קיכ, געווענדט, – אויכ סרולי, אז ער האָט זי דערזענ, האָט ער באלד מיט זיַיַנ פארשארפט כוש דערפילט, אז דאָ איז עפּעס פארנ טאָג אָנ זיַיַנ וויסנ געשענ.  וואָס אזוינס – האָט ער ניט געקאָנט טרעפנ, אָבער אינ פּאָנעמ בא מאלקע-ריווענ האָט ער דאָכ עפּעס געליינט, אונ דעריקער, אינ דער ניַיַגערקיַיַט אונ מוירע, וואָס אפ די דינסטנס אונ מעשאָרסימ פּענימער אויסגעדריקט, אונ דאָס האָט אימ שוינ פונ אָרט אונטערגעהויבנ, אינגאנצנ צו יענער זיַיַט אימ אויסדרייענ געמאכט, אונ אינגאנצנ שוינ אָנגעשפּיצט, ווי א מילכאָמע-פערד, ווענ ס'דערשמעקט דעמ שאלהאָרנ.
אונ נאָכ סרולינ אויכ די אנדערע שטוב-ליַיַט אונ אפילע די געסט אינ שטוב.
מאלקע-ריווע דעמלט, וואָס זי האָט געהאט פונ איר היימ א גרויסנ וועג דורכצומאכנ, א גוואלדיקנ שטיק מעהאלעכ דורכ דער גאנצער שטאָט קימאט, וועלכע איז געווענ שוואכ באלויכטנ, נאָר מיט ליכט אונ לאָמפּנ, וואָס האָבנ זיכ פונ די נידעריקע פענצטער פונ די היַיַזער וווּ ארויסגעזענ, – מאלקע-ריווע האָט איצט, פונ דער פינצטער אָנקומענדיק, זיכ געטראָפנ אינ דער שטארק-באלויכטענער נעגידישער עסשטוב מיט דער הארכאָווע, מיט די געסט בא דער טיי אינ שטוב באמ טיש; זי האָט, דאָס דערזעענדיק, זיכ דערמאָנט, פונוואנענ זי קומט – פונעמ ענגנ אלקער, וואָס חאָטש זויבער, ריינ, ווי איר זיסיע האָט ליב אונ פאָדערט פונ זיַיַנ וויַיַב זויבערקיַיַט, אָבער אָרעמ, נאקעטלעכ, אפילע ווענ אלע זיַיַנענ געזונט אינ שטוב, ביפראט היַיַנט, ווענ ער, זיסיע, האָט זיכ א כוילע באוויזנ,  איז שוינ גליַיַכ די אָרעמקיַיַט מיטאמאָל אינ צוויי מאָל,  דריַיַ מאָל דאָכ אויסגעוואקסנ; איז אָט, זיכ דאָס דערמאָנענדיק, אונ האָבנדיק דעמ גווירס שטוב אונ די גרויסע ליכט פונעמ הענגלאָמפּ איצט פאר די אויגנ, האָט זי זיכ א וויַיַלע אופגעהאלטנ, אפ דער שוועל קימאט שטיינ געבליבנ, אונ נעענטער אינ צימער אריַיַנצוקומענ ווי קיינ פיס ניט געהאט...  באלד אָבער האָט זי צומ טיש א גיי געטאָנ אונ צומ אויבנאָנ זיכ א רוק געגעבנ, קעדיי זיכ שטעלנ בא דער זיַיַט פונ מוישענ, צוליב וועמענ, אייגנטלעכ, זי איז געקומענ אונ געשעפטלעכ באדארפט האָבנ זיכ צו ווענדנ, אונ באלד האָט זי זיכ טאקע געווענדט צו אימ.
דערביַיַ זיַיַנענ אלע באמ טיש אנשוויגנ געוואָרנ.  סרולי האָט זיכ מיטאמאָל צו זיַיַנ צווייטער זיַיַט אויסגעקערעוועט, אהינ, וווּהינ פריִער האָט ער ניט געוואָלט קוקנ – צומ אויבנאָנ, הייסט עס;  אויכ לוזי – מיט זיַיַנ בליק אהינ, אָפּגערעדט שוינ פונ אלע איבעריקע.
אונ מאלקע-ריווע האָט א זאָג געטאָנ:
ער ווייסט מיסטאמע, מוישע (זי האָט אימ ניט געיִרצט, וויַיַל זי איז אימ א קרויווע, וויַיַל זי איז מיט אימ אינ איינע יאָרנ, אונ וויַיַל, ביכלאל, האָט זי, דאכט זיכ, קיינעמ ניט געיִרצט), צוליב וואָס זי איז איצט געקומענ, וואָס ס'האָט היַיַנט מיט איר זיסיענ געטראָפנ?
– יאָ, ער ווייסט.
– ער ווייסט מיסטאמע אויכ, אז די שטוב האָט אזוי אויכ געלעבט אינ נויט אונ אינ דאכקעס, ביפראט איצט, ווענ מע דארפ דאָקטוירימ, רעפועס אאוו.
– איז וואָס קאָנ מענ העלפנ, אויסער דעמ, וואָס ביז ער וועט געזונט ווערנ, וועלנ זיַיַנע סכירעס אימ גיינ, ווי ביז אהער געגאנגענ?
מוישענ האָט גליַיַכ, וויַיַזט אויס, פארדראָסנ, וואָס זי, מאלקע-ריווע, האָט שוינ דעמ ערשטנ טאָג, ווי נאָר דאָס אומגליק האָט זיכ איר געמאכט, קיינ ציַיַט ניט געהאט אונ גליַיַכ געקומענ מיַיַסע-קאפּצנ בעטלענ, קיצווע מאָנענ.  דערצו נאָכ, ווענ אפילע שוינ יאָ געקומענ, האָט דאָכ דאָס באדארפט מאכנ שטילערהייט, ניט פאר אלעמענ אינ די אויגנ, ניט צו אימ אליינ זיכ ווענדנ, נאָר פריִער גיטעלענ אָפּרופנ, אונ גיטעלע וואָלט מיט אימ וועגנ דעמ שוינ געווענ איבערגערעדט, אונ מע וואָלט שוינ ווי-ניט-איז געטאָנ, וואָס מעגלעכ...
ער האָט דערומ גליַיַכ באמ אָנהייב געשפּרעכ מיט איר שוינ זיכ געוואָלט פונ איר אָפּטשעפּנ, מאכנ דאָס בעקיצער:  קיינ גאזלענ, הייסט עס, איז ער דאָכ ניט, אונ וואָס מע טוט, אונ ווי מענטשנ זיַיַנענ זיכ נויהעג אינ אזוינע פאלנ, ווייסט ער.
זי מאלקע-ריווע, אָבער, האָט זיכ זיַיַנ גווירישע לאגע צומ הארצנ ניט גענומענ, זיכ ניט געקאָנט נעמענ, וויַיַל צומ הארצנ איז איר געווענ נעענטערס...  זי האָט געוווּסט, אז זיסיעס קרענק אונ אוועקלייגנ זיכ איצט איז ניט אפ קיינ קאטאָוועס, געוווּסט אויכ, אז וואָכערניקעס ווייסנ ניט פונ קיינ קרענק, אונ זיי וועלנ זייערס קומענ מאָנענ, אונ דער רובל מיט פערטעלע די וואָכ, ווענ אפילע ער, דער באלעבאָס, מוישע, וועט א ציַיַט ניט מיד ווערנ דאָס צו געבנ, וועט איצט, בא דער איצטיקע לאגע, ניט קלעקנ דער מינדסטער נויט אפילע דאָס מויל צו פארשטאָפּנ.
אונ זי, מאלקע-ריווע, האָט דאָס אימ אלצ געזאָגט פאר אלעמענ אינ די אויגנ, אינ די אויגנ פונ אלע די, וואָס זיַיַנענ איצט געזעסנ באמ טיש, אונ אויכ פאר יענע, וואָס זיַיַנענ בא דער טיר געשטאנענ.
– איז וואָס וויל זי? – האָט זיכ מוישע דאָ פונ בענקל א הייב געטאָנ. – איז וואָס נאָכ קאָנ ער טאָנ?  ס'איז אזוי אויכ איבערגענוג, אונ פונ זיַיַנ זיַיַט איז ער שטענדיק יויצע, אונ פאר קרענק איז קיינער ניט באוואָרנט, אונ אז מע קאָנ ניט אינ דער היימ, אז ס'איז שווער אויסצוהאלטנ דעמ כוילע, איז דערופ דאָ א ביקער-כיילימ.
– א ביקער-כיילימ?!  וואָס רעדט ער, מוישע?  וואָס האָט ער געזאָגט?  ער איז דאָכ אליינ גאבע אינ ביקער-כיילימ, ער ווייסט דאָכ, ווער ס'קומט אהינ אָנ, ווער ס'ליגט דאָרט, אונ ווייסט, וויִאזוי מ'גייט דאָרט ארומ ארומ כאלאָימ?
– מע גייט, – האָט מוישע איבערגעשלאָגנ אונ די אימ ניט אָנגענעמע רייד ניט געוואָלט הערנ, – מע גייט, ווי מע קאָנ, וויפל די שטאָט גיט געלט דערופ אונ לאָזט זיכ קאָסטנ.  וואָס קאָנ מענ מער, וואָס קאָנ מענ בעסער?
– מוישע, – האָט דאָ מאלקע-ריווע זיכ א שטעל געטאָנ, אזש די מעשענע אוירינגלעכ האָבנ זיכ איר א באָמבל געטאָנ אונ די שאל פונ די אקסל האָט זיכ גענומענ אראָפּרוקנ אפ צו פאלנ – מוישע, דו זאָלסט ניט געפּרוּווט ווערנ!  איכ בינ א געפּרוּווטע, אונ איכ בינ צו דיר געקומענ ניט נאָכ קיצווע, נאָר מאָנענ, וואָס סע קומט!  בא דיר איז ער קראנק געוואָרנ, בא דיר, אינ דיַיַנע ריַיַכע געשעפטנ, האָט ער זיַיַנע אָרעמע קויכעס אוועקגעלייגט, אונ דו ביסט מעכוּיעוו, לויט אלע דינימ, וואָס שטייענ אינ דער טוירע, אונ אויב עס שטייט ניט, מעג עס שטיינ.
– מעכוּיעוו?
– יאָ, מוישע!
– איז וואָס זאָל ער טאָנ?
– וואָס טאָנ? – האָט דאָ פּלוצעמ דער מעשוגענער סרולי, וואָס קיינער האָט אימ ניט געפרעגט אונ אפ זיַיַנ וואָרט,  נאטירלעכ, ניט געווארט, א זאָג געטאָנ אזוי הויכ, אזוי קלאָר אונ אזוי אומגעריכט, אז בא אלע אינ די אויערנ האָט אזש אָנגעהויבנ קלינגענ, – וואָס טאָנ?  וואָס מע דארפ!  וואָס מע טוט פאר זיכ!  אונ אויב ביקער-כוילימ, זיַיַנענ גאבאָימ בילכער – אליינ דאָרט א בעטל צו פארנעמענ אונ אויספּרוּוונ, זענ, ווי געשמאק ס'איז דאָרט א געזונטנ, ביפראט דעמ, וואָס שפּייט מיט בלוט...
די האָזע פונ סרולינ דאָס מאָל איז געווענ אזוי אומגעריכט, אזוי גוואלטיק, אז אלעמענס אויגנ האָבנ זיכ מיטאמאָל צו אימ א ווענד געטאָנ, ווי צו א זאכ, וואָס פאלט פּלוצעמ אונ אומגעריכט אראָפּ פונ באליק.
גיטעלע האָט זיכ א הייב געטאָנ, ווי איר מאנ צו באשיצנ, ליבערזאָנ – אויכ, אונ גליַיַכ ער האָט ניט געגלייבט דאָס געהערטע צו הערנ.  אלע אָנגעשטרענגט, אונ אויכ לוזי האָט אפ סרולינ – ניט צו באמערקנ געווענ, צי מיט טארומעס, צי פארקערט, מיט צושטימונג, – א קוק געגעבנ.
אונ אליינ מוישע, וואָס דער טאָג איז אימ היַיַנט א שווערער געווענ:  אינדערפרי פונ דער געבראכטער ליבער יעדיִע פונ זיַיַנ איידעמ, דערנאָכ באמ אדוואָקאט, פונ וועלכנ ער איז, וויַיַזט אויס, אויכ ניט קיינ איבעריק געטרייסטער ארויס, אונ איצט גאָר אזא זאכ – מיט א כוילע, מיט א מאלקע-ריווענ, מיט דינסטנ אונ מעשאָרסימ, וואָס שטייענ בא דער טיר א בינטל אונ הערנ, וואָס זיי דארפנ ניט, אונ אויכ אנדערע;  אונ, איבער אלעמענ, אָט דער מעשוגענער, דער ניט-גערופענער, ניט געבעטענער, וואָס ווירקט אפ אימ שטענדיק ביטער, באזונדערס היַיַנט, אונ דערצו נאָכ בא דער רעכטער האנט פונ זיַיַנ ברודער, אונ נאָכ דערצו אזא באליידיקונג, – אליינ מוישענ, זאָגנ מיר, איז דעמלט נאטירלעכ, גאָרניט געבליבנ, אויסער פונ זיַיַנ אָרט זיכ א הייב טאָנ, אינ טיש א קלאפּ טאָנ, אונ א געשריי צו טאָנ צו סרולינ ניט מיט זיַיַנ קאָל, אונ אפילע, ווי א מענטש, וואָס גייט ארויס פונ די קיילימ זעלטנ:
– ארויס פונדאנענ!  ארויס פונ מיַיַנ שטוב!!
דעמלט האָט לוזי, וואָס האָט ביז אהער געשוויגנ, אינ געשפּרעכ זיכ ניט געמישט, אונ, ווי ס'וויַיַזט אויס, אפילע ניט בעדייע געהאט זיכ צו מישנ, – איצט, אז ער האָט זיַיַנ, מוישעס, געשריי דערהערט אונ ווי אלע פונ דעמ געפּלעפט געוואָרנ, וויַיַל ער האָט ניט געוווּסט, מיט וואָס וועט סרולי דערופ ענטפערנ, אונ ביכלאל, וויַיַל פונ אימ, פונ מוישענ, אפ אזא קאס זיכ ניט געריכט אונ אפ אזא זאכ, ווי א מענטשנ פונ שטוב ארויסטריַיַבנ, – דאָ האָט לוזי, אפ סרוליס זיַיַט זיכ שטעלנדיק, זיַיַנ קאָל געהעכערט, אויכ ער האָט פונ זיַיַנ אָרט זיכ אופגעהויבנ, אונ איבערנ טיש אריבער, איבער אלעמענס קעפּ אונ צו זיַיַנ ברודער אינ פּאָנעמ א זאָג געטאָנ:
– זאָל ער מעכילע בעטנ, מוישע, ער האָט א מענטשנ פאר א ראבימ מעוויַיַעש געווענ.[17]  זאָל ער אימ טייקעפ איבערבעטנ.
– ער, מוישע...  אימ, סרולינ...  איבערבעטנ?
– יאָ, ער – אימ.
– אזוי זאָגט ער?  א מענטשנ מעוויַיַעש געווענ?  ס'איז דאָכ אָבער קיינ מענטש ניט, ס'איז דאָכ אנ אָנשיקעניש, וואָס פרייט זיכ אפ אלעמענס אומגליקנ, אונ ס'איז שוינ לאנג ציַיַט, מע זאָל אימ פונ אומעטומ, פונ אלע היַיַזער ארויסטריַיַבנ.
– אָבער וווּ האָט ער עס געזענ, ווי מע טריַיַבט?  "פונ מיַיַנ שטוב" זאָגט ער, פונ דיַיַנער?..  פארוואָס עפּעס פונ דיַיַנער?..  לי הבית...[18] 
– האלט ער אימ, הייסט עס, אונטער.  איז אויב אזוי, – האָט דאָ מוישע אויסער זיכ פונ קאס אויסגעשריגנ, – וועט אימ אויסקומענ צוזאמענ מיט יענעמ אויכ אימ, לוזינ, איבערצובעטנ.
– מוישע! – האָט דאָ גיטעלע איר מאנס מיינ אונ די גרויסע באליידיקונג, אויכ אפ לוזיס אדרעס געשיקט, פארשטאנענ אונ אויסגעשריגנ:
– טאטע! – האָבנ אויכ די טעכטער פארשטאנענ, אויכ זיי אויסגעשריגנ, אונ זיי זיַיַנענ צו זייער פאָטער, צו מוישענ, צו, אימ אינ זיַיַנ קאס אופצוהאלטנ אונ ווי זיַיַנ מויל פונ וויַיַטער ענלעכע אזוינע ווערטער ארויסצולאָזנ אָפּצוהיטנ.
– שווער! – האָבנ אויכ די איידעמס פארציטערטע צו אימ זיכ א לאָז געטאָנ...
אונ מוישע, כאפּנדיק זיכ, וואָס ער האָט דאָ נאָרוואָס אינ גרויס קאס פונ מויל ארויסגעלאָזט, האָט זיכ נאָכ מער צעקאסט, אונ, ווענדנדיק צו דער קלוימערשטער סיבע, צו דער איקער-סיבע פונ זיַיַנ גוואלדיקער אופרעגונג, צו סרולינ, מיט אנ אופגעהויבענער האנט, ווי ארויסגעריסנ זי פונ דעמ רעדל היימישע, אייגענע, וואָס האָבנ אימ ארומגערינגלט, האָט ער אימ מיט איר אפ דער טיר אָנגעוויזנ אונ ווידער אויסגעשריגנ:
– ארויס פונדאנענ!  דיַיַנ פוס זאָל זיכ דאָ מער ניט געפינענ!  אונ אויב דער איז א מענטש, – האָט ער וויַיַטער געשריגנ אונ איצט שוינ צו לוזינ זיכ געווענדט, – אויב יענער א מענטש, איז ער, לוזי, אימ קיינ ברודער...
– מוישע!  טאטע!  שווער! – האָבנ זיכ דערהערט פארציטערטע קוילעס, אויסגעשרייענ פונ לעבנ מוישענ, פונ זיַיַנע אייגענע, וועלכע האָבנ אימ ארומגערינגלט.
אונ וווּנדערלעכ:  סרולי האָט דעמלט ניט געשאָלטנ, זיכ ניט קעגנגעשטעלט, אפילע דאָס מויל ניט געעפנט – ניט ווי זיַיַנ שטייגער אפילע אינ גרינגערע פאלנ, ווענ די באליידיקונג א נישטיקע, ביפראט איצט, בא אזא פאל, וואָס מיט אימ האָט זיכ געמאכט זעלטנ, ריכטיקער, קיינמאָל ניט.  ער האָט זיכ נאָר פונ טיש אָפּגעדרייט, מיט אנ אָפּגעבויגענעמ קאָפּ פונ אימ אָפּגעגאנגענ, קעדיי אינ יענעמ ווינקל, וווּ ער האָט אינדערפרי זיַיַנ טאָרבע אָפּגעלייגט, זי איצט אופצוהויבנ.
ס'איז ניט פארשטענדלעכ, פארוואָס האָט איצט סרולי ניט ווי אלעמאָל זיכ געפירט אונ געטאָנ, פארוואָס, ווי ער קאָנ אונ ווי ער איז  בעקויעכ, זיכ ניט באוויזנ.  מעגלעכ דערפאר, וואָס דער איצטיקער פאל איז פאר אימ אליינ געווענ אנ איבעראשונג, מאכמעס ער האָט דערזענ, אז אנדערע קאָנענ אויכ דאָס זעלבע, וואָס ער, – ביז דער לעצטער כוצפּע אונ פאר קיינ זאכ זיכ ניט אָפּשטעלנ.
אָבער ניינ.  גיכער פונ אלצ דערפאר ניט, וויַיַל ער האָט באמערקט, ווי אינ דער מינוט, וואָס ער האָט זיכ פונ טיש אָפּגעדרייט, האָט אויכ לוזי, וואָס האָט די גאנצע ציַיַט זיַיַנ אָרט לעבנ אימ געהאט, געטאָנ דאָס זעלבע:  אויכ ער איז פונ הינטערנ טיש ארויס, אונ בייס ער, סרולי, האָט זיכ אינ זעלבנ צימער נאָכ דער טאָרבע זוכנ זיכ געלאָזט, איז לוזי שטיל, פונ אלעמענס אויגנ באלייט, גאָר אינגאנצנ ארויס פונ צימער...
אלע זיַיַנענ דעמלט זיכער געווענ אונ געמיינט, אז דאָס האָט לוזי, מויכל זיַיַענדיק אפ זיַיַנ קאָוועד, די באליידיקונג אראָפּגעשלונגענ, וויַיַל זעענדיק זיַיַנ ברודער אינ גרויס קאס ניט צומ אופהאלטנ, אונ וויסנדיק, אז אויב מע וועט זיכ אימ קעגנשטעלנ, קאָנ דאָס נאָכ צו ערגערס פירנ, האָט ער געהאלטנ פאר נייטיק אָפּצוטרעטנ, פארשוויַיַגנ, ווי ס'פּאסט פאר אנ עלטערנ, ביפראט פאר אזא ווי לוזי.  דער גאנצער שטוב-אוילעמ איז דערומ אינ יענע מינוטנ אי ווי געליימט געבליבנ אי אויכ מיט האָפענונג אינ די אויגנ, אז אָט באלד,  באלד וועט דער שטורעמ איבערגיינ אונ דאָס אופגעברויזטע וועט זיכ צוריק איַיַנלייגנ.
אָבער פּלוצעמ, נאָכ דעמ, ווי סרולי האָט א קליינ שטיקל ציַיַט בא דער טאָרבע זיכ געפּאָרעט, זי געשנירעוועט, זיכ אופגעהויבנ מיט איר, קעדיי מיט איר צו דער שוועל זיכ לאָזנ, – אזוי האָבנ אלע מיטאמאָל באמערקט, ווי דורכ דער טיר, דורכ וועלכער לוזי איז נאָרוואָס פונ עסשטוב ארויס, האָט ער זיכ ווידעראמאָל באוויזנ, דאָס מאָל אינ זיַיַנ זומערדיקנ מאנטל אָנגעטאָנ, פארשפּיליעט אונ אפ אוועקצוגיינ.
אונ אָט, ווי נאָר סרולי האָט אימ דערזענ, אזוי האָט ער מיטאמאָל, ווי קיינמאָל מאכט זיכ אימ ניט אונ קיינער האָט קיינמאָל זיכ ניט געקאָנט בארימענ בא אימ דאָס צו זענ, דאָס מויל געעפנט, ווי אפ עפּעס א מינ לאכ צו טאָנ.  דערביַיַ האָבנ אלע באמערקט, ווי אינ זיַיַנ אייבערשטנ ציינ-קאסטנ פעלט אימ א צאָנ איבער א צאָנ.  ער האָט אזוי מיט די פאראנענע אונ מיט די פעלנדיקע ציינ אינ שטוב אריַיַנ געשטשירעט, שטיל אונ מיט דער גרעסטער נעקאָמע, אונ אז לוזי איז אונטערגעקומענ אונ צו דער שוועל זיכ דערנעענטערט אפ ארויסצוגיינ, האָט סרולי נאָכ מער געשטשירעט, ער האָט אימ דאָס אָרט אָפּגעטראָטנ, אימ פארויס גיינ געלאָזט, אונ ער – הינטער אימ, ווי דער קיילימ-טרעגער אונ באדינער זיַיַנער.
ער האָט מיט נאָכ ווילדערער האנאָע דאנ דערזענ, ווי גיטעלע האָט זיכ מיטאמאָל פונ איר מאנ,  פונ מוישענ, אָפּגעריסנ, אונ צו דער שוועל, צו פאר לוזינ צו;  אויכ מוישעס טעכטער – אינ דעמ מאָמענט, וויַיַל זיי האָבנ פארשטאנענ דעמ ערנסט פונ מאָמענט, אונ אז לוזי גייט איצט אפ קיינ קאטאָוועס אוועק;  אויכ אנדערע פונ שטוב – צו יענעמ אָרט, אונ גיטעלע די ערשטע האָט מיטאמאָל א געשריי געטאָנ:
– דו גייסט ניט אוועק, לוזי!  דו מוסט אודז דעמ ביזאָיענ ניט אָנ!
– פעטער! – האָבנ אויכ די טעכטער אונטערגעהאלטנ, אונ די הענט, ווי אפ אנ אומגליק אָפּצוהאלטנ, אויסגעשטרעקט.
– פעטער לוזי! – האָט זיכ פונ אלע מיטאמאָל פונ די אייגענע, פונ גיטעלענ, טעכטער, איידעמס געהערט.
ער, לוזי, אָבער, האָט א שטילער, אינ גרויס אנטשלאָסנקיַיַט אונ גאָרניט זאָגנדיק, מיט א שוויַיַגנדיקער האנט-באוועגונג די ערשטע גיטעלענ באזיַיַטיקט.  זי צוערשט, דערנאָכ אויכ אלע אנדערע, וואָס האָבנ אימ אָפּגעהאלטנ אונ געזאָלט דעמ וועג פארשטעלנ, ווי אָפּגעשארט, אונ אזוי – ער פאָרויס, זיכ ניט אומקוקנדיק, אונ סרולי הינטער אימ, מיט אנ אויסגעדרייטנ קאָפּ אינ שטוב אריַיַנלאכנדיק, זיַיַנענ זיי ארויס, אוועק אונ פונ פאר אלעמענס אויגנ ניט געבליבנ.
ס'האָט שוינ געמעגט זיַיַנ גענוג פאר יענעמ אָוונט!  ס'האָבנ נאָכדעמ אלע ביַיַזיַיַענדיקע אינ שטוב בא אָט דער טרעפעניש געמעגט פארשעמט בליַיַבנ אפ עטלעכע מינוט, אָנ לאָשנ אינ מויל, געפּלעפטע, איינער דעמ אנדערנ ניט צו זאָגנ גאָרניט האָבנ, אונ דערנאָכ, ווי-ניט-איז אונ אפ פארשיידענע אויפאנימ זיכ צעגיינ.
איז אָבער ניינ:  האָט אָבער געטראָפנ, אז אינ דער מינוט, ווענ יענע ביידע, סרולי אונ לוזי, זיַיַנענ פונ שטוב ארויס, אזוי האָבנ אלע, סיַיַ די בא דער טיר שטייענדיקע, סיַיַ אויכ די, וואָס זיַיַנענ די גאנצע ציַיַט באמ טיש אפ זייערע ערטער געבליבנ, מיטאמאָל א פּארשוינ זיכ באוויַיַזנ דערזענ – א מוירעדיק בלאסנ, וואָס זיַיַנ בלאסקיַיַט האָט פונ דער טונקעלער שיַיַנ פונ דער שוועל אזש אינ שטוב צו די באמ טיש זיכ-געפינענדיקע דערלאנגט;  א מענטש, ווי פונ קייווער, האלב אָנגעטאָנ אונ אָנ א היטל...  אונ איידער דער אוילעמ האָט באוויזנ פונ דער ערשטער, נאָרוואָס פאָרגעקומענער איבעראשונג זיכ צו באפריַיַענ, אזוי האָט אימ שוינ די צווייטע געטראָפנ:  אלטער...
ער איז, אפּאָנעמ, שוינ פונ א לענגערער ציַיַט אינ שטוב געשטאנענ.  אלנפאלס, בא די לעצטע מינוטנ פונ געשעענעמ אפ דער שוועל, בייס לוזיס אוועקגיינ, ביַיַגעווענ.  ער איז אריַיַנ א בלייכער, אנ אויסגעצויגענער, ווי א פארטראָגענער נאכט-וואנדלער, אונ פונ זיַיַנע ליפּנ האָט מענ, בייס זיַיַנ אָנקומענ, געהערט, ווי ער כאזערט איינע אונ די זעלבע ווערטער איבער:  "ער גייט אוועק...  ער איז אוועקגעגאנגענ"...  אונ אז דער אוילעמ, וואָס האָט אימ דערזעענדיק, אימ דעמ וועג אָפּגעטראָטנ, אונ ער האָט זיכ דורכגערוקט אונ אינ שטוב אריַיַנ, אריבער אונ ארויס פונ אוילעמ, אזוי האָט ער מיטאמאָל איינע א האנט אופגעהויבנ, ווי ער וואָלט וועלנ אינדערלופטנ א פליג כאפּנ, דערביַיַ האָט ער א שטילנ, מאטנ קוויטש געטאָנ, ווי א קליינע, קריכנדיקע כיַיַע, אז מע דערקוועטשט זי, זיכ א קוליע געטאָנ, אונ – פּראכ אויפ דער ערד, אונ מיט א שטארקנ קלאפּ פּאָל אנידערגעפאלנ.
ס'איז שוינ ניט אינ זינענ געווענ דער נאָרוואָס אוועקגעגאנגענער לוזי מיט סרולינ, ניט אוואדע די נאָכ ניט אוועקגעגאנגענע מאלקע-ריווע, מיט אלעמ דעמ, וואָס איז אינ שטוב פריִער מיט א שטיקל ציַיַט דאָ פאָרגעקומענ – ניט אינ זינענ.
איצט איז א מענטש אפ דער ערד געלעגנ, אונ ארומ אימ, די ערשטע מינוטנ פארלוירענע, א גאנצ רעדל אייגענע אונ פרעמדע, וואָס באלד, ווי ס'האָט געטראָפנ, האָט קיינער ניט געוווּסט, וואָס צו טאָנ, צו וואָס זיכ צו נעמענ, אונ מע איז געבליבנ, ווי אָנ הענט אונ דערשטוינטע.
האָט זיכ אָבער דער ערשטער דעמלט א זיַיַטיקער, דער אונדז באקאנטער ליבערזאָנ, געכאפּט:  ער איז פונ זיַיַנ אָרט פונ לעבנ טיש צומ רעדל צו, אונ איידער אייגענע האָבנ זיכ גערירט, די מיַיַלער געעפנט אפ עפּעס א זאָג טאָנ, אזוי האָט ער פאר אלעמענ צו קאטערוכענ זיכ געווענדט אונ א באפעל געטאָנ אינ נאָמענ פונ אלע:
– לויפ, קאטערוכע, ברענג א דאָקטער.  לויפ צו יאנאָווסקינ, זאָג, אז ס'איז אהער, צו אונדז, זאָל ער טייקעפ אונ טאקע די מינוט קומענ...
בא אלטערנ איז דאָס א ניַיַעס געווענ.  ס'האָט דאָס ערשטע מאָל פונ אזויפיל יאָרנ קרענק אימ היַיַנט זיכ דאָס געטראָפנ.  מעגלעכ, אז דער היַיַנטיקער טאָג, דער אויסטערלישער, די געשרייענ, וואָס האָבנ בא אימ די העכסטע מאדרייגע דערגרייכט, אונ אינ וועלכע ער האָט זיכ היַיַנט אליינ איבערגעשטיגנ, האָבנ געבראכט דערצו:  אויסגעשעפּט אונ אינ אָנמאכט אנידערגעפאלנ.
אָבער ניינ.  ווער ס'האָט אנ אויג געהאט, האָט געזענ:  ס'איז ניט קיינ אָנמאכט, ס'איז ניט פונ געשרייענ אויסגעשעפּט, ס'איז א ניַיַס – אלטער האָט געפּינעט, אלטערנ האָט, ווי פונ א קוואל,  געזעצט די שוימ פונ מויל, אונ דאָס איז שוינ געווענ א סימענ אפ אזוינס, וואָס ער האָט ביז אהער ניט געהאט, אפ וואָס ער האָט ביז אהער ניט געליטנ.  א סימענ אפ דעמ, וואָס יאנאָווסקי, דער אלטער דאָקטער, האָט, קומענדיק אונ אימ באטראכטנדיק, נאָכ לאנגע ארומריידונגענ, טאקע באשטעטיקט: – א סימענ אפנ פאלנדיקנ.
– אגעוו, – האָט יאנאָווסקי, דער אלטער, מעיושעווער דאָקטער דערצו נאָכ צוגעגעבנ, – קאָנ דער איצטיקער פאל, די איצטיקע, אפנ ערשטנ קוק, פארערגערונג אינ אלטערס לאגע, אויכ דינענ אלס קריזיס אונ איבערבראָכ פונ זיַיַנ פריִערדיקער שלאפקיַיַט, פונ זיַיַנ שוואכזיניקיַיַט, אונ ארויסרופנ, פארקערט, א געוויסע אויסליַיַטערונג אונ באפריַיַונג פונ זיַיַנ זינענ.  יאָ, – האָט ער געזאָגט, – די מעדיצינ ווייסט פונ אזוינס אונ האָט בא זיכ פארצייכנט אזוינע פאלנ.
מע האָט שוינ אלטערנ יענע נאכט אפ זיַיַנ איבערשטיבל צוריק ניט ארופגעבראכט אונ אימ געלאָזט אינ שטוב אונטנ, וויַיַל אויכ נאָכ דעמ, ווי ער האָט זיכ פונ פאל אופגעכאפּט, האָט מענ געזענ, אז ער האָט קיינ קויעכ ניט זיכ אופצוהייבנ, אונ אז די אויגנ זיַיַנענ בא אימ צעמישט אונ צעבויטעט אזוי, אז זיי זעענ אפילע ניט דאָס, וואָס אינ זיַיַנ געוויינלעכנ צושטאנד איז אימ צו זענ אונ צו באנעמענ יאָ געגעבנ.
מע האָט אימ אינ עסשטוב א בעט געבעט.  ס'איז לאנג די גאנצע שטוב, פריִער מיטנ דאָקטער יאנאָווסקי, אונ נאָכ דעמ, אז יענער איז אוועקגעפאָרנ, א שטיק אינ שפּעטנ באנאכט אָפּגעזעסנ, שטיל אונ ווי אוויילימ.
ס'האָט אויכ דאָס מאָל, ווי אלעמאָל אינ אויסגענומענע פאלנ, ניט געפעלט אויכ מייערל, וואָס האָט, שוינ אינ זיַיַנ וויַיַטנ צימער שלאָפנדיק, פּלוצעמ דעמ קלאפּ פונ אלטערס פאלנ דערהערט אונ די אומגעוויינלעכע שטילקיַיַט, וואָס איז נאָכ דעמ פאל אינ שטוב אפ אייניקע מינוט געוואָרנ.  דאָס האָט אימ פונ בעט אראָפּגעטראָגנ, אונ א האלב-אויסגעטאָנענעמ קימאט האָבנ אימ פּלוצעמ די עלטערע פונ שטוב אפ איינער א טיר-שוועל, וואָס פירט אינ עסשטוב, שטיינ דערזענ.


* * *


אונ אינ יענער נאכט זיַיַנענ אינ אנ אנדער שטוב, וויַיַט אינ עק שטאָט, אזש אינ דריטנ רינג, "אפ די זאמדנ", אינ מיכל בוקיִערס אָרעמער אויסקומעניש, אינ איינעמ א צימער, בא א דריַיַער-לעמפּל, דריַיַ מענטשנ געזעסנ אונ פארבראכט.  דאָס זיַיַנענ געווענ לוזי, סרולי אונ אליינ דער באלעבאָס, מיכל בוקיִער.
מיר ווייסנ ניט גענוי, וויִאזוי דאָס איז פאָרגעקומענ, נאָר אז לוזי מיט סרולינ האָבנ זיכ, פונ מוישעס שטוב ארויסגייענדיק, אפנ גאס געטראָפנ, אונ דערנאָכ איבערנ בריק, וואָס פירט פונעמ אונטערשטנ טייל שטאָט אינעמ אייבערשט, געקומענ, האָט סרולי, נאָכ א קורצנ געשפּרעכ מיט לוזינ (וואָס דעמ אינהאלט זיַיַנעמ גענוי ווייסנ מיר ניט) איינעמ א פורמאנ צוגערופנ, אימ די גאס, וווּהינ ער אונ לוזי דארפנ האָבנ, אָנגערופנ.  אונ ביידע האָבנ זיכ אופגעזעצט, אונ נאָכ לאנג פאָרנ אונ דרייענ זיכ איבער פינצטערע, גריבערדיקע גאסנ אונ געסלעכ, זיַיַנענ זיי, לעסאָפ, אהינ, וווּהינ זיי האָבנ באדארפט, אָנגעקומענ.
בא מיכל בוקיִער איז דאָס הויזגעזינד שוינ געשלאָפנ.  סרולי האָט אָנגעקלאפּט, אונ מיכל בוקיִער האָט געעפנט.  צוערשט האָט ער, צוליב די געסט, דאָס וויַיַב אופגעוועקט, אונ זי האָט דאָס סאמאָווארל געשטעלט – דאָס בלעכענע מיטנ מעשענעמ קרענטל.  אונ נאָכ דעמ, אז זי האָט אירס אָפּגעטאָנ, האָט איר מיכל געהייסנ גיינ שלאָפנ.  אונ שפּעטער, ווענ דאָס וואסער אינ קליינעמ סאמאָווארל האָט זיכ צומ ערשטנ מאָל אויסגענומענ, האָט ער שוינ אליינ וואסער געגאָסנ אונ קוילנ געשיט.  אונ אזוי עטלעכע מאָל, אונ אזוי בא שטיל-געמיטלעכע געשפּרעכ אונ בא אָרעמער טיי אונ וועטשערע זיַיַנענ לוזי מיט סרולינ שוינ דאָרט אפ דער גאנצער נאכט פארבליבנ.


</p></div></div><div><head>VI</head>


<head>ווידער סרולי
</head>
<p>
צו מאָרגנ אינדערפרי האָט זיכ צו מאלקע-ריווענ אינ שטוב געעפנט די טיר אונ אפ דער שוועל איז געבליבנ שטיינ א פּארשוינ, וואָס זי וואָלט זיכ קיינמאָל ניט געריכט צו זענ אונטער איר באליק.
דאָס איז געווענ דער באוווּסטער "אפ די זאמדנ", אונ אויכ אפנ גאנצנ שטאָט,  מאזשעווע דער קאצעוו-יונג.  מ'האָט אימ גערופנ מיט זייער ניט קיינ שיינעמ צונאָמענ – מאזשעווע די קור...  ער איז באוווּסט געווענ אונ האָט זיכ אויסגעטיילט מיט זיַיַנ אופירונג אונ מיַיַסעס אפילע צווישנ די זיַיַנ גליַיַכנ קייסאָרימ-גאלאנטאָנעס, ווי אנ אויסנאמ.
ער פלעגט, מערסטנטייל זומער נאָכ דער ארבעט אונ אינ די פריַיַע שאבעס-אונ יאָנטעוו-טעג, פארברענגענ אפ די לעוואדעס באמ באָדנ זיכ אונ באמ אָפּטאָנ אָפט זייער ניט קיינ שיינע זאכנ, וואָס די שטאָט האָט מיט זיי דערנאָכ געקלונגענ אונ לאנג געהאט צו ריידנ.
קעסיידער נאָכ דער ארבעט אוסגעפּוצט אפ אנ אויפנ פונ א קאצעוו-יונג – קורצ געקליידט, מיט שטארק גלאנצנדיקע שטיוול, אנ אויסגענייט העמד, אונ אינ דער האנט – א סימענ אפ העפקער אונ גאלאנטאָנישער ליידיקגייערישקיַיַט – אנ אָקסישער גיד.
ער איז געווענ שיינ.  פיל מיידלעכ האָבנ פונ אימ געליטנ אינ שטאָט, פיל, וואָס וווינענ בא די ברעגעס פונ די לעוואדעס – אויכ אויסערנ שטאָט.  אונ די, וואָס האָבנ פונ אימ ניט געליטנ, פלעגנ זיכ דאָכ אפ אימ אזוי פארקוקנ, גליַיַכ זיי וואָלטנ פאָרויסגעפילט די ליידנ...  דאָס איז גערעדט ניט נאָר פונ דינסטנמיידלעכ אונ וויַיַבערשנ געשלעכט פונ פּראָסטנ אוילעמ, נאָר אויכ אפילע באלעבאטישער גראד, יונגע וויַיַבלעכ באלעבאָסטעס פלעגנ כאפּנ אונטערוויַיַלעכטס אנ ענלעכנ קוק אפ אימ, בעשאס איַיַנקויפנ פלייש בא זיַיַנ באלעבאָס, בא מייער בלאס, בא וועמענ ער האָט געדינט אלס קאצעוו-יונג, אלס העקער.
א שטילע יונגע גוווּרע, וואָס איז זיכער אינ זיכ אונ אינ איר קויעכ אלצ צו באצווינגענ, האָט ארויסגעקוקט פונ זיַיַנ ראָז מיט וויַיַס געמישט פּאָנעמ, וואָס באשטענדיק ראזירט, אָבער דאָכ מיט ארויסשפּראָצנדיקע שפּיצלדיקע הערלעכ, ווי פונ א ציַיַטיק געוואָרענעמ, ריַיַפנ, האלב-געלנ, האלב-רויטנ אגרעס.
ער איז געשטאנענ מערסטנטייל בא דער קלאָצ.  זיַיַנ וויכטיקיַיַט אָבער פאר זיַיַנ באלעבאָס, פארנ באוווּסטנ, פארמעגלעכנ מייער בלאס, איז באשטאנענ ניט נאָר אינ זיַיַנ אייגנטלעכער קאצאָווישער העקער-ארבעט, ווי דעריקער, אינ דעמ, וואָס ער האָט אימ געדינט, ווי א שטיק זיס, צו וועלכנ די מערסטנטייל דינסטמיידנ אונ דעריקער פונ ריַיַכע היַיַזער, האָבנ זיכ צו אימ געקלעפּט אונ געצויגנ.  ווענ אנדערע קאצאָווימ זיַיַנענ געשטאנענ ניט איבעריק באשעפטיקט בא זייערע פלייש-שטעלנ אונ קלעצער, איז ארומ מאזשעווענ געווענ פול.  מאזשעווע איז געווענ מייער בלאס שילד, וואָס האָט, פיל צוזאָגנדיק, צו אימ גערופנ, ווי צומ ריַיַכסטנ, בא וועלכנ יעדער הארצ קאָנ געפינענ זיַיַנ באגער.  מייער בלאס האָט דערופ פונ טויזנט מאזשעוועס זאכנ אוועקגעקוקט, ניט מוירע געהאט פארנ שלעכטנ שעמ, וואָס יענער וועט אימ מאכנ, אבי זיַיַנ קלאָצ איז אימ געדעקט אונ זיַיַנ שעפע אימ געזיכערט.
אונ אָט, אָט דעמ מאזשעווענ, האָט היַיַנט מייער בלאס גאנצ פרי פונ דער ארבעט אָפּגעריסנ, אימ פונ דער קלאָצ אונ שוינ פונ א פארזאמלט היפּש ביסל קוינימ אוועקגענומענ, א פיַיַנעמ כיילעק פלייש – אָנגעוויזנ פונ וואָס פאר אנ אָרט אונ וואָס פאר א סאָרט ער זאָל נעמענ – אימ מיטגעגעבנ, אימ אנ אדרעס געזאָגט אונ, ווי א געוויינלעכ שיק-ייִנגל, אימ געהייסנ אהינ אוועקטראָגנ.
דאָס געשיקט זיכ ניט.  דאָס טוט מענ אפילע מיט גרויסע נעגידימ זעלטנ;  אהיימ טראָגנ טראָגט מענ קיינעמ, ניט אינ געוויינלעכע טעג, אונ אפילע ניט אפ קיינ גרויסע סימכעס, ווענ דער איַיַנקויפ איז א גרויסער, אונ ביפראט אזא קליינער, ווי איצט, אונ ביפראט נאָכ אינ אזא שטוב, ווי גאָר ערגעצ "אפ די זאמדנ".
ס'איז עפּעס געוויס געשענ – ניט פאר קיינ קאצעווס קאָפּ, אונ ביפראט פאר מאזשעוועס, דאָס צו באנעמענ.  באזונדערס נאָכ, ווענ ער האָט זיכ אינ יענער שטוב, צו מאלקע-ריווענ, אריַיַנגעשטעלט אונ דערזענ:  קאפּצנ, דערצו נאָכ קראנקער קאפּצנ, אינ בעט, קינדערלעכ לעבנ בעט, א וויַיַב אינ שטוב פּאָרעט זיכ, אונ מע זעט, זי האָט ניט בא וואָס, אנ איבעריקע מאמע שטייט אונ טוט שוינ גאָר גאָרניט – האָט ער זיכ אוואדע פארכידעשט.
ניט קיינ קלענערער כידעש אָבער איז אויכ צו זענ געווענ אפ די פּענימער פונ די שטוב-ליַיַט, ווענ מאזשעווע איז נאָכ דער ערשטער מינוט פארליורנקיַיַט, פונ דער שוועל טיפער אינ שטוב אריַיַנגעקומענ, אונ דעמ ערשטנ שטוב-מענטש, זיסיעס וויַיַב, וואָס איז צו אימ געשטאנענ נאָענט, האָט ער דעמ כיילעק פלייש דערלאנגט אונ א זאָג געטאָנ:
– ס'איז פונ מיַיַנ באלעבאָס, מייער בלאס...  דאָס איז איַיַכ אפ היַיַנט...  ער האָט געהייסנ זאָגנ, אז מאָרגנ זאָלט איר צו דער שטעל צושיקנ...  ס'איז שוינ באצאָלט... – האָט ער באלד וויַיַטער געזאָגט, ווענ ער האָט געזענ, ווי זיסיעס וויַיַב איז מיט א פארוווּנדערטנ בליק אנטקעגנ אימ אונ אנטקעגנ זיסיעס מאמע געשטאנענ, זיכ מיט ביידע ווי איבערגעקוקט פונ כידעש.
– אונדז? – האָט זי איבערגעפרעגט אונ האָט דעמ דערלאנגטנ איַיַנגעוויקלטנ פלייש-כיילעק, אינ די הענט שוינ האלטנדיק, באטראכט.
– יאָ, איַיַכ, פונ מיַיַנ באלעבאָס מייער בלאס, וואָס ער האָט איַיַכ געשיקט אפ היַיַנט, אונ אפ מאָרגנ, האָט ער געזאָגט, איר זאָלט צו דער שטעל צושיקנ.  געלט איז שוינ באצאָלט... – האָט ער נאָכאמאָל דאָס זעלבע איבערגעכאזערט, וויַיַל מער קיינ ווערטער האָבנ אימ ניט געקלעקט אונ מער האָט ער אויכ ניט געהאט וואָס צו זאָגנ.
אז מאזשעווע איז ארויס, האָבנ זיכ אלע אינ שטוב איבערגעקוקט, אויכ דער כוילע, אונ אויכ אפילע די קינדער אינ שטוב, וואָס האָבנ זעלטנ אזא זאכ געזענ בא זיכ, ווי מע זאָל גאָר פונ שפּיַיַז אונ פונ עסנ-זאכנ אהיימ ברענגענ.  קינדער האָבנ ניט פארשטאנענ, עלטערע אָבער האָבנ זיכ געשטויסנ אונ געוויס זיכער געווענ, פונוואנענ אזא זאכ קאָנ שטאמענ:  אז געוויס האָבנ זיכ יענע, וואָס האָבנ זיכ א ביסל געפילט שולדיק, פארלאָפנ דעמ וועג זייער שולד, אונ ראכמאָנעס אונ מענטשלעכקיַיַט האָט זיכ אינ זיי צערעדט...
זיי האָבנ צוגענומענ די גאָב אינ שטילשוויַיַגנ...  איינער פונ דעמ אנדערנ האָט די בליקנ אָפּגעקערעוועט, אונ נאָר זיסיע דעמ קראנקנס וויַיַב, אלס א וויַיַב פונ א קראנקנ, האָט, ווי ס'זאָל קיינ ביזאָיענ ניט זיַיַנ, אָבער, דעמ עמעס געזאָגט, דאָס א האלב צופרידענע מיטנ געבראכטנ אינ נאָענטנ קיכל זיכ געוואָלט אריַיַנלאָזנ, קעדיי, מיַיַסע באלעבאָסטע, פאר דעמ זיכ צו נעמענ אונ פאר דער שטוב, באזונדערס פארנ כוילע, עפּעס צוצוגרייטנ.
זי האָט זיכ שוינ געוואָלט אויסדרייענ אפ אוועקגיינ, האָט זיכ אָבער באלד נאָכ דעמ, ווי מאזשעווע איז פונ שטוב ארויס,  זיכ נאָכאמאָל די טיר געעפנט אונ אינ שטוב האָט זיכ נאָכ איינער א מענטש, אנ אומגעריכטער, באוויזנ.
דאָס איז געווענ א פארמעגלעכער באקאליי-קרעמער פונ יענע שטאָט-טייל, וווּ מאלקע-ריווע האָט געוווינט.  איינער א לייבעש, וואָס בא אימ האָט מענ שוינ געקאָנט זענ סכוירע אינ זעק אונ אינ פעסער, ניט ווי אינ די געוויינלעכע קלייטלעכ פונ יענע גאסנ, וואָס די גאנצע ווערט זייערע איז א גראָשנ, אונ די גאנצע, מישטיינסגעזאָגט "סכוירע" זייערע פלעגט זיכ געפינענ ניט מער ווי אינ עטלעכע האלב-ליידיקע פּאפּירענע ביַיַטלעכ אונ שקארמיצנ.  ניינ, בא אימ, בא לייבעשנ, שוינ אנדערש.
ער האָט שוינ אפילע, ניט ווי דער שטייגער אינ יענעמ שטאָט-טייל, אויכ א מעשאָרעסל געהאלטנ – א סימענ אפ געוויסנ קרעמערשנ וווילשטאנד אונ גרעסערער צאָל קוינימ, ווענ דאָס אייגענע וויַיַב אונ קינדער זיַיַנענ שוינ צו ווייניק אונ ניט אימשטאנד זיכ צו אופּאָרענ אונ דעמ קלייט-האנדל צו באדינענ.  מיט איינעמ וואָרט, שוינ א שטיק הורט-האנדל, וועדליק פאר יענעמ טייל שטאָט.
איז אָט, האָט אָט דער לייבעש זיכ איצט צו מאלקע-ריווענ אינ שטוב אריַיַנגעשטעלט, ניט אליינ, נאָר מיט א קוישל פול שקארמיצנ, אונ שוינ אינווייניק, אינ שטוב זיַיַענדיק, האָט ער א פרעג געטאָנ, צי דאָ וווינט זי טאקע, מאלקע-ריווע.
– יאָ, – האָבנ אימ, ווי ניט מיט די מיַיַלער, נאָר מיט די אויגנ אלע אייגענע אינ שטוב מיטאמאָל געענטפערט.
דאָס איז געווענ שוינ די צווייטע איבעראשונג פאר היַיַנטיקנ פרימאָרגנ.  מע האָט געזענ, אז ס'איז ווידער עפּעס פאר זיי, ווידער עפּעס א גאָב, נאָר פונ גרויס וווּנדער האָט מענ דערוויַיַל געשוויגנ אונ אפ דעמ ברענגער געווארט.
– גוט-מאָרגנ, – האָט זיכ לייבעש געווענדט צו מאלקע-ריווענ, ווי צו דער עלטערער אינ שטוב, אונ ווי צו דער, וואָס מע זעט, אז די איז "דער קאָפּ", די אָנפירערנ אונ מער באלעבאָסטע פונ דער באלעבאָסטע אליינ.
– א גוט-מאָרגנ, – האָט ער אפנ קוישל אָנגעוויזנ אונ אפ די פולע שקארמיצנ, – ס'איז צו איַיַכ...  טאקע פונ מיר, פונ מיַיַנ קלייט...  כאָטש איר קויפט בא מיר ניט, דאָכ קענט איר מיכ מיסטאמ;  אלע קענענ מיכ:  "לייבעש" איז, באָרעכאשעמ, א נאָמענ.
"לייבעש בורבעלע" האָט מענ אימ גערופנ, וויַיַל פונ שטענדיק פארטראָגנ זיַיַנ,  פונ אומלויפנ, פונ טומל פלעגט ער רעדנ גיכ, א ביסל אומפארשטענדלעכ, קיינמאָל קיינעמ אינ די אויגנ ניט געקוקט בעשאס ריידנ, נאָר עפּעס אינ א זיַיַט.  ער האָט אויכ, מערסטנטייל, ניט איבעריק ליב געהאט צו ריידנ, אָבער איצט, אז ער, לייבעש, וואָס איז "באָרעכאשעמ, א נאָמענ", וואָס אלע אינ גאס אונ אינ יענעמ שטאָט-טייל קענענ אימ, אפילע אויכ די, וואָס קויפנ אליינ ניט בא אימ, – איצט, אז ער, לייבעש, האָט זיכ גאנצפרי גאָר אליינ מאטריִעכ געווענ, אונ ניט געקוקט דערופ, וואָס בא אימ איז א שטיק הורט-האנדל, וואָס וויַיַב אונ קינדער קאָנענ זיכ שוינ מיט די קוינימ אופּאָרענ, אונ ער האלט שוינ, אויסער זיי, אויכ א מעשאָרעסל צו באדינענ, – איצט, אז ער האָט זיכ גאָר אליינ מיט א קוישל קראָמ אריַיַנגעשטעלט, אליינ אהיימ אָפּגעטראָגנ, מיַיַסע אליינ-מעשאָרעסל, האָט ער דאָס געוואָלט פארענטפערנ אונ מיט בורבלענדיקנ לאָשנ פאר די פארכידעשטע שטוב-ליַיַט דאָס קלאָר צו מאכנ.
– ס'איז טאקע פונ מיַיַנ קלייט, פונ מיַיַנ סכוירע אונ מיַיַנ קוישל...  זיַיַט אזוי גוט אונ נעמט ארויס פונעמ קוישל...  קיינ געלט מאָנ איכ ניט, קיינ געלט דארפ איכ ניט, נאָר א צעטעלע, אז איר האָט דאָס אלצ באקומענ.  אונ אפ וויַיַטער קאָנט איר אליינ קומענ, איר קאָנט צושיקנ מיט א קינד, ווענ איר וועט דארפנ.  קיינ געלט דארפ מענ ניט.  נאָר א צעטעלע צושיקנ.  גענוג נאָר א צעטעלע.
בא לייבעשנ אינ קוישל איז טאקע געווענ פונ אלעמ דעמ, אינ וואָס א שטוב נייטיקט זיכ:  באקאליי פונ אלע מינימ – טיי, צוקער, רייז אונ אנדערע.  ס'האָט א ביסל דערומ געדויערט, ביז מע האָט דאָס אויסגעליידיקט.  ס'האָט געדויערט דערפאר, וויַיַל, ערשטנס, איז טאקע, ווי געזאָגט, געווענ וואָס אויסצוליידיקנ;  צווייטנס, דערפאר, וויַיַל בא זיסיעס פרוי, וואָס האָט זיכ איבער דעמ אָנגעבויגנ אונ געוואָלט פונ דאָרט די אלע ביַיַטלענ, שקארמיצנ ארויסנעמענ, האָבנ בעשאס-מיַיַסע, דאכט זיכ, די הענט געציטערט.  ניינ, נישט "דאכט זיכ", נאָר מע מעג זאָגנ "זיכער".  וויַיַל אליינ אפילע באמ כוילע, בא זיסיענ, וואָס ער איז די גאנצע ציַיַט געלעגנ שוויַיַגנדיק אונ האָט צוגעקוקט, וואָס אינ שטוב קומט פאָר, פריִער מאזשעווענ אונ איצט מיט לייבעשנ, – אפילע אפ זיסיעס פּאָנעמ, וואָס איז פונ נעכטנ אָנ געווענ געל, אונ די האָר אפנ פּאָנעמ זיַיַנענ אימ מיטאמאָל שטארק שטעכיק אויסגעוואקסנ, אפילע אפ זיַיַנ פּאָנעמ, מעג מענ שווערנ, האָט זיכ פארב באוויזנ...  בא אימ פארב, אונ בא די קינדער, וואָס האָבנ דעמ פרעמדנ אונ דאָס געבראכטע ארומגערינגלט – א מינ פרייד אונ כידעש, – מער כידעש, ווי פרייד, וויַיַל זיי זיַיַנענ צו אזוינס ניט געוווינט געווענ, אונ זיי האָבנ די גאנצע ציַיַט אפ די עלטערנ געקוקט, ווי זיכ אָנפרעגנדיק, צי מענ מעג קוקנ...  אונ אויכ אפילע מאלקע-ריווע, וואָס איז, ווי שוינ באוווּסט, א גאנצ שטארקע געווענ, האָט די גאנצע ציַיַט פונ זינט לייבעשעס אריַיַנקומענ, פונ זינט זיַיַנ אָנהייבנ איבערגעבנ דאָס, וואָס ער האָט מיטגעבראכט, ביז די שנור האָט אלצ פונ זיַיַנ אָנגעפּאקטנ קוישל ארויסגענומענ, – אויכ מאלקע-ריווע איז די גאנצע ציַיַט געשטאנענ אָנ ווערטער...  צי זי האָט געטראכט, פונוואנענ גייט עס איר, קומט עס איר אָט דאָס גוטס, צי זי איז זיכער געווענ פונוואנענ – אזוי צי אזוי, אָבער אוואדע האָט זיכ איר דאָס הארצ דערווארעמט, ניט אזוי פונ דעמ געבראכטנ, ווי דעריקער דערפונ, וואָס מ'האָט אינ איר אונ אינ איר שטוב ניט פארגעסנ.  זי האָט קיינ ווערטער ניט געהאט, זי האָט נאָר א שטומענ בליק געכאפּט אפנ בעט, אפנ כוילע, אונ שטומערהייט זיכ מיט אימ ווי איבערגעקוקט, אונ פונ גרויס איבערפולטקיַיַט אונ פונ וועלנ דאָס ארויסברענגענ אונ כאָטש וואָס-ניט-איז צו טאָנ, – האָט זי די קינדער, וואָס האָבנ ארומגערינגלט דעמ פרעמדנ מענטשנ, פונ צו קוקנ דערוויַיַטערט, זיי אָפּגערוקט, אונ אינ א זיַיַט זיי געהייסנ אָפּגיינ.
– איז געדענקט זשע, נאָר א צעטעלע, – האָט לייבעש געזאָגט, ווענ דאָס קוישל איז שוינ געווענ אויסגעליידיקט, – איר קאָנט אליינ קומענ, אָדער צושיקנ מיט א קינד...  קיינ געלט דארפט איר ניט, ס'שוינ באצאָלט...
אז לייבעש איז ארויס, איז פאָרגעקומענ, ווי ס'קומט פאָר אמאָל נאָר אינ א מיַיַסע:
איידער נאָכ זיסיעס וויַיַב האָט באוויזנ דאָס געבראכטע פונ לייבעשנ אָפּצוטראָגנ אפנ געהעריקנ אָרט, דאָס צעלייגנ, צעשטעלנ, ווי ס'געהער צו זיַיַנ;  איידער נאָכ די שטוב-מענטשנ האָבנ געזאָלט ווי א שטילנ ייִשעוו כאפּנ, צי זאָל מענ יאָ אָדער ניט וועגנ דעמ פאָרגעקומענעמ איינער דעמ אנדערנ זיכ א וואָרט צו זאָגנ (אונ גיכער ווי אלצ, וואָלט דער ייִשעוו געווענ אפ ניינ, ווי אפ יאָ, וויַיַל אזוי איז שוינ געווענ דער שטייגער געשטעלט פונ מאלקע-ריווענ:  פונ איר בלוט האָט דאָכ זיסיע היפּש געיארשנט, אונ א שטיק איר כאראקטער האָט זיכ אויכ אימ איבערגעגעבנ);  איידער מע האָט באוויזנ כאָטש ווי ס'ניט-איז זיכ אָפּצודרייענ פונ די ערטער, וואָס יעדערער האָט פארנומענ, בעשאס לייבעשעס אוועקגיינ, – אזוי האָבנ צוערשט דערהערט די קינדער, דערנאָכ אויכ די עלטערע אלע, ווי אינ דרויסנ, צי פאר דער שטוב, איז עפּעס א פאעטאָנ צוגעפאָרנ.
מ'האָט אימ דערקענט אינ די גוט געשמידטע רעדער אונ אינ דעמ סאָלידנ, אויכ איַיַליקנ אונטערפאָרנ צו דער שטוב, וואָס בא א געוויינלעכער פּאָשעט פּוירשער פור אָדער טיליגע הערט מענ ניט אזוינס.  מ'האָט אימ באזונדערס דערקענט דערפאר, וויַיַל א פאעטאָנ אפ יענע גאסנ איז ניט קיינ אָפטער גאסט געווענ, אונ פאעטאָנישע רעדער אפ קאפּצאָנישער ערד – א שטיק זעלטנהיַיַט אונ יאָנטעוו.
ס'איז צוגעפאָרנ א דאָקטער, דער דאָקטער בוימהאָלצ.  דער, וואָס האָט זיכ זיַיַנ אייגענעמ פאעטאָנ, אונ וואָס אויסער פארנ וויזיט, מאָנט ער שטענדיק בא די שטוב-ליַיַט פונ די פּאציִענטנ אויכ פאר זיַיַנ פאעטאָנ באצאָלטס, גליַיַכ ווי פאר א פרעמדנ, פאר א געדונגענעמ.
א גרויסער באריַיַסער, א זשעברונ, וואָס די שטאָט האָט אימ שוינ גוט געקענט אונ ניט איבעריק ליב געהאט, נאָר וויַיַל אלט אונ פיל דערפארנ, האָט מענ אימ גענוצט מער, ווי אלע אנדערע, אונ זיַיַנ דאָקטער-פּראקטיק די גרעסטע.
ער פלעגט ארויספאָרנ אינדערפרי דער ערשטער, אומקערנ אהיימ פלעגט ער זיכ שפּעט, דער לעצטער, אונ ווענ ער האָט עפילע ניט געהאט וווּהינ צו פאָרנ, פלעגט ער דאָכ פאָרנ, קעדיי מע זאָל זענ, אז ער פאָרט, אז שטאָט נייטיקט זיכ אונ קאָנ זיכ אָנ אימ ניט באגיינ.
אָרעמעליַיַט האָבנ זיכ צו אימ ניט געקאָנט דערשלאָגנ, וויַיַל א יאקרענ, אונ פונ דעמ, אז ער זאָל זיי אינ דער היימ באזוכנ – איז שוינ אָפּגערעדט.  ער איז געווענ הויכ, לאנג אונ פאר א קאפּצאָנישער טיר וואָלט ער זיכ באדארפט איַיַנבייגנ אינדריַיַענ.  דערצו האָט ער געהונקענ אפ איינעמ א פוס:  עפּעס האָט ער אימ מעשונע נאָכגעשלעפּט, ווי אנ איבעריקנ, אונ דערפאר, אפּאָנעמ, אויכ שטענדיק בייז, אונ צו קאפּצאָנימ האָט ער באזונדערס דעמ קאס אויסגעלאָזט, קיינ גליַיַכ וואָרט ניט אויסגערעדט אונ זיכ קיינמאָל ניט געלאָזט איבערפרעגנ.
– דער דאָקטער האָט שוינ איינ מאָל געזאָגט, – פלעגט ער זאָגנ אונ זיכ בייזערנ, ווענ מע האָט עפּעס פארגעסנ, אונ ער האָט באדארפט נאָכאמאָל איבערכאזערנ.
ווענ די קינדער, ווי אויכ די עלטערע אינ שטוב, האָבנ דערהערט צופאָרנ דעמ פאעטאָנ אונ זיַיַנענ צוגעגאנ צומ פענצטער, האָבנ זיי דערזענ ווי בוימהאָלצ איז גליַיַכ לעבנ זייער אריַיַנגאנג-טיר פונ פאעטאָנ אראָפּ, אונ ניט פרעגנדיק בא קיינעמ, נאָר טרעפנדיק מיט זיַיַנ געניטנ דאָקטער-כוש די וווינונג פונ פּאציִענט, האָט ער זיכ צו דער שוועל געלאָזט.
ער האָט זיכ דאָס מאָל, ווי אלעמאָל, ווענ ס'טרעפט אימ, אז ער באזוכט אנ אָרעמאנ זעלטנ, – צוקומענדיק פאר דער טיר, זיכ גוט איַיַנגעבויגנ.  אונ ווענ ער איז די שוועל אריבער, האָט ער לאנג ניט באדארפט זוכנ אונ איבעריקס ניט פרעגנ אפנ כוילע:  ער האָט אימ גליַיַכ דערזענ אפנ בעט ליגנ,  אונ נאָר אפ זיַיַנ פּאָנעמ קוקנדיק, האָט ער שוינ קיינ טאָעס ניט געקאָנט האָבנ, ניט צווייפלענ:  ס'איז ער.  אונ בוימהאָלצ איז גליַיַכ צומ בעט צוגעגאנגענ.
מע איז נאטירלעכ באלד, איַיַלענדיק, מיט א ריינ בענקל אימ אנטקעגנ געלאָפנ.  ער האָט זיכ שווער, ווי לאנג ער איז געווענ, אפ דעמ אראָפּגעלאָזט אונ דעמ קרומענ פוס, ווי-ניט-איז, איַיַנגעמאָסטעט, אונ באלד האָט ער גענומענ אויספרעגנ.  וואָס געשענ, וואָס געטראָפנ, פונ ווענ אָנ קראנק, פונ וואָס פאר א טאָג זיכ אינ בעט אריַיַנגעלייגט, ווי פילט ער זיכ, דער כוילע, וואָס טוט אימ וויי אונ אפ וואָס קלאָגט ער זיכ.
וווּנדערלעכ!  בוימהאָלצ דער דאָקטער האָט דאָס מאָל, עפּעס ניט ווי זיַיַנ שטייגער מיט אָרעמעליַיַט, אינ צו א לאנגנ פאָרויסיקנ שמועס זיכ אריַיַנגעלאָזט.  ער האָט פארנ באטראכטנ דעמ כוילע, ווי בא די נעגידימ קימאט, א ביסל ציַיַט זיכ גענומענ, כעדיי בא די אייגענע אינ שטוב וועגנ געוויסע פּראָטימ, וואָס געהערט דער קרענק אונ דעמ קראנקנ, זיכ נאָכצופרעגנ;  אונ ביכלאל האָט מענ געזענ,  אז בוימהאָלצ איַיַלט זיכ עפּעס ניט דאָס מאָל, ווי ער איז געוווינט – באלד צו באטראכטנ, אָפּזאָגנ אונ צו פארשריַיַבנ, וואָס ער דארפ, אָפּבייזערנ זיכ א ביסל, אונ באלד, איילנדיק, ניט לאָזנדיק זיכ רעדנ, דעמ דאָקטער-האָנאָראר באקומענ אונ אָנ א זיַיַ-געזונט קימאט ארויס.  ניינ.  דאָס מאָל האָט ער עפּעס ציַיַט געהאט.
נאָכמער:  נאָכ דעמ, ווי ער האָט אלצ בא די שטוביקע גענוי אויסגעפרעגט אונ ער האָט שוינ באדארפט זיכ אָנבייגנ צומ בעט, דעמ כוילע צו באטראכטנ, האָט ער דאָס מאָל ניט געטאָנ, ווי ער טוט געוויינלעכ מיט געוויינלעכ ווייניק כאָשעווע כאלאָיִמ, וואָס ער הייסט זיכ זיי אופזעצנ, אָדער אויב זיי קענענ ניט אליינ, בעט ער א שטוב-מענטשנ, ער זאָל דאָס טאָנ – אימ אונטערשפּארנ, אונטערהאלטנ, צוהאלטנ דעמ כוילע, אונ ער טוט אימ א זיצנדיקנ באטראכטנ, וויַיַל אימ איז, איבער זיַיַנ קרומענ פוס, אומבאקוועמ אונ שווער געווענ זיכ איבערצובייגנ.  ניינ.  דאָס מאָל האָט ער ניט אזוי געטאָנ, נאָר ווי לאנג ער איז געווענ, ווי גרויס, אונ ווי שווער אונ ווי אומבאקוועמ אימ, האָט ער זיכ דאָכ אינגאנצנ איבערנ כוילע אויסגעבייגנ, דערביַיַ האָט ער דעמ קרומענ פוס אויסגעשטרעקט, ווי א האָנ, ווענ ער צעשפּריַיַזט אמאָל א פוס מיט א פליגל צו א מינ גענעכצ.
ער האָט זיכ געמיט, געסאָפּעט אינ זיַיַנ קרומ-איבערגעבויגענער לאגע;  אָבער דערפאר האָט ער דעמ כוילע, זיסיענ, גוט אויסגעהערט – דאָס הארצ, די לונגענ, דורכויס, אויסגעקלאפּט, אימ אפנ לייב באטראכט, אונ אופהייבנדיק זיכ פונ באטראכטנ, האָט מענ געזענ אפ זיַיַנ פּאָנעמ, אז ער ווייסט שוינ אלצ, וואָס אימ איז, וואָס אימ פעלט, זיַיַנ קרענק גענוי, אונ וואָס צו זיַיַנ געזונט אונ זיַיַנ גענעזונג אימ צו ראטנ...
ער האָט א שטארק צוגעלאָזטער, דאָס מאָל נאָכנ באטראכטנ, נאָכאמאָל א קוק געטאָנ אפ אימ, אונ מע מעג שווערנ, ווי עפּעס גאָרניט מיט קיינ גליַיַכגילטיקנ, געוויינלעכ-גלאטנ דאָקטער-קוק.
ער האָט דערנאָכ מיט זיַיַנ זינגענדיק-הייזעריקלעכער שטימ, ווי א באָבע א היילערנ, א שפּרעכערנ, אָנגעהויבנ מיט זיַיַנ געוויסנ נוסעכ, ווי ער הייבט קעסיידער אָנ אינ דער דריטער פּערזאָנ: – "דער דאָקטער זאָגט"...  אונ ער האָט גענומענ דערביַיַ די היימישע, אייגענע אינ די אויגנ צו קוקנ, ווי אליינ א שטארק פארינטערעסירטער, זיי צו לערנענ אונ אָנוויַיַזונגענ צו געבנ, וויִאזוי מיטנ קראנקנ זיכ צו באגיינ, וויִאזוי אימ צו דערנערנ, ווי אימ דעמ רעצעפּט איַיַנצוגעבנ אאוו.  דערביַיַ האָט ער ניט געזשאלעוועט אונ דאָס מאָל ניט געווארט, מע זאָל אימ איבערפרעגנ, נאָר ער אליינ האָט נאָכאמאָל אונ נאָכאמאָל דאָס אָנגעזאָגטע איבערגעכאזערט, ניט מיד געוואָרנ אונ זיכ ניט געבייזערט.
מאלקע-ריווע, דערזעענדיק דעמ דאָקטער אונ וויסנדיק, אז קיינ געלט אינ שטוב איז ניטאָ, האָט באלד דער שנור מיט די אויגנ א וווּנק געגעבנ, זי זאָל ארויס צו שכיינימ אונ אפגיכ, ביז יענער וועט דעמ קראנקנ אָפּבאטראכטנ, אומבאדינגט ערגעצ-וווּ אנטליַיַענ.  יענע איז איצט מיטנ קוימ-מיט-צאָרעס געקראָגענעמ אונ געליִענעמ אריַיַנ, אונ דער שוויגער דאָס אינ דער שטיל אָפּגעשטעקט, יענע זאָל אימ,  בעשאס זי וועט אימ פונ שטוב ארויסבאלייטנ,  פארנ וויזיט באצאָלנ.
ס'איז אָבער, ווי דער גאנצער איצטיקער אומגעריכטער וויזיט דעמ דאָקטערס, אויכ בייסנ באלוינענ אימ געשענ אומגעריכטס:  ווענ מאלקע-ריווע האָט אימ, צו דער שוועל באלייטנדיק, אימ די געליִענע מאטבייעס אינ דער האנט געוואָלט אריַיַנרוקנ, האָט ער, בוימהאָלצ, איר האנט צוריקגערוקט:
– מע דארפ ניט, – האָט ער געזאָגט, – ס'שוינ באצאָלט.  אויכ פארנ פאעטאָנ, – האָט ער צוגעגעבנ, – אונ אויב מע וועט דארפנ, – האָט ער וויַיַטער א זאָג געטאָנ, – וועט דער דאָקטער נאָכאמאָל פארפאָרנ.  ער וועט אליינ קומענ.  מע וועט אימ פארשפּאָרנ רופנ.  ער ווייסט שוינ, ווענ...
מאלקע-ריווע איז מיטנ געלט אינ די הענט שטיינ געבליבנ ווי געפּלעפט.  געפּלעפט אויכ די שנור, וואָס ס'איז איר אזוי שווער אָנגעקומענ דאָס צו אנטליַיַענ, אונ א מינ גרויסער "גוט צו דאנק" איר אפ די ליפּנ, ניט אראָפּצוברענגענ.  אויכ אליינ דער כוילע, וואָס האָט נאָכ ניט באוויזנ זיכ צו באפריַיַענ פונעמ פריִער פאָרגעקומענעמ, אוביפראט פונ דעמ לעצטנ, פונעמ אראָפּקומענ פונעמ דאָקטער ניט גערופענערהייט, אונ באזונדערס זיַיַנ ניט וועלנ קיינ געלט נעמענ, דערצו נאָכ, וואָס ער האָט זיכ אזוי אומגעוויינלעכ גוט באצויגנ אונ זיַיַנ פארשפּרעכנ ווידעראמאָל ניט גערופענערהייט צו קומענ – אויכ זיסיע, אפנ בעט ליגנדיק, געפּלעפט, אונ פונ ניט האָבנ וואָס צו טאָנ, האָט ער אפילע פונ דער מוטער, פונ מאלקע-ריווענ, דעמ בליק אָפּגעקערעוועט.
אפנ שטוב איז נאָכנ אוועקגיינ פונ דאָקטער דאָכ עפּעס א שטיק דערליַיַכטערונג געקומענ.  ניט געקוקט אפנ כוילע, ניט געקוקט דערופ, וואָס ס'האָט זיכ פונ נעכטנ אָנ אפ דער שטוב אזא שוועריקיַיַט אָנגערוקט, איז אָבער, אדאנק דער אופמערקזאמקיַיַט אונ דער פארבאָרגענער האנט, וואָס האָט זיכ פונ ערגעצ צו דער שטוב מיט פארשיידענע זאכנ געשטרעקט, פאָרט איצט גרינגער געווענ.  אונ דאָס האָט זיכ געפילט, אינ דער ערשטער ריי, אפ דער שנור, וואָס גליַיַכ, ווי נאָר דער דאָקטער איז אוועק, זיַיַנענ אירע הענט פול געוואָרנ מיט מעלאָכע:  פאר אלעמענ, צוצוראמענ אינ שטוב, דערנאָכ אינ קיכל אוועק אונ זיכ נעמענ מיט פארשיידענע צוגרייטונגענ צו פּאָרענ, אונ טאקע האָבנ ארומ וואָס זיכ צו פּאָרענ.
ס'האָט זיכ אויכ געפילט אינ די קינדער, וואָס ניט וויסנדיק, וואָס אינ שטוב קומט פאָר, אָבער זעענדיק, ווי פרעמדע מענטשנ קומענ באזוכנ היַיַנט זייער שטוב, אונ קיינער ניט מיט ליידיקנ, זיַיַנענ זיי, ווי זייער פאָטערס קרענק דאנקבאר געווענ, זיַיַנ אינ בעט ליגנ, וואָס דאָס האָבנ זיי פארשטאנענ, איז געווענ די סיבע פונ אָט די אלע ניט געוויינלעכע באזוכנ.
זיסיע אליינ האָט געשוויגנ, אָבער אויכ אינ זיַיַנע אויגנ עפּעס א מינ דערליַיַכטערונג, דערפאר, וואָס צו דער מאסע, וואָס ער איז געפאלנ אפ דער שטוב, האָט עמעצער איצט ווי אנ אקסל אונטערגעשטעלט...  אונ מאלקע-ריווע, אפ אימ קוקנדיק, האָט ווי איר שטייגער אלע טאָג, פונ ניט האָבנ וואָס צו טאָנ אונ פונ ווייניק אינ שטוב-זאכנ זיכ מישנ, שפּעטער א ביסל צו איר סידער זיכ גענומענ, זיכ בא א זיַיַט, בא א פענצטער אוועקגעזעצט, א ביסל פריִער מאנצבילש דורכ די ברילנ ארויסגעקוקט, אונ דערנאָכ גענומענ זאָגנ.
איידער אָבער זי האָט געזאָלט, ווי ס'וואָלט נאטירלעכ געווענ אינ איר איצטיקער לאגע, נעמענ איר זונ אפנ זינענ, האָט זי פאר אלעמענ געוואָלט אָפּגעבנ א דאנק יענער האנט מיט יענער גאָב, וואָס האָט זיכ צו איר אזוי ליַיַטזעליק געשטרעקט.  זי איז, ניט געקוקט אפ איר שטארקיַיַט, דאָכ דאָס מאָל ווי פונ געבראָכענער דאנקבארקיַיַט פול געווענ צו יענע מענטשנ, וועלכע זיַיַנענ אזוי וויַיַט פונ איר, אזוי אָפּגעזונדערט, אונ זייער לאגע פונ אירער, ווי מיזרעכ פונ מיַיַרעוו, אונ אָט די וויַיַטקיַיַט אונ אָפּגעזונדערקיַיַט וואָלט זי באדארפט מאכנ איר לאגע ליַיַכט צו פארגעסנ, אונ דאָכ האָבנ זיי זי געדענקט.  אונ נאָכ ווי געדענקט!  שוינ דעמ ערשטנ טאָג;  אונ וויִאזוי? – אזוי פיַיַנ, אפ אזא פיַיַנעמ אויפנ – אלצ, אינ וואָס א שטוב נייטיקט זיכ, אינ זינענ געהאט – מיט שפּיַיַז, מיט שטיצע, מיט א דאָקטער, מיט אלצ, – איז דאָכ אוואדע דער ערשטער לויב אונ דאנק אינ סידער קומט זיי, וואָס פריִער גאָט, דערנאָכ זיי...  אוואדע קומט דאָכ דאָס ערשטע וואָרט פונ אירע ליפּנ ארויסצוברענגענ פאר די, פאר יענע, וואָס זיַיַנענ אזוי וויַיַט, אזוי אָפּגעזונדערט, אזוי ארויסגענומענ פונ צו פארשטיינ אונ אריַיַנדרינגענ אינ איר לאגע, אונ דאָכ האָבנ זיי זי יאָ פארשטאנענ, אונ אזוי פיַיַנ צומ הארצנ גענומענ.
– ווער? –
– זיי, – מוישע מאשבערס הויז;  ער, מוישע מאשבער אליינ, דער באלעבאָס אונ דער קאָרעוו פונ איר מאנ אונ פונ אירע קינדער אינ אלע ציַיַטנ, אונ באזונדערס איצט, אינ אזא צאָרע-ציַיַט.  איז דאָכ אוואדע זיי דער ערשטער דאנק אונ לויב אינ סידער...  אוואדע!..
נאָר – זי האָט אָבער, ווי מירנ באלד גליַיַכ זענ, א קליינעמ טאָעס געהאט, מאלקע-ריווע...
– וואָס הייסט?
– אָט וואָס:


* * *


ווער ס'וואָלט סרולינ יענעמ פרימאָרגנ, נאָכ דער נאכט איבערנעכטיקנ מיט לוזינ בא מיכל בוקיִער געזענ אפנ גאס, וואָלט באמערקט, אז קיינמאָל האָט ער ניט אויסגעזענ אזוי צעדרייט, קיינמאָל האָט אימ קיינער ניט געזענ אזוי איַיַלנ, אומלויפנ אונ אזוי פארפּאליעט זיַיַנ, ווי אינ יענעמ פרימאָרגנ.  גליַיַכ א מענטש, וואָס די געשעפטנ זיַיַנענ אימ באפאלנ, די הויט ברענט אפ אימ, אונ ער מוז א סאכ דערליידיקנ פאר א גאָר קורצ שטיקל ציַיַט.  ער האָט עפּעס אונטערגענומענ אזוינס, וואָס האָט פונ אימ געפאָדערט גרויס איַיַלעניש, וואָס האָט אימ פונ זיַיַנ געוויינלעכנ, פּאמעלעכנ, פארטראכטנ גאנג ארויסגעשלאָגנ אונ האָט אימ געמאכט יאָגנ אונ א גרויסנ פרימאָרגנ אופשטיינ.
ער האָט זיכ, אזוי האָט זיכ געדאכט, אפילע אומגעוואשנ, מאכמעס קיינ ציַיַט געהאט אונ ניט באוויזנ, פונ מיכל בוקיִעס שטוב ארויסגעלאָזט.
עטוואָס שפּעטער האָט מענ אימ שוינ בא די יאטקעס געזענ, בא די קאצאָווימ צווישנ די פלייש-שטעלנ זיכ דרייענ, ביז ער האָט זיכ אפ מייער בלאס אָנגעשלאָגנ אונ מיט אימ עפּעס א מעשונע געשפּרעכ פארפירט.  די ערשטע מינוטנ האָט אימ יענער ניט פארשטאנענ, ניט געוווּסט, וואָס ער וויל פונ אימ;  וויַיַל צו אזוינע זאכנ, צו אזוינע געשעפטנ, איז יענער, מייער בלאס, אפ זיַיַנ לעבנ ניט געוווינט געווענ:  "האָסטו געהערט אזוינס?  נא דיר, גאָר עמעצנ פלייש אהיימ שיקנ!  אונ נאָכ וועמענ?  ניט קיינ ראָוו, ניט קיינ רעבנ, ניט קיינ נאָגיד אפ א סימכע, נאָר ערגעצ גאָר צו אנ אלמאָנע, וואָס וווינט אזש אפ די "זאמדנ", וואָס ווער איז זי?  וואָס איז זי?  איז זי קליינ אליינ צו קומענ, אליינ צו נעמענ?  צו וואָס איר נאָכ אהיימ אָפּשיקנ, אונ וווּ זאָל ער נעמענ די שיקערס?  אז ער האָט דאָכ נאָר איינעמ, זיַיַנ העקער מאזשעווע, איז ווי קאָנ ער אימ פונ דעמ קלאָצ אָפּריַיַסנ, אז ס'איז שוינ שפּעט, אז ס'שטייענ שוינ אונ ס'ווארטנ שוינ קוינימ, אפ זיי צו באדינענ?"
אָט אזוי האָט מייער בלאס די ערשטע מינוטנ ניט פארשטאנענ, אונ געקוקט אפ סרולינ, ווי אפ א מענטשנ, וואָס ניט פונ ייִשעוו, אָבער, אז סרולי האָט ארויסגענומענ נישקאָשע פונ א פּאָר פּאָזיט-פּאפּירלעכ אונ דאָס פאָרויס באצאָלט פאר א גאנצער ריי טעג, צו גליַיַכע פּאָרציעס אפ יעדער טאָג פאר יענער אלמאָנע, אונ האָט אימ געבעטנ, דעמ קאצעוו, אז נאָר היַיַנטיקס מאָל זאָל ער עס איר אהיימ צושטעלנ אונ איבערגעבנ, אז די וויַיַטערדיקע טעג זאָל מענ אליינ קומענ נעמענ;  אז דער קאצעוו האָט דערזענ די פּאפּירלעכ אונ זיי אינ די הענט אונ פאר די אויגנ געהאלטנ שוינ טאקע מעזומענ אונ צומ ציילנ, אזוי איז ער פארשטענדלעכער אונ ווייכער געוואָרנ, אונ דאָס, וואָס ס'האָט אימ פריִער אויסגעזענ מעשונע, האָט זיכ אימ פּאמעלעכ-פּאמעלעכ געלייגט אפנ זינענ, כאָטש אינ פלוג, נאָכ אלצ אומפארשטענדלעכ, אונ ער האָט סרולינ, בייס דאָס געלט באקומענ,  דאָכ פונ קאָפּ ביז די פיס באטראכט אונ פונ אויבנ אראָפּ, ווי א האלב דולנ, אָפּגעמאָסטנ.
דאָס זעלבע איז דערנאָכ פאָרגעקומענ מיטנ אונדז שוינ באקאנטנ לייבעשנ, וווהינ סרולי האָט, באלד נאָכ דעמ, ווי ער האָט זיכ מיטנ קאצעוו אָפּגעפארטיקט, אוועקגעיַיַלט.  יענער האָט נאָכ ווייניקער פארשטאנענ פונעמ קאצעוו, וויַיַל יענער – א האלב צעטומלטער, אונ אפ יענעמס סייכל האָט זיכ די זאכ גאָר ניט געלייגט.  סרולינ איז אויסגעקומענ היפּש צו האָרעווענ אונ א שטיק ציַיַט פונ יענעמ נאָר טאקע, ווי א מעשוגענער, באטראכט צו ווערנ, ביז ער איז לעסאָפ פונ ווערטער אונ פונ דערקלערונגענ איבערגעגאנ צו דעמ, וואָס ווירקט בעסער פונ דער בעסטער דערקלערונג:  ווידער צו די היפּש-ווערטיקע פּאָר פּאָזיט-פּאפּירנ אונ ווידער אפ פאָרויס באצאָלט פאר אלעמ דעמ, וואָס מע וועט אינ די נאָענטסטע פּאָר וואָכנ אינ יענער שטוב נייטיק האָבנ בא אימ, בא לייבעשנ, איַיַנצוקויפנ.  אזוי, אז לייבעש האָט, סאָפקאָלסאָפ, די זאכ געכאפּט.  אונ פונ כאפּעניש, איַיַלעניש אונ טומל האָט ער זיכ אליינ אונטערגענומענ די איַיַנגעקויפטע קראָמ אָפּצוטראָגנ.
דאָס דריטע מאָל האָרעווענ איז אויסגעקומענ סרולינ באמ דאָקטער, וואָס אהינ האָט מענ אימ, אינ אזא פריִער ציַיַט, גאָר ניט געוואָלט אפילע אריַיַנלאָזנ, אימ ניט געוואָלט אופנעמענ, – ניט ווענ ער האָט געזאָגט, אז ער איז געקומענ דעמ דאָקטער אפ א וויזיט רופנ, אונ אויכ ניט, ווענ ער האָט געזאָגט, אז ער איז אליינ א קראנקער אונ וויל, דער דאָקטער זאָל אימ אינ דער היימ באטראכטנ.  די דינסט דעמ דאָקטערס האָט אימ ניט געלאָזט די שוועל איבערטרעטנ, וויַיַל מיט זיַיַנ אויסזענ אונ הוילעכ האָט ער בא איר דערוועקט כשאד אונ אומצוטרוי, אונ זי האָט די גאנצע ציַיַט די טיר פאר אימ נאָר א קליינ ביסל אָפנ געהאלטנ, אלע מינוט גרייט זי פאר זיַיַנ נאָז צו פארהאקנ.
ס'האָט אימ געקאָסט היפּש מי, סרולינ, ביז ער האָט זיכ לעסאָפ טאקע פאָרט אינ שטוב אריַיַנגעריסנ, זיכ צומ דאָקטער דערשלאָגנ, אונ דאָרט, באמ דאָקטער אליינ, איז דאָס שוינ בא אימ גאנצ קורצ געגאנגענ אונ אָנ איבעריקע שוועריקיַיַטנ.  וויַיַל דער דאָקטער – זייער אונ זייער פארשטאנדיק, באזונדערס, ווענ ס'איז אימ פאָרויס פאר עטלעכע וויזיטנ באצאָלט געוואָרנ, אימ אליינ פאר די וויזיטנ, אונ אויכ אפילע פארנ פאעטאָנ באצאָלט...


* * *


אינעמ זעלבנ פארנאכט פונ יענעמ טאָג, וועגנ וועלכנ מיר האָבנ אויבנ דערציילט, האָט זיכ סרולי געטראָפנ זיצנ בא שאָלעמ-ארענענ אינ וויַיַנשענק.
אָט דער וויַיַנשענק האָט זיכ געפונענ אינ א האלב פארוקטנ, האלב פינצטערנ הינטערשטנ געסל, ניט וויַיַט פונ דער גאס פונעמ איידעלנ מארק;  אינ אנ אלטנ מויער, אויסגעבויט שוינ מיט פיל, פיל יאָרנ צוריק, אינ דער זעלבער ציַיַט, וואָס די אלטע פעסטונג, צו וועלכער, ער, דער מויער, האָט וויַיַזט אויס,  געהאט אמאָל א געוויסע שיַיַכעס.  ער האָט אויסגעזענ צו דינענ אמאָל א מינ ראָטהויז, אָדער אנ אנדער מינ כאָשעווע מעלוכע-געביַיַדע, וואָס די אלטע שטאָט האָט זיכ אינ איר אינ איר ציַיַט גענייטיקט.  איצט אָבער, ווענ די פעסטונג שוינ אלט, אָפּגעפאָרנ אונ אויסערנ געברויכ – א יוירעד, ווי אליינ די פעסטונג.
ס'האָבנ אינ יענעמ מויער שוינ איצט געוווינט געוויינלעכע נאָר שטאָט-ליַיַט, געוויינלעכע קליינע אונ מיטעלע סאָכרימ, וויַיַל אויכ דאָס געסל אָפּגעלעבט, אונ ווי געזאָגט, פארוקט אינ האלב-פינצטער, אונ גאָר פארמעגלעכע האָבנ זיכער דאָס אפ צו וווינענ ניט גאָר גערנ געהאט.
פער, דער מויער, האָט געשטאנענ מיט ווילגאָטש, מיט אוראלטנ טונקל אינ אלע זיַיַנע אלטמאָדישע וווינונגענ פונ אלע זיַיַנע דריַיַ אָפּגעפאָרענע אונ האלב שוינ איַיַנגעבויגענע שטאָקנ.  די ציגל בא זיַיַנע ווינקלעכ אָפּגעריבנ, צעפרעסנ,  גליַיַכ א מין שטיינ- אונ ציגל-וואָרעמ האָט אפ זיי זיַיַנע ציינ געשארפט.  זיי, די ציגל, האָבנ שוינ אויכ די נאטירלעכע מארע פארלוירנ – פונ רויטלעכ-געל אפ טונקל-ברוינ שוינ איבערגעקומענ, – אונ בא איינעמ אזא אָפּגעריבענעמ ווינקל האָט זיכ, סאמע בא דער ערד, געוויזנ א טיר, וואָס האָט דורכ היפּש טרעפּ אינ א שטארקנ טיפ-אראָפּ געפירט – צו שאָלעמ-ארענענ אינ וויַיַנשענק.
ער איז שוינ אלט געווענ, דער שענק, געשמעקט מיט קאדמוינימ, מיט אלט-זויערלעכ וויַיַנ-גערוכ, מיט מויער- אונ קעלער-דומפּיקיַיַט אונ מיט יאָרנ ניט געלופטערט.  וויַיַל דאָס איינציקע ביסל לופט, וואָס האָט אהינ יאָ אריַיַנדערלאנגענ געקאָנט, איז געקומענ דורכ אָט דער נאָרוואָס דערמאָנטער טיר, וואָס האָט געפירט דורכ פיל טרעפּ פונ דרויסנ, אונ אויכ פונ איינעמ א מעשופּע נישע-פענצטער, וואָס אינ געסל האָט מענ דאָס קימאט ניט אָנגעזענ, אונ אינ שטוב, אינ וויַיַנשענק אינווייניק, האָט עס ניט נאָר קיינ שיַיַנ, נאָר אפילע די פוסטריט פונ דורכגייער זעלטנ אָנצוזענ געמאכט.
אָט דאָרט האָט שאָלעמ-ארנ געשענקערט.  ער מיט זיַיַנ איינציקנ מעשאָרעס נאפטאָלע, א האלב-פארזעסענער בעסאראבער יונג, מיט א טונקל באפּשוי-בערדל, מיט א לאנג קאפּאָטע-זעקל אָנ א שפּאלט פונ הינטנ, אונ פונ פאָרנט – קיינמאָל ניט פארשפּיליעט.  קעסיידער – סיַיַ באטאָג סיַיַ באנאכט – איז נאפטאָלע געווענ פארנומענ אינעמ טיפנ וויַיַנקעלער מיט די וויַיַנענ פונ פאס צו פאס איבערגיסנ.  ער האָט געארבעט בא א ליכט, דעמ גרעסטנ טייל ציַיַט איינער אליינ, האָט ער דערומ ווייניק גערעדט, ווענ ער איז שוינ אפילע אפ דער ליכט געקומענ.
ווענ ס'זיַיַנענ געווענ באזוכער אינ וויַיַנשענק אונ ווענ שאָלעמ-ארנ האָט זיכ אליינ ניט געקאָנט ספּראווענ, פלעגט ער אימ העלפנ דערלאנגענ, אונ ווענ קיינ באזוכער,  אונ ווענ אויכ אינ קעלער קיינ ארבעט, פלעגט ער גלאט זיצנ, פארגליווערט, קיינ וואָרט ניט ארויסריידנדיק.  ס'האָט אימ גאָרנישט ניט אינטערעסירט, ניט די שטוב, ניט דער דרויסנ, אונ אזוי שטיל פלעגט ער זיכ האלטנ, אז אָפט פלעגט זיכ אימ זעצנ א פליג אפ דער נאָז, אונ זי האָט אימ ניט געשטערט:  ער האָט זי ניט אָפּגעטריבנ, ס'האָט אימ ניט געארט, אונ ער פלעגט זי, פארקערט, ווי זיַיַנ איינציקנ אינטערעס, מיט א זיַיַטל אויג נאָר שטארק באטראכטנ.
שאָלעמ-ארנ מיט אנ אויסגעיידלט, וויַיַס-מילכיק פּאָנעמ, מיט א שווארצ בערדל, לענגלעכ-ליַיַטיש אויסגעקעמט, האָט אויסגעזענ א ליַיַטישער לעמל.  ער האָט מיט איינציקע, אָנשטענדיקע, שוינ פונ באשטענדיק אויסגעכאזערטע ווערטער, זיַיַנע באזוכער אופגענומענ, זיי באדינט, בא זיי פארנ וויַיַנ באצאָלט באקומענ, קיינמאָל מיט קיינעמ אינ קיינע קריגעריַיַענ אונ מאכלויקעס ניט אריַיַנגעטראָטנ, אפילע ווענ אייניקע פונ זיַיַנע באזוכער שיקער, וואָס דאָס האָט זיכ געמאכט זעלטנ: – אמאָל נאָר אינ א פריַיַטיק פארנאכט, ווענ שוסטערס, וואָס טראָגנ דעמלט אָפּ די ארבעט צו די באלעבאטימ באשטעלער אונ באקומענ באצאָלט, קומענ טרינקענ, אונ ווי די מאָדע זייערע איז בעשאסנ טרינקענ,  צעשריַיַענ זיי זיכ, צעקריגנ זיכ אונ אמאָל ווילנ זיי זיכ אויכ שלאָגנ, – אויכ דעמלט איז שאָלעמ-ארנ געשטאנענ בא א זיַיַט, זיכ נישט געמישט, זיכ כאָלילע, מיט קיינעמ ניט צו פארקריגנ, אפ קיינעמס צאד ניט וועלנ שטיינ, אונ נאָר ווענ ס'האָט שוינ געהאלטנ שלעכט, איז שוינ נאפטאָלע צו הילפ געקומענ – ער האָט שוינ געוווּסט, וואָס ס'פאָדערט זיכ פונ אימ:  ער האָט שטיל דעמ הויפּט-קריגער  אפ די הענט גענומענ אונ שטיל דורכ די טרעפּ אימ אינ דרויסנ ארויסגעשטעלט.
שאָלעמ-ארנ האָט נאָר געוווּסט פונ זיַיַנע פינפ סאָרטנ וויַיַנענ, וואָס בא אימ אינ קעלער.  נאָר געוווּסט, די פינפ פעסער זאָלנ זיכ בא אימ ניט אויסנעמענ, קיינ ניַיַע ניט אויסצושריַיַבנ, ניט אריַיַנצוקריגנ, נאָר דערפאר די אלטע זאָלנ אימ ניט אויסגיינ אונ זיכ קיינמאָל ניט אופהערנ צו צאפּנ.  וואָסערע פינפ? – "אונגערשער" – פאר האלבע פּריצימ אונ קריסטלעכע באאמטע, ווענ זיי קומענ אמאָל צו אימ אריַיַנ;  "סודאקיר" – פאר ייִדנ-סוכרימ אונ מעקלער-מעווינימ;  "ווימאָראָזעק" – פאר באלמעלאָכעס, דערהויפּט פאר שוסטער;  "צמוקימ" – דער גאנצער שטאָט אפ קידעש, אונ דער לעצטער – "באָרשטש", ווי ער אונ נאפטאָלע האָבנ אימ גערופנ – אפ אומבאשטימטע פאלנ, ווענ דער באזוכער איז ניט באוווּסט, צו וואָס פאר א קאטעגאָריע אונ סאָרט מענטש ער געהערט.
דאָס מאָל, אז סרולי האָט זיכ באוויזנ אינ שענק, איז דאָרט קיינער ניט געווענ.  ס'איז געווענ א מיט-וואָכעדיקער טאָג, – קיינ באלמעלאָכעס נישט, זומער אונ שניט-ציַיַט – ווענ אויכ קיינע סאָכרימ ניט, וויַיַל דער מיסכער געשלאָגנ.  ס'איז אויכ געווענ ערעוו דעמ גרויסנ יאָר-יאריד "פּרעטשיסטע",  ווענ אינ וויַיַנקעלער בא שאָלעמ-ארענענ ווערט אלצ פארפריער פארגרייט אפ יענע יאריד-טעג, קעדיי פּאָשעטע אונ איידעלע שליאכטיטשעס צו באגעגענענ אונ אופנעמענ;  ווענ אלצ אינ קעלער איז שוינ געווענ אָפּגעטאָנ:  וואָס מע האָט באדארפט פארמישנ, האָט מענ פארמישט, וואָס צומישנ – צוגעמישט, צוקער געשאָטנ, וואסער געגאָסנ – איבערגעזאָטענע, אויכ רייע – אונ איצט האָט ניט נאפטאָלע אונ אויכ אליינ שאָלעמ-ארנ גאָרנישט ניט צו טאָנ געהאט.  שאָלעמ-ארנ איז זיכ ליידיקגייעריש-בארוט אונ לעמל-נאריש  הינטערנ פארקויפ-טיש געשטאנענ אונ אפ קיינעמ ניט ארויסגעקוקט, אונ נאפטאָלע איז באמ אריַיַנגאנג אפ א בענקל געזעסנ אונ האָט נאָכגעשפּירט די פליגנ, וואָס אפ זיַיַנ נאָז.
אז סרולי איז אריַיַנ, האָט אפ אימ שאָלעמ-ארנ אפילע קיינ קוק ניט געטאָנ:  קיינ באקאנטער, האָט אימ געדאכט, ניט, אונ אויכ ניט אזא פרעמדער, וואָס זאָל בא אימ איבעריקנ אינטערעס דערוועקנ.  נאפטאָלע האָט אימ וועדליק זיַיַנ הוילעכ אונ אויסערלעכקיַיַט אָפּגעשאצט:  ער האָט אימ "באָרשטש" דערלאנגט, אונ סרולי האָט זיכ פארקרימט, אָבער אראָפּגעשלונגענ.  ער האָט זיכ נאָכאמאָל געהייסנ דערלאנגענ, אונ נאפטאָלע האָט דאָס זעלבע איבערגעכאזערט.  אונ אז סרולי האָט צומ דריטנ מאָל וויַיַנ געפאָדערט, האָט שוינ נאפטאָלע אפ אימ, אפנ פרעמדנ ייִד-פּארשוינ, וואָס ער זעט אימ, דאכט זיכ, דאָס ערשטע מאָל, א פארוווּנדערטנ קוק געטאָנ.
עס האָט אימ פארכידעשט דער פּארשוינ:  ערשטנס, וואָס אזא ייִד – וואָס ניט קיינ סויכער, ניט קיינ מויכער, דאכט זיכ, – פארגינט זיכ טרינקענ שוינ דאָס דריטע מאָל;  צווייטנס, אונ דאָס דעריקער, וויִאזוי ער האלט זיכ באמ טרינקענ.  סרולי איז געזעסנ מיטנ רוקנ צומ פארקויפ-טיש אונ מיטנ פּאָנעמ צו יענעמ נישע-פענצטער, וואָס ווי שוינ געזאָגט, האָט מענ פונ דאָרט ניט נאָר קיינ שיַיַנ, נאָר זעלטנ אויכ א פּאָר פיס פונ א דורכגייער געקאָנט זענ.  ער האָט בא די ערשטע קויסעס געקוקט אינ דרויסנ, דערנאָכ האָט ער די אויגנ פונ דאָרט צוגענומענ אונ גענומענ קוקנ אפ זיַיַנ קאָס.  ער האָט פריִער די גלאָז מיט דער מאשקע באטראכט, דערנאָכ, אז א ביסל טרינקערישע פארב איז אימ געקומענ אינ פּאָנעמ, ווי יעדעס מאָל, ווענ א מענטש האלט שוינ באמ דריטנ, האָט ער – האָט זיכ נאפטאָלענ געדאכט, – גענומענ צו אימ עפּעס רעדנ, צומ קאָס.
– נא, – האָט ער געזאָגט, – ס'זאָל אימ אָנהייבנ ארנ, ס'זאָל אימ א מינדסט גאָר אָנגיינ דאָס, וואָס ער, דער קאָס, קאָנ מיינענ, אז דאָס, וואָס ער טיַיַנעט איצט, רעדט אונ קלאָגט זיכ, איז דאָס פונ יענער באליידיקונג אונ ביזאָיענ, וואָס ער האָט קלוימערשט נעכטנ געליטנ, בייס יענער האָט אימ בא זיכ אינ שטוב פאר א סאכ אונ פאר פרעמדע מענטשנ אינ די אויגנ מעוואיעש געווענ.  אייסעכ, ס'איז כויזעק אונ קיינ וועזנ, וויַיַל, ביכלאל, זאָל ער וויסנ, האלט ער ניט, אז בושע קאָנ קומענ פונ אזוינע, וואָס זיַיַנענ ניט ווערט יענעמ צו מעוואיעש זיַיַנ, פונ אזוינע, וואָס שטייענ נידעריקער פונ די, וועמענ זיי באליידיקנ.  דערפאר טאקע האָט ער, סרולי, דעמלט צוגעשוויגנ, קעדיי מע זאָל ניט מיינענ, אז יענעמס ווערטער האָבנ בעעמעס טאקע געהאט א קויעכ.  וואָרעמ אינדערעמעסנ:  פונ וועמענ זאָל ער זיכ באליידיקנ.  פונ אזא, וואָס קאָנ אפילע זיכ ניט שטעלנ העכער פונ אזא נישטיקער אומגערעכטיקיַיַט, וועלכע ער איז באגאנגענ בענעגייע זיַיַנ אָרעמענ, קראנקנ מעשאָרעס, אונ איבער קליינלעכנ נעגידישנ שטאָלצ קאָנ זיכ עפנטלעכ ניט מוידע זיַיַנ, וויַיַל אויב ער וועט זיכ מוידע זיַיַנ, וועט ער דאָכ מוזנ מיט וואָס-ניט-איז אונ ווי-ניט-איז, זי, די אומגערעכטיקיַיַט, צו באגיטיקנ – אונ דאָס דערלאָזט אימ דאָס נעגידישע הארצ ניט.
ניינ, ניט דערופ קלאָגט ער זיכ, ניט אפנ ביזאָיענ, וואָס מע האָט אימ קלוימערשט אָנגעטאָנ, נאָר דערופ, וואָס עפּעס פילט ער זיכ פונ נעכטנ אָנ ווי ניט מיט אלעמענ.  עפּעס פילט ער זיכ, גליַיַכ מע וואָלט אימ די נעשאָמע אפ דער אנדערער זיַיַט איבערגעקערט.  אונ דאָס איז אימ געקומענ נאָכ דעמ, ווי ער איז נעכטנ פאר יענעמ, פאר לוזינ, ארויס מיטנ געשפּרעכ, בעשאס ער האָט אימ, ווי די גאנצע אינערלעכקיַיַט זיַיַנע, ביז די פּיאטעס אראָפּ אופגעדעקט, אופגעעפנט, וואָס דאָס געשעט מיט אימ דאָס ערשטע מאָל קימאט.
ער האָט אופגעדעקט אלצ, וואָס ער האָט יאָרנלאנג געטראָגנ ווי אונטער דער פּאָלע פארשטעלט, אויכ זיַיַנ קרענק, וואָס איז אימ געקומענ איבער אָט דער פארשטעלעניש, דאָס מיינט ער – אימ, יענעמ, וואָס ער זיצט אינ אימ, לאָזט אימ ניט צורו, לאָזט אימ פונ גאָר ניט קיינ האנאָע האָבנ, אויסער נאָר אמאָל פונ הארצ זיכ אראָפּשעלטנ...  ער האָט אויכ דערציילט פונעמ געלט, וואָס ער האָט, אונ וואָס איז בא אימ ביז אהער געלעגנ, ווי אונטער א ניידער, אז ער זאָל דאָס ניט אָנרירנ אונ ניט ער אונ ניט קיינער זאָלנ דערפונ ניט געניסנ.  איצט אָבער, נאָכ דעמ, אז ער האָט שוינ וועגנ דעמ דערציילט, האָט ער דאָס שוינ געמוזט אופבינדנ, דאָס אפ דער ליכטיקער שיַיַנ ארויסשלעפּנ אונ בא דער ערשטער געלעגנהיַיַט, וואָס האָט זיכ אימ געמאכט דאָס אויסצונוצנ, האָט ער דאָס שוינ אינ גאנג געלאָזט.  אָט, ווי היַיַנט, לעמאָשל,  מיט דעמ אָרעמענ, קראנקנ מעשאָרעס, וואָס דינט בא אימ, בא לוזיס ברודער, אונ וואָס זיַיַנ צאר איז אימ צומ הארצנ צוגעטראָטנ נאָכ דעמ, ווי ער האָט נעכטנ געזענ, ווי זיַיַנ מוטער, די מאלקע-ריווע, איז פאר זיַיַנ באלעבאָס אפ זיַיַנ אומכליק זיכ געקומענ קלאָגנ.  אונ נאָכ אָט דער ערשטער געלעגנהיַיַט, איז וויבאלד ער האָט זיכ שוינ דערלויבט אונ דאָס קניפּל אופגעבונדנ, אזוי ציט זיכ עס אונ שלעפּט זיכ שוינ אליינ, אונ ער האָט שוינ איצט אויכ געלט ארויסגעצויגנ אפילע אפ אזא זאכ, ווי אפ גיינ אהער אוסטרינקענ, וואָס דאָס האָט זיכ אימ שוינ אויכ לאנג ניט געמאכט...
ער איז, וויַיַזט אויס, טאקע ניט מיט אלעמענ.  ס'קאָנ זיַיַנ א כולשע פונ קערפּער.  אָבער ניינ, גיכער פונ אלצ טאקע פאָרט פונ דעמ, וואָס ער האָט זיכ פונ זיַיַנ שטארק-פארשנורעוועטקיַיַט אופגעבונדנ אונ אפ דער נעשאָמע איז אימ געוואָרנ לויז, פּוסט, ווי א קעשענע, ווענ מע ליידיקט זי אויס אונ מע קערט זי איבער.  ער פילט, אז ער מוז זי מיט עפּעס פארפולנ, מיט וואָס נאָר ס'וועט זיכ לאָזנ, אפילע מיט וויַיַנ, אפילע אויכ מיט אזא שלעכטנ, ווי אָט דער, וואָס שטייט איצט פאר אימ אונ וואָס זיַיַנ פּאסקודנעמ טאמ האָט ער נאָכ פונ די ערשטע קויסעס אינ מויל אונ אפנ גומענ געפילט, מיט א פארדרייעניש אינ קאָפּ אונ א שטארקער ברעכעניש אינ די קניִעס.
– טפו זאָל ער ווערנ, דער וויַיַנ! – האָט דאָ סרולי אויסגעשריגנ, די אויגנ אופגעהויבנ אונ דערזענ, ווי דער מעשאָרעס, ווי נאפטאָלע מיטנ לאנגנ קאפּאָטע-זעקל, מיטנ טונקל פּאפּשוי-בערדל זיצט, ניט האָבנדיק וואָס צו טאָנ, אונ קוקט אפ אימ אונ הערט זיכ אויכ, דאכט זיכ, איַיַנ אינ דעמ, וואָס ער האָט דאָ נאָרוואָס געזאָגט, אונ שמייכלט, דאכט זיכ, אויכ פונעמ געזאָגטנ.
– מעשאָרעס! – האָט סרולי מיט קאס צו נאפטאָלענ זיכ געווענדט, אוסגעשריגנ, ווי ניט דערלאָזנדיק אונ איבעריַיַסנדיק יענעמס מעגלעכ אפילע געדאכטע גאָר כוצפּע פונ צו וועלנ אָדער צו טראכטנ פונ אימ צו שמייכלענ...
– מעשאָרעס, פארנעמ דעמ באָרשט!  וויַיַנ האָב איכ געבעטנ!
– וויַיַנ? – האָט זיכ נאפטאָלע שלעפערדיק-פויל פונעמ בענקל א הייב געטאָנ, צו סרוליס טיש צוגעגאנגענ, די האנט אויסגעשטרעקט, ווי אפ אויסצובעסערנ אונ צו פאריכטנ א קלוימערשטנ קליינעמ טאָעס, וואָס ער איז אומגערנ באגאנגענ.
– אנדערנ? – האָט ער טאמעוואטע א פרעג געטאָנ.
– יאָ, אנדערנ! – האָט אפ אימ סרולי פונ זיַיַנ זיצ-אָרט אזא בליק געטאָנ, אז יענער זאָל פארשטיינ, אז מער קיינ טאָעסנ זיַיַנענ שוינ ניט דערלאָזבאר אונ ניט שיַיַעכ.
סרולי האָט שוינ דעמלט אינ קאָפּ א היפּש ביסל שיקערע פּארע געהאט.  ס'האָט זיכ געקאָנט דאכטנ, אז אפילע ווענ מע וועט אימ שוינ מער קיינ וויַיַנ קיינ אנדערנ ניט ברענגענ, וועט ער שוינ סיַיַווי, אליינ נאָר פונעמ פריִער אוסגעטרונקענעמ, זיַיַנ האלב-שיקערע רעדע פאָרזעצנ, וואָס אפ דער לונג, איז אפנ צונג, אונ אזוי לאנג רעדנ אונ זיכ פארעדנ, ביז – אָדער ער וואָלט, ווי א געוויסע טייל שיקורימ, גאָר שוינ מיט הויכע דיבורימ ארויס, אונ מע וואָלט אימ געמוזט ארויסטראָגנ, אָדער, ווי אנ אנדער טייל, וואָס נאָכ דעמ, אז זיי רעדנ זיכ א ביסל אָנ, בליַיַבנ זיי שטיל, שיקערע שעפעלעכ, בייגנ אָנ די קעפּ אונ בליַיַבנ אפנ אָרט איַיַנגעדרעמלטע.  אָבער ניינ.  אזוי האָט זיכ נאָר געקאָנט דאכטנ.  אינדערעמעסנ אָבער האָט סרולי דערוויַיַל נאָכ אינ דער מיט געהאלטנ, ערשט אינ אזא שטאנד, וואָס נאפטאָלע דער מעשאָרעס, לעמאָשל, האָט געזענ, אז אָפּנארנ אימ, ווי אנדערע, ווענ זיי זיַיַנענ שוינ שטארק באזויפנ אונ ווענ זיי הייסנ זיכ געבנ בעסערנ, אנדערנ, אונ מע גיט זיי דעמ זעלבנ, – אז אָפּנארנ אימ, ווי אנדערע, איז נאָכ צו פרי;  אונ אויכ שאָלעמ-ארנ, וואָס האָט די גאנצע ציַיַט זיכ הינטערנ פארקויפ-טיש געפונענ אונ האָט זיצנדיק, זיַיַנע שענקעריש-ליידיקגייערישע, שטילע מאכשאָוועס געטראכט, האָט נאָכ ניט פאר ציַיַט-אונ פאר רעכטפארטיק געפונענ מיט נאפטאָלענ וועגנ טרינקער זיכ איבערצוקוקנ, ניט מוירע האָבנדיק נאָכ-ניט טאָמער וועט יענער ניט אומשטאנד זיַיַנ צו באצאָלנ, אונ ניט אויכ דערפאר, וואָס עפשער וועט מיט יענעמ גלאט אזוי, אנ אנדער אומאנגענעמלעכקיַיַט געשענ.
סרולי איז דערוויַיַל נאָכ אפ זיַיַנ אָרט, ווי ער איז פריִער געזעסנ, געבליבנ – מיטנ פּאָנעמ צומ נישע-פענצטער, אויכ שאָלעמ-ארנ אפ זיַיַנעמ, אונ ער האָט אפנ טרינקער קיינ אכט ניט געלייגט, אונ אז נאפטאָלע איז צוריק שוינ מיטנ בעסערנ וויַיַנ געקומענ, האָט ער סרולינ נאָכ אלצ אפנ זעלבנ אָרט אונ אויפנ רעדנ געטראָפנ.
ער האָט זיכ ווידער אפ זיַיַנ אָרט אוועקגעזעצט, נאפטאָלע, ווי גרייט א פליג צו באאָבאכטנ, אָדער באמ טיש דעמ טרינקער – אימ אלצאיינס, – אונ סרולי, האָט ער געהערט, האָט שוינ איצט, ניט ווי פריער, ווי צו זיַיַנ קאָס געטיַיַנעט, נאָר ווי צו איינעמ א לעבעדיקנ, א זיַיַנ גליַיַכנ, וואָס איז אימ אנטקעגנ איבער זיַיַנ טיש געזעסנ.
– ער ווייסט, – האָט ער געזאָגט, – אז ער איז א ביסל באטרונקענ, אָבער יענער זאָל פונ אימ ניט לאכנ, ווי דער מעשאָרעס.  ער איז נאָכ ניט צומ געלעכטער.  ער קאָנ נאָכ אימ צוזאמענ מיטנ מעשאָרעס, מיטנ באלעבאָס, מיטנ גאנצנ וויַיַנשענק אינ איינ זאק אריַיַנארנ אונ פאר גליַיַכנ געלט פארקויפנ, אָדער – אָפּקויפנ.  וויַיַל געלט האָט ער, ניט נאָר פאר איינ וויַיַנשענק, נאָר פאר א האלבער וועלט וויַיַנשענקענ...  ער קאָנ דאָס אימ באוויַיַזנ, ווענ ער וויל.  ער האָט דאָס בא זיכ אינ בוזעמ-קעשענע.  ער וואָלט זיכ זיכער דערשראָקנ, ווענ ער דערזעט דאָס – ער מיטנ מעשאָרעס, מיטנ באלעבאָס, מיט א גאנצער גאס, מיט אפילע א גאנצער שטאָט מענטשנ, – ווענ מע דערזעט בא אימ אָט דעמ סאכ, אָט דעמ פּאק, וואָס בא אימ אָט-דאָ אינ בוזעמ-קעשענע.  אפ אלע פּענעמער וואָלט איינ שרעק געווענ.  אפ אלע נעז – איינ וווּנדער:  "וווּ האָט ער דאָס גענומענ, סרולי, ווי קומט דאָס צו אימ...  ניט אנדערש, אז א קלויסטער באראבעוועט, אָדער עפשער, האנדלט ער גאָר מיט פאלשע פּאָזיט!"  מע וואָלט זיכ צונויפגעלאָפנ.  אייניקע וואָלטנ געזאָגט:  אימ בינדנ אונ איבערגעבנ וועמענ מע דארפ.  אנדערע וואָלטנ זיכ ניט געגלייבט אונ וואָלטנ זיכ פאר אימ איַיַנגעשטעלט אונ געטיַיַנעט:  עפשער פאָרט זיַיַנס, עפשער א יערושע, עפשער פונ הימל באגליקט, עפשער אנ אויצער, א מעציִע – א פּאָרעצ האָט פארלאָרנ אונ ער האָט געפונענ...  מיט איינעמ וואָרט, שטאָט וואָלט געהאט וואָס צו טאָנ, וואָס צו רעדנ.  דער מעשאָרעס וואָלט געהאט ארבעט – אימ א שיקערנ פונ שענק ארויסשטעלנ, דער באלעבאָס וואָלט מוירע געהאט פאר אנ אומגליק, אונ ער וואָלט שוינ אפילע מויכל געווענ אפנ וויַיַנ, וואָס ער האָט בא אימ געטרונקענ:  אנ עק זאָל דאָס האָבנ, זאָל ער שוינ ניט באצאָלנ, אבי פּאָטער ווערנ, אבי וואָס וויַיַטער אימ פונ זיַיַנ שוועל צו זענ...  הא...  א-יאָ?..  ער זעט, ווי דער מעשאָרעס הערט זיכ שוינ טאקע איַיַנ אונ האָט שוינ טאקע מוירע פארנ געצאָלטס?..
אונ ווירקלעכ:  נאפטאָלע האָט דעמ פרעמדנ ייִדנס רייד דאָ דערהערנדיק, דערהערנדיק אזוינע מינימ ווערטער פונ אימ ארויסקומענ, ווי "א קלויסטער באראבעוועט", "בינדנ", "איבערגעבנ" – האָט אפילע ער, נאפטאָלע, וואָס איז צו שיקורימס רייד געוווינט אונ וואָס קיינמאָל לאָזט ער זיי אפילע צו זיַיַנ אויער ניט צו, – אפילע ער, נאפטאָלע, האָט זיכ דאָס מאָל א גליַיַכנ זעצ-אופ געטאָנ, מיט שטארקנ כידעש אפנ ייִדנ א קוק געטאָנ אונ געזענ, ווי יענער איז אינ דער רעכטער מיט ארבעט אונ פונ דעמ ניַיַעמ קאָס, וואָס ער האָט אימ געבראכט, האָבנ זיכ שוינ בא אימ די אויגנ, ווי בא א הונ צומ שלאָפ פארלאָרנ...  ער האָט זיכ באלד דערשראָקנ אונ פונ דעררשרעק עפּעס א מינ הוסט געטאָנ – א מינ סימענ צו זיַיַנ באלעבאָס, צו שאָלעמ-ארענענ, וואָס איז הינטערנ פארקויפ-טיש געזעסנ אונ האָט פונ קיינ בייז ניט געטראכט אונ נאָכ גאָרנישט ניט כוישעד געווענ, – אזא הוסט, וואָס יענער האָט אימ גליַיַכ דערהערט אונ, דערהערנדיק, האָט ער אומרויִק אפ נאפטאָלענ א קוק געטאָנ, אונ א קוק געבנדיק, האָט ער גליַיַכ דערזענ, עפּעס איז מיטנ ייִדנ, מיטנ איינציקנ טרינקער בא אימ איצט אינ שענק, עפּעס ניט קעשורע...
ער האָט זיכ פונ זיַיַנ אָרט אופגעהויבנ, איז צו סרולינ אונטערגעגאנגענ, פריִער פונ זיַיַנ רוקנ-זיַיַט, אימ אינ פּאָנעמ ניט זעענדיק, ווי ער האָט אימ פריִער בעשאסנ אריַיַנקומענ, ניט געזענ, אונ צוקומענדיק צו אימ נעענטער, האָט ער בא אימ א פרעג געטאָנ, ווי טאָמעד אינ אזוינע פאלנ:
– רעב...  ווי רופט מענ איַיַכ, רעב ייִד?
– ווי? – האָט סרולי גליַיַכ די פראגע דערהערט, האָט זיכ א קערעווע אויס געטאָנ, אפ שאָלעמ-ארענענ א קוק געגעבנ, אונ שנעל, איידער יענער האָט נאָכ באוויזנ זיַיַנ פּאָנעמ צו זענ, אָפּגעענטפערט:
– ווי מ'האָט מיר א נאָמענ געגעבנ.
– הא...  זע נאָר... – האָט שאָלעמ-ארנ, סרולינ אנ אויסגעקערעוועטנ דערזעענדיק, אויסגעשריגנ א ביסל זיסלעכ, ווי מע דערזעט א היימישנ, אונ אויכ א ביסל ביטערלעכ איבעראשט, וויַיַל ער האָט אימ געקענט, אונ פונ אימ אויכ אנ אנונג געהאט, ווי קימאט אלע באלעבאטימ אינ שטאָט.  דערפאר איז ער אימ איצט א גרויס כידעש געווענ, וויַיַל קיינמאָל האָט ער אימ בא זיכ ניט געזענ, אימ פאר קיינ גאסט קיינ טרינקער ניט געהאט, אונ דערומ געגלייבט, וויסנדיק זיַיַנ ארט, זיַיַנע מעשוגענע גענג אינ שטאָט אונ צווישנ מענטשנ, אז אויכ זיַיַנ איצטיקס מאָל אהער קומענ איז מעשונע, אונ געוויס קיינ איבעריקנ נאכעס וועט ער דערפונ ניט האָבנ, אלנפאלס, באצאָלט באקומענ – שוינ אוואדע נישט.
– הא, זע נאָר, – האָט ער געזאָגט, – ס'איז דאָכ, דאכט זיכ, איר, ר' סרולי?
– איז וואָס האָסטו געוואָלט? – האָט סרולי מיט בייזער איבערגעפרעגט, ווי איינער, וואָס איז דעמ אנדערנ ניט גערנ, ווענ יענער האָט אימ עפּעס אינ א וויכטיקער זאכ אינעמ רעכטנ מיטנ איבערגעשלאָגנ.
– וואָס איכ האָב געוואָלט?.. – האָט שאָלעמ-ארנ שוינ א ביסל א צוריק באליידיקטער אָפּגעענטפערט. – כ'האָב געוואָלט זאָגנ...  כ'מיינ, אז א מענטש גייט עפּעס קויפנ, דארפ ער האָבנ געלט, מיינ איכ, דאָס גליַיַכנ – אינ שענק, האָט איר בא זיכ געלט, רעב סרולי?
– געלט? – האָט סרולי א זאָג געטאָנ טאָציק, האלב שיקערלעכ, אונ בעשאס דאָס זאָגנדיק, שאָלעמ-אענענ ווי פונ קאָפּ ביז די פיס אָפּגעמאָסטנ:  ווי קליינ, הייסט עס, ער איז, ווי נאריש מיט וואָס פארא נישטיקע פראגעס ער איז צו אימ איצט, ניט צו דער ציַיַט אונ ניט אפנ אָרט, געקומענ, – געלט איז בא די נעגידימ, – האָט ער געזאָגט.
– איז דערומ טרינקענ אויכ נאָר נעגידימ!..  אונ אז מע האָט ניט, זיצט מענ אינ דער היימ, מע קומט ניט צו יענעמ אונ מע הייסט זיכ ניט דערלאנגענ.  געלט, ר' סרולי, געלט דארפ מענ האָבנ...
– געלט? – האָט דאָ סרולי אויסגעשריגנ, האָט זיכ פונ אָרט א הייב געטאָנ, די האנט אינ בוזעמ-קעשענע אריַיַנגעטאָנ אונ פונ דאָרט א גרויסנ פּאק פּאָזיט ארויסגענומענ, אזא, וואָס מע קאָנ זעלטנ זענ אפילע בא ריַיַכער אוסזעענדיקנ ווי סרולי.
– נא, נעוויילע!  אָט האָסטו דיר געלט! – האָט אימ סרולי דעמ פּאק אונטער דער נאָז אונ פאר די אויגנ געשטופּט אונ אונטערגעטראָגנ.  שאָלעמ-ארענענ האָט, דאָס דערזעענדיק, לאָשנ אויסגעפעלט...  ער האָט ווירקלעכ דערזענ פאר זיכ אזוינס, אונ אינ דער האנט פונ אזא מענטשנ, וואָס ער וואָלט זיכ קיינמאָל זיַיַנע אויגנ גאָר ניט געגלייבט.
– נא, נעוויילע! – האָט סרולי נאָכ העכער געשריגנ. – נא די נעגידימ, נא דיר געלט, נעמ, וואָס ס'קומט דיר, נעמ זיכ אונ ווארג זיכ...


* * *


ס'איז שוינ געווענ פארנאכט.  סרולי איז, ארויסגייענדיק פונ שאָלעמ-ארנס וויַיַנשענק, נאָכ דעמ, ווי ער האָט זיכ צעצאָלט, אונ נאָכ דעמ, ווי ער איז מיט מעשונע פארוווּנדערטע בליקנ פונ שאָלעמ-ארענענ אונ פונ נאפטאָלע דעמ מעשאָרעס די גאנצע טרעפּ ביז דער טיר ארופבאלייט געוואָרנ – א וויַיַלע אינ געסל פאר שאָלעמ-ארנס טיר שטיינ געבליבנ.  ער האָט זיכ ווי עפּעס געייִשעווט, אָדער עפשער ניט געייִשעווט, נאָר ווי יעדער באטרונקענער, וואָס אז ער גייט ארויס פונ שענק, פארהאלט ער זיכ א וויַיַלע אונ טוט פונ קעלער אונ פונ וויַיַנ-לופט אָפּעטעמענ, קעדיי צו באקומענ מער פעסטקיַיַט אינ די פיס אונ מער קלאָרקיַיַט אינ זינענ.
אונ אָט, אז ער האָט דאָס באקומענ, אז דאָס פּאָנעמ אונ דער בליק האָבנ זיכ אימ א ביסל דערפרישט פונ דער קעלער-שיַיַנ אונ פונ לאנגנ זיצנ דאָרט אינ דער טונקל, אזוי האָט ער זיכ פונ זיַיַנ אָרט גערירט אונ זיכ געלאָזט צו דער הויפּט-גאס, אהינ, וווּ דער איידעלער מארק האָט זיכ געפונענ, אונ וווּ אויכ מוישע מאשבערס קאָנטאָר – אינ איינעמ א מויער אפנ צווייטנ שטאָק דאָרט.
ס'איז געווענ, ווי געזאָגט, שניט-ציַיַט, ווענ דער מיסכער געשלאָגנ אונ אינ שטאָט קימאט קיינע קוינימ.  סאָכרים אונ מעשאָרסים האָבנ זיכ נאָכ א לאנגנ הייסנ טאָג נודיענ אונ בראָטנ זיכ אפ דער זונ, איצט אינ קילע רעדלעכ זיכ געזאמלט פארנ אהיימגיינ אונ די קראָמענ שליסנ.  מע האָט געווארט, ס'זאל שוינ אינגאנצנ נאכט ווערנ, ס'זאָל שוינ קיינ סימענ פונ קיינ מעגלעכקיַיַט ניט פארבליַיַבנ, אז עמעצער קאָנ זיכ נאָכ פונ ערגעצ-וווּ באוויַיַזנ.  מע האָט געווארט, זיכער זיַיַענדיק, אז אזוינס איז שוינ אומעגלעכ אונ אויסגעשלאָסנ, דאָכ אָבער, קעדיי דער סאָכרישער געוויסנ זאָל ריינ זיַיַנ, אונ אויכ דאָס הארצ, וואָס האָט ניט דערלאָזט אפילע א ליאדע מינדסטנ "טאָמער" אונ "עפשער" דורכצולאָזנ...
אָט דעמלט איז סרולי צוגעקומענ צו איינער א קראָמ, וואָס אנטקעגנ מוישע מאשבערס קאָנטאָר, אונ ווי זיַיַנ שטייגער, שטומ אונ פארגליווערט, ווי ער שטעלט זיכ אמאָל אָפּ קוקנ אפ א נעסט, וואָס אפ א פענצטער-געזימס, קעדיי די פייגלעכ, ווי די גווירימ, צו שעלטנ, – אזוי אויכ האָט ער זיכ איצט אנטקעגנ מוישעס קאָנטאָר אוועקגעשטעלט.  פארטראכט, אפ קיינעמ ניט קוקנדיק, גליַיַכ קיינער איז ארומ אימ נישטאָ.  ער האָט נאָר די אויגנ צומ אריַיַנגאנג פונ קאָנטאָר געווענדט געהאלטנ, ווי ווארטנדיק אונ זיכער זיַיַענדיק, אז עמעצער דארפ זיכ פונ דאָרט באוויַיַזנ צומ סאָפ טאָג, – דעמלט, ווענ אלע קלייטנ אונ קראָמענ וועלנ זיכ שליסנ, אונ צו יענער ציַיַט – אויכ די קאָנטאָר מוישע מאשבערס.
דאָס האָט ער געווארט אפ שאָלעמ שמאריאָנ אָדער אפ צאלעל דערבארעמדיקנ, – אפ איינעמ פונ די ביידע, וואָס ער האָט צו זיי איצט נייטיק געהאט, וויַיַל ער האָט זיי געהאט וואָס צו פארטרויענ אונ איז צו זיי מיט א וויכטיקנ איניענ געקומענ.
ביידע זיי – די שטענדיקע באזוכערס פונ מוישע מאשבערס קאָנטאָר, זיַיַנע מיטהעלפער אונ מיטארבעטער, וואָס זיַיַנענ קיינמאָל פונ דאָרט ניט ארויסגעקראָכנ – געקומענ די ערשטע אונ אוועקגעגאנגענ די לעצטע, אונ דער גאנצער געלט-האנדל אונ אלע קאָנטאָר-געשעפטנ זיַיַנענ ניט אָנ זייער אָנטייל אונ אָנ זייער הילפ דורכגעפירט אונ געמאכט געוואָרנ.
סיַיַ אינ קאָנטאָר, סיַיַ אפנ גאס האָט מענ זיי קעסיידער געזענ צוזאמענ.  אָבער איינער וויַיַטער אונ אָפּגעטראָטנ פונ אנדערנ:  ווענ איינער אפ איינ זיַיַט טראָטואר, איז דער צווייטער –  אפנ צווייטנ, אפנ קעגניבערדיקנ, ווי זיי וואָלטנ זיכ איינער דאָס אנדערע די טריט געהיט, איינער דעמ אנדערנ פונ אויג ניט ארויסגעלאָזט...  כאָטש ביידע דרייענ זיכ ארומ איינ זאכ, ארומ געלט, ארומ פּראָצענט פונ געלט,  אונ ביידע זיי ארומ מוישעס קאָנטאָר, קעדיי אימ געלט-ליַיַער צו נאריַיַענ,  אונ אויכ אימ אליינ אמאָל א האלוואָע, ווענ ער האָט זיכ אינ געלט גענייטיקט, אונ ביידע האָבנ ווי פונ איינ מאָקער זייער כעיונע געצויגנ, דאָכ ווי צוויי היִענעס, צוויי קאָנקורענטנ ביטערע ארומ איינ שטיק נעוויילע, וואָס ביידע ריַיַסנ זיי פונ איינס, נאָר קוקנ קוקנ זיי אינ פארשיידענע זיַיַטנ מיט קעפּ פארדרייטע...
דער כילעק צווישנ ביידע, וואָס איינער – שאָלעמ שמאריאָנ – א נידעריטשק, שטיל פּארשוינדל מיט א כיטרע קעפּל אינ דער זיַיַט אָפּגעבויגנ, וואָס האָט זיכ עפּעס קעסיידער בא א זיַיַט גערוקט:  בא דער זיַיַט פונ היַיַזער, פּלויטנ, ווי וועלנדיק, מע זאָל אימ ניט באמערקנ, אָדער ער זאָל אינ יעדער מאָמענט פונ מעגלעכער סאקאָנע ערגעצ אינ א הויפ, אינ א טיר-לאָכ קענענ פארשווינדנ.
ער, שמאריאָנ, מיט א פרומ פּענעמל, מיט פיל פרומע קענטענישנ, א גרויסער ווייסער אינ פארשיידענע סאָרטנ אויסיִעלעכ, ווי קימאט א ראָוו;  דערצו נאָכ מיט א זעלטענעמ זיקאָרנ אפ צו געדענקענ אלצ – אלע טערמינענ אונ זמאָנעס, – ווער בא וועמענ ס'האָט ווענ געליִענ אונ אפ וואָסערע פּראָצענטנ;  ווער אָפּגעגעבנ, ווער ניט – ניט נאָר פונ היגע סאָכרימ, קליִענטנ אונ געלט-ליַיַער – נאָר אויכ פונ דער פרעמד, פונ דער סוויווע ארומ, ווער ס'איז אהער אינ שטאָט אָנגעקומענ נאָכ געלט – צו מוישענ אינ קאָנטאָר, אָדער צו אנדערע באלהאלוואָעס.  דערצו נאָכ האָט ער אפ אויסווייניק אלע געלט-קורסנ, ווערטפּאפּירנ, אקציעס, אָבליגאציעס געהאלטנ אפנ קאָפּ – נישט נאָר פונ היגנ לאנד, פונ היגע בענק אונ אקציאָנערע געזעלשאפטנ, נאָר אויכ פונ אויסלאנד, פונ אלע.
אנטקעגנ זשע אָבער צאלעל, איז סיַיַ אויסערלעכ, סיַיַ מיט זיַיַנע פיייִקיַיַטנ געווענ קימאט דער הייפּעכ זיַיַנער:  א הויכער, גליַיַכער אונ גלאטער, ווי א גראָבצאָליקע ברעט.  ער איז טאָמעד אינמיטנ טראָטואר, אָדער אָפטער נאָכ אפ דער מיט גאס געגאנגענ.  דעמ קאָפּ הויכ געטראָגנ, גליַיַכ א גאנצע שטאָט דארפ אימ אָפּטרעטנ, וויַיַל זי איז אימ שולדיק, אונ שולדיק איז זי אימ טאקע געווענ, וויַיַל אויסער מיט גרויסנ פּראָמיל, האָט ער זיכ דעריקער פארנומענ מיט וואָכער, מיט אנטליַיַענ געלט, וועמענ ס'האָט זיכ נאָר געלאָזט – באלמעלאָכעס, קליינהענדלער אונ מענטשנ אפילע אָנ שומ אָנזענ אונ אָנ שומ מינדסטער בעטיכעס אינ דער געזעלשאפט, ווי מעקלער, דינסטנ, מארק-זיצערנס אאוו.
ער איז געווענ גראָב אינ אלע זינענס, גראָב אינ קענטעניש, גרוב אויכ אינ אופירונג – סיַיַ בא זיכ אינ דער היימ בענעגייע אייגענע וויַיַב אונ קינדער, אונ באזונדערס גראָב אונ ווילד-אכזאָריעש בענעגייע אלע יענע וואָס זיַיַנענ אימ געווענ שולדיק.
אזוי האָט מענ געוווּסט אינ שטאָט פונ אימ פיל צו דערציילנ וועגנ זיַיַנע ווילדע שטיק אונ גענג בייס כויוועס אופמאָנענ, ווענ ס'האָט זיכ אימ אמאָל געמאכט א שלעכטער צאָלער.  ער האָט זיכ ניט אָפּגעשטעלט פאר גאָרניט:  פאר אָרעמליַיַט די לעצטע בעבעכעס איבערצושריַיַבנ, פאר אנ אלמאָנע דאָס לעצטע ביסל סכוירע איר פונ דער שטעל אוועקנעמענ, אונ אפילע אויכ ניט פאר אזא זאכ, האָט מענ דערציילט, ווי קומענ אמאָל צו איינעמ, וואָס איז אימ געלט שולדיק, אונ זיכ אריַיַנלייגנ אינ יענעמס וויַיַבס בעט אריַיַנ אונ זאָגנ:  ער גייט ניט ארויס, ביז דער כויוו וועט אימ ניט געסילעקט ווערנ ביז א גראָשנ.  אזוי וויַיַט גראָב, אזוי וויַיַט ניווזעדיק אונ פיייִק איז ער געווענ, צאלעל.
אָפּגערעדט שוינ פונ א לאמדנ.  א לאמדנ האָט ער געהאט דעמ איינציקנ זונ זיַיַנעמ, שוינ אנ אופגעקלערטער, שוינ אזוינער, וואָס ער פלעגט זיכ שוינ צווישנ זיַיַנ גליַיַכנ יונגעליַיַטלעכ מיט זיַיַנ טאטנס פּראָפעסיע א ביסל שעמענ אונ פונ אימ אויכ כויזעק מאכנ;  איז אויכ אימ, אָט דעמ איינ-אונ-איינציקנ זונ זיַיַנעמ, פלעגט ער, צאלעל, אָפט אינ טאטנ אריַיַנ שעלטנ: "א רועכ אימ אינ זיַיַנ טאטנ אונ אינ זיַיַנ טאטנס טאטנ", – פלעגט ער אימ אינ פּאָנעמ שריַיַענ, – וויַיַל ער האָט א טויגעניכצ א זונ – א קענעו', אנ אויפגעקלערטנ שלימאזל, וואָס ער לעבט פונ זיַיַנ טאטנס ביזאָינעס אונ פונ אָרעמענ וואָכער...
אונ אָט אפ איינעמ פונ די צוויי האָט איצט סרולי מיט זיַיַנ איניענ געווארט.
ארויסגעקומענ דער ערשטער איז דאָס מאָל צאלעל, צו וועמענ סרולי האָט, אימ דערזעענדיק, גליַיַכ פונ זיַיַנ אָרט זיכ אָפּגעטיילט אונ זיכ אימ אנטקעגנ געלאָזט.
מיר ווייסנ ניט, ווי וואָלט געווענ, ווענ ס'באגעגנט אימ צומ ערשטנ שאָלעמ שמאריאָנ;  ווי וואָלט יענער אימ אופגענומענ בא דער באגעגעניש, נאָכ דעמ, ווי ער האָט אימ נעכטנ געזענ בא זיַיַנ ביזאָיענ, ווענ מוישע מאשבער האָט אימ פונ שטוב ארויסגעטריבנ, אונ נאָכ דעמ, וואָס ס'איז אינ שטוב דאָרט געשענ.
צאלעל אָבער, וואָס אימ איז אלציינס יאָ ביזאָיענ, צי ניט ביזאָיענ, זיַיַנענ מיר זיכער, אז ווענ ער זאָל אפילע יאָ געווענ זיַיַנ דערביַיַ, וואָלט דאָס אימ אויכ פאר קיינ שטערונג ניט געדינט פונ דערנאָכ מיט אימ אינ וואָסער-ניט-איז מאסעמאטנ אריַיַנצוטרעטנ...  ביפראט, אז ער איז ניט ביַיַגעווענ, אוביפראט נאָכ, אז צווישנ די ערשטע ווערטער, וואָס סרולי האָט אימ, ווענ ער איז נאָר צו אימ צוגעגאנגענ, א זאָג געטאָנ דאָס וואָרט "געלט", אונ אָט דאָס וואָרט, ווי באוווּסט, וואָלט צאלעלנ אפילע פונ שווערסטנ לעטארגישנ שלאָפ אופגעוועקט, וויַיַל וויבאלד געלט, שטעלט ער זיכ פאר גאָרנישט ניט אָפּ:  זאָל זיַיַנ פונ וועמענס הענט, אבי נאָר דאָס אריַיַנצובאקומענ, וויַיַל געלט, זאָגט צאלעל, האָט קיינ רייעכ ניט; – איז אָט, אז צאלעל האָט פונ סרולינ אָט דאָס וואָרט דערהערט, האָט ער זיכ גליַיַכ אָנגעשפּיצט:  ער האָט דערשפּירט געשעפט, אונ כאָטש שוינ שפּעט – שוינ אפדערנאכט קימאט, אונ כאָטש נישט אפנ אָרט – אינמיטנ טראָטואר, אפנ גאס גאָר, אונ כאָטש אויב דער מענטש, וואָס איז איצט פאר אימ געשטאנענ, אנ אויסטערלישער אונ גאָר ניט קיינ געשעפט-מאנ, ווי ער האָט געוווּסט, דאָכ האָט ער אנ אויער צוגעלייגט אונ גרייט געווענ יענעמס פאָרשלאָג אָדער יענעמס וואָסער-ניט-איז איניענ אויסצוהערנ.
– ער האָט צו פארטאָנ געלט אפ איסקע, – האָט סרולי געזאָגט צו צאלעלנ, – אונ ער זוכט א באָטועכ, ער וויל דאָס אינ זיכערע הענט אָפּגעבנ, ווי, לעמאָשל, צו אזא ווי מוישע מאשבער.  אפנ פּראָצענט וועט ער זיכ ניט איבעריק שטעלנ, דעריקער איז אימ – אבי א באָטועכ.
צאלעל האָט, דאָס דערהערנדיק, אפ סרולינ א מעשונע קוק געטאָנ.  ער איז געווענ פיל העכער פונ אימ אינ וווּקס, אונ ער האָט אימ אפנ קאָפּ א קוק געטאָנ, ווי אריַיַנקוקנדיק אימ אהינ, צו זזענ, צי איז ער באמ גאנצנ זינענ...
דאָס מאָל האָט זיכ שוינ אפילע צאלעל פארכידעשט אונ האָט זיַיַנע אויגנ ניט געגלייבט.  געגלייבט האָט ער, אז אזא ווי ער, ווי סרולי, וועט זיכ געוויס צו אימ ווענדנ וועגנ א קליינער האלוואָע פאר זיכ אפ גרויסע פּראָצענטנ, ווי געוויינלעכ אנ איינער פונ אזא גראָד אונ לאגע;  אונ דעמלט, ווענ אזא פאָרשלאָג וואָלט פונ סרוליס זיַיַט געקומענ, וואָלט זיכ צאלעל צוערשט באדארפט היפּש באטראכטנ, לאנג זיכ איבערלייגנ, פיל זיכ אָנפרעגנ, דערנאָכ ערשט פאָדערנ אָרוועסנ אונ מאשקאָנעס.  איז אָבער פּלוצעמ – נא דיר גאָר אזא זאכ:  סרולי לייגט גאָר פאָר געלט אפ פּראָצענט צו געבנ, אי דאָס, וויַיַזט אויס, ניט קיינ קליינע סומע, אונ ער קוקט ניט, זאָגט ער, אפ קיינ פּראָצענטנ, אבי א גרויסנ באָטועכ.
ער האָט דערומ אימ אָנגעקוקט אונ בא זיכ דעמ כידעש ניט געקאָנט אופהאלטנ.
– ער, סרולי, געלט אנטליַיַענ? – האָט ער איבערגעפרעגט מיט האלב שפּאָט, האלב פארוווּנדערט.
– נו, יאָ, איז וואָס? – האָט סרולי געענטפערט.
– פונוואנענ קומט צו אימ געלט?
– וואָס איז זיַיַנ זאכ?  מע לייגט אימ פאָר, זאָל ער ענטפערנ:  יאָ צי ניינ, אויב ניט, וועט ער ערגעצ אנדערש גיינ.  וועט ער עמעצנ אנדערש פאָרלייגנ.
צאלעל איז געווענ פארלוירנ.  ער האָט זיכ געייִשעווט מיט דער דייע, צי זאָל ער יאָ, צי זאָל ער ניט גלייבנ, וויַיַל עפשער האָט ער גאָר פאר זיכ א כאָסער-דייע, וואָס די גאָרע רייד מיט אימ זיַיַנענ איבעריק.
אנ אנדערער אפ זיַיַנ אָרט, גלייבנ מיר, וואָלט גיכער אפ יאָ מעשוגע, ווי אפ ניט באשלאָסנ, ער וואָלט אויסגעשפּיגנ, זיכ אָפּגעקערעוועט אונ אוועקגעגאנגענ.
צאלעל אָבער, וואָס איז, ווי געזאָגט, אפנ איניענ געלט א ביסל קראנק געווענ, וואָס וויבאלד געלט,  זיַיַנענ אלע אומגלייבלעכקיַיַטנ גלייבלעכ, אונ אלע מעשוגאסנ לייגנ זיכ אפנ זינענ – צאלעל האָט, עמעס טאקע, געצווייפלט, אָבער פאָרט האָט ער זיכ אנ אָרט געלאָזט אפ טאָמער אויב ניט, אונ עפשער איז די זאכ פאָרט דאָכ ערנסט.
ער האָט דערומ, קעדיי אויספּרוּוונ סרולינ, זיכ נאָכאמאָל געווענדט צו אימ אונ בא אימ א פרעג געטאָנ:
– אונ ווענ קאָנ ער דאָס צושטעלנ, דאָס געלט?
– ווענ?  ווענ ער וועט וועלנ, ווענ ער וועט דארפנ, אפילע היַיַנט, אפילע שוינ, – האָט סרולי געענטפערט אונ האָט זיכ באלד מיט דער האנט צו דער בוזעמ-קעשענע גענומענ, גליַיַכ ער איז גרייט באלד טאקע פונ דאָרט, פונ דער בוזעמ-קעשענע, דאָס ארויסצונעמענ אונ באוויַיַזנ.
– ניינ, מע דארפ ניט, ס'איַיַלט ניט, מ'האָט ציַיַט, – האָט צאלעל געזאָגט, אונ שוינ גלייבנדיק אונ איבערציַיַגט זיַיַענדיק, האָט ער סרוליס האָנט פונ אינ קעשענע אריַיַנצוטאָנ ווי אָפּגעהאלטנ, – איצט דארפ מענ ניט, – האָט ער געזאָגט, – שפּעטער, ער וועט זענ, ער וועט זיכ אָנפרעגנ, זיכ דערוויסנ, וועט ער אימ צו וויסנ געבנ, סרולינ.
– איז זאָל זשע דאָס געדענקענ, האָבנ אינ זינענ אונ מאכנ וואָס גיכער, – האָט סרולי געזאָגט, אונ באלד האָט ער זיכ אויסגעקערעוועט אונ צאלעלנ, – ווי ער איז צומ אָנהייב א פארוווּנדערטער געשטאנענ, אזוי האָט ער אימ אויכ איצט אינ פארוווּנדערונג געלאָזט.


* * *


מיר ווייסנ, אז דאָס, וואָס מיר האָבנ דאָ נאָרוואָס דערציילט, וועט ארויסרופנ מיספארשטייעניש אונ פראגעס:
– ווי קומט צו סרולינ גאָר געלט?  וואָס איז ער פאר א צאָלער, וואָס פאר א געלט-אנטליַיַער?  פונ וואָס פארא מיטלענ אונ פונ וואָס פארא פארבאָרגענע קניפּלעכ?
איז אָט.  קעדיי דערופ צו ענטפערנ אונ דאָס צו דערקלערנ, מוזנ מיר זיכ אומקערנ צו יענעמ געשפּרעכ זיַיַנעמ מיט לוזינ, וואָס ער האָט בא אימ מיט א טאָג פריִער אינדערפרי געבעטנ אונ פארנאכט מיט אימ געהאט, אונ וואָס, איבער געוויסע טיַיַמימ, האָבנ מיר אפנ געהעריקנ אָרט זיכ אָפּגעהאלטנ פונ אימ צו געבנ, אימ דורכגעלאָזט אונ פארשוויגנ.
איצט קערנ מיר זיכ צו אימ אומ:
אז סרולי איז יענעמ פארנאכט, ווי אָפּגערעדט געווענ, אריַיַנ צו לוזינ, האָט ער אויסגעזענ, ווי איינער, וואָס אָדער ער איז ניט דערשלאָפנ, אָדער ער איז צופיל איבערגעשלאָפנ, ווענ אפנ הארצנ איז אימ זייער זויער.  ער האָט אָנגעהויבנ זיַיַנ געשפּרעכ בייז, אופגערעגט, קוקנדיק אינ א זיַיַט, ווי זוכנדיק זיכ אומזיסט אונ אומנישט יענעמ, זיַיַנ מיטשפּרעכער, אָנצוטרעטנ.
ער האָט גליַיַכ, ווי ער איז אריַיַנגעקומענ, א זאָג געטאָנ:
– ער איז געקומענ צו לוזינ, וויַיַל אויסער אימ האָט ער דאָ אינ שטאָט קיינעמ.  אלע זיַיַנענ דאָ אָדער פערד, אָדער בעהיימעס, אָדער מענטשנ ענלעכע צו זיי.
אָט אזוי, אינ אָט דעמ-אָ טאָג, האָט ער א שטיק ציַיַט א שטיק בייזנ געשפּרעכ געפירט, ביז ער איז לעסאָפ אלצ ווייכער אונ צוגעלאָזטער געוואָרנ אונ ארויסגעפאָרנ מיט דעמ, צוליב וואָס, אייגנטלעכ, ער איז געקומענ.
ער האָט דערציילט:


* * *


ער מוז אימ דאָ אָנהייבנ, לוזינ, גאָר פונ לאנג.  ער האָט זיכ דערצויגנ אינ א קליינ שטעטל אינ גאליציע, אזש באמ טיַיַכ סאנ, בא אנ אלטנ, זייער ריַיַכנ אונ שטארק קאפּריזנ זיידנ.  דער זיידע האָט אמאָל געהאלטנ גרויסע פּאָסעסיעס, דערנאָכ א גרויסנ פּריצישנ וויַיַנשענק, דערנאָכ, אז ס'האָט אימ געטראָפנ דאָס אומגליק, וועגנ וועלכנ ס'וועט באלד דאָ די רייד זיַיַנ, האָט ער אלע געשעפטנ אָפּגעלאָזט, זיי צו געלט געמאכט, זיכ פארשלאָסנ אונ פונ דער וועלט אָפּגעזונדערט.
זיַיַנ מוטער האָט ער פרי אָנגעוווירנ.  ניט זי איז געשטאָרבנ, נאָר, ווי ער האָט אינ דער פריסטער יוגנט געהערט, איז זי "אנטלאָפנ".  אונ דאָס איז פארנ זיידנ א דריַיַענדיקער אומגליק געווענ.  ערשטנס, וויַיַל ער איז געבליבנ עלנט:  קיינ וויַיַב, קיינ קינד, קיינ זינ אונ טעכטער מער;  צווייטנס, איז דאָס אנטלויפנ אליינ א מוירעדיקע שאנד דאָכ;  אונ דריטנס, איז זי, ווי ער האָט געהערט, נאָכ ניט מיט קיינ ייִד אנטלאָפנ... – "ערגער", – האָט מענ שטילערהייט צוגעגעבנ אונ אפ אימ, אפ סרוליני, אפנ קינד, אָנגעוויזנ.  וואָס "ערגער" – האָט ער ניט געוווּסט.  געוווּסט האָט ער נאָר, אז נאָכ איר אנטלויפנ האָט ער אויכ זיַיַנ פאָטער אָנגעוווירנ.
ער איז פונ שטוב פארשוווּנדנ, אונ ער איז געבליבנ א קיַיַלעכיקער יאָסעמ, אָנ טאטע-מאמע, אונ נאָר אפנ אלטנ זיידנס אויסהאלט, דערציִונג אונ האזשגאָכע.
דעמלט האָבנ זיכ דעמ זיידנס קאפּריזנ, וואָס זיַיַנענ אזוי אויכ, וויַיַזט אויס, היפּש געווענ, אדאנק דעמ אומגליק נאָכ פארשטארקט.  ער האָט זיכ, ווי געזאָגט, פונ דער וועלט אָפּגעזונדערט, זיכ אינ ערגעצ ניט געוויזנ אונ קיינעמ ניט אופגענומענ.  ער האָט זיכ אויכ געלאָזט בויענ א באזונדער שולעכל.  "יעדידיעס שולעכל", – האָט מענ עס גערופנ, וווּ ער, אונ נאָר אנ איינציקער, געציילטער אונ באצאָלטער מיניענ אָרעמע ייִדנ האָבנ דאָרט געדאוונט.  אויכ א באָד.  "יעדידיעס באָד", – האָט מענ זי גערופנ, וווּהינ ס'איז קיינער, אויסער די זיַיַניקע, ניט אריַיַנגעלאָזט געוואָרנ.
ער פלעגט גאנצע טעג לערנענ, אונ מער ווי לערנענ פלעגט ער אָפט זיצנ פארטראכט אפנ באנק-בעטל, וואָס אָנ א ווענטל.  דעמ קאָפּ פארוואָרפנ, אינ דער וואנט אָנגעשפּארט, אונ פונעמ שטענדיקנ אָנשפּארנ זיכ אינ יענער וואנט, איז אפ יענעמ אָרט א שטענדיק אויסגעריבנ גריבל אָנצוזענ געווענ, ניט געטינקעוועט אונ אונ קויטיקלעכ.
ער, סרולי, האָט זיכ אינ א וויַיַטלעכנ, אָפּגעזונדערטנ כיידער אופגעהאלטנ, וואָס מיטנ זיידנס האָט ניט צו טאָנ געהאט אונ וואָס א באזונדערער ארויסגאנג האָט אויכ געפירט צומ דרויסנ.  בייזלעכע מעלאמדימ אונ אלטע אומפריַיַנטלעכע מעשאָרסימ אונ דינסטנ האָבנ אימ געלערנט אונ אונטער זייער שמירע געהאלטנ, אונ צומ זיידנ האָט ער זיכ ניט אָנגעקערט.  דער זיידע האָט אימ קיינמאָל צו זיכ ניט גערופנ.  נאָכ מער:  וויַיַזט אויס, אז ס'איז אויכ פארזאָגט געווענ, אז מע זאָל אימ ניט צולאָזנ, ווענ ער, דאָס קינד, וועט אפילע וועלנ.  ער האָט דאָס געפילט, אונ גאָר זעלטנ דערומ, נאָר ווענ דאָס הארצ האָט אימ א צי געטאָנ פונ גרויסער קינדערשער עלנט, האָט ער, קעגנ דעמ אָנזאָג אונ פארבאָט, אפנ זיידנס שוועל זיכ באוויזנ.
ער האָט אימ אָפט געטראָפנ זיצנ א פארטראכטנ, מיטנ קאָפּ אינ וואנט אָנגעשפּארט, די אויגנ צוגעמאכט, די באָרד ארופגעסטאָרטשעט, אונ אלעמאָל האָט ער אימ געהערט עפּעס איינע אונ די זעלבע ווערטער ארויסזיפצנ:  אוי לי לביתי...  אוי לי לביתי...[19]
אז דער זיידע פלעגט אימ אמאָל דערזענ, פלעגט ער זיכ צוערשט דערשרעקנ, גרויסע אויגנ עפענענ, גליַיַכ ניט וויסנדיק, ווער ער איז אונ פונוואנענ ער האָט זיכ גאָר צו אימ אינ שטוב גענומענ.  דערנאָכ פלעגט ער זיכ א כאפּ טאָנ, אימ צורופנ, אונ אפגיכ אונ ציטעריק אימ וועלנ אָנטאפּנ, א גלעט טאָנ;  אָבער באלד האָט ער זיכ ווי אינ עפּעס דערמאָנט, דעמלט פלעגט ער אימ מיטאמאָל פונ זיכ א שטארקנ שטויס טאָנ אונ א זאָג געבנ אזוי, אז נאָר ער, דאָס קינד אליינ, אונ ניט אפילע די ווענט אינ שטוב זאָלנ הערנ: – מאמזער...  מאמזער בענ האנידע...  ער, דאָס קינד, פלעגט, די ווערטער ניט פארשטייענדיק, זיכ פארנ זאָג דאָכ דערשרעקנ, אוועק, אונ אפ לאנג, ביז א צווייט מאָל, ביז דאָס הארצ האָט אימ ווידער ניט א צי געטאָנ...  דעמלט פלעגט ער וויַיַטער אפ דער שוועל זיכ וויַיַזנ, אפ ווידעראמאָל אָפּגעשטויסנ ווערנ אונ אפ מער אונ אפ לענגער שוינ דאָס צו פארגעדענקענ.
אזוי האָט ער זיכ דערצויגנ, ביז דער זיידע איז שוינ אלט געוואָרנ אונ באדארפט שטארבנ.
דעמלט האָט ער איינמאָל צונויפגערופנ די פּניי פונ שטאָט, די שענסטע, די כאָשעוועסטע, וואָס די לעצטע יאָרנ האָט ער זיכ, מאכמעס בושע, פונ זיי דערוויַיַטערט, אונ וואָס אויכ זיי, פונ זייער זיַיַט, האָבנ אימ געשאנעוועט אונ אינ זיַיַנ שאנד אונ אומגליק ניט געוואָלט זענ – האָט ער זיי צונויפגענומענ אונ זיכ געלאָזט א צאוואָע שריַיַבנ.
ער האָט קיינעמ ניט געהאט צו באזאָרגנ, אויסער א ביסל אפ אוילעמעס, ווי ס'פירט זיכ, אונ דאָס איבעריקע אלצ האָט באדארפט געהערנ אימ, דעמ קינד, דעמ איינ-אונ-איינציקנ יוירעש זיַיַנעמ.
האָט זיכ אָבער ארויסגעשטעלט, אז שוינ אפ דער שוועל פונ קייווער זיַיַענדיק, האָט דער זיידע נאָכ אלצ דעמ ביזאָיענ ניט פארגעסנ, וואָס זי, די טאָכטער זיַיַנע, די מוטער פונ קינד, האָט אימ אָנגעטאָנ אפ דער וועלט, אונ וואָס ער איז זיכער געוויס, אז אויכ אפ יענער וועט דאָס אימ אנטקעגנ גיינ, מע וועט עס אימ דערמאָנענ, אונ אוואדע דארפ ער זיכ אלע האָר פונ קאָפּ אויסריַיַסנ;  איז אָט, דאָס געדענקענדיק, האָט ער, ניט געקוקט, וואָס אלע פּניי האָבנ זיכ אימ אנטקעגנגעשטעלט, מיט אימ פיל געטיַיַנעט אונ זיכ באמיט אימ צו איבערציַיַגנ, אז "וואָס איז דאָס קינד שולדיק, א קינד איז א קינד אאוו", – האָט ער זיכ געהאלטנ בא זיַיַנס, אונ איינמאָל פאר אלעמאָל געוואָלט דאָס קינד מאווער נאכלע זיַיַנ, אימ פונ יערושע אָפּזאָגנ.
ער האָט הארט אונ ביטערלעכ איינעמ נאָר א פּאָסעק געהאלטנ אינ איבערכאזערנ, אז "משרש נחש יצא צפע" – אז פונ א שלאנג, הייסט עס, קאָנ קיינ בעסערס פונ קיינ שלענגל ניט ארויסקומענ.  אונ וויַיַטער אונ קיינ איבעריקס האָט ער זיכ ניט געלאָזט ריידנ.  דאָכ, – נאָכ לאנגע ריַיַעס, וואָס אלע אנדערע, די פּניי, האָבנ פונ געוויסע, גרויס-באוווּסטע ספאָרימ געבראכט אונ פונ דאָרט דעמ הייפּעכ פונ זיַיַנ ווילנ אימ באוויזנ, אויסגעדרונגענ אונ אימ איבערציַיַגט, אז ער גריַיַזט, – האָט ער זיכ אונטערגעגעבנ, א ביסל אָפּגעטראָטנ אונ שוינ באשטאנענ אפ פאָלגנדיקנ:  ביז דאָס קינד וועט אויסוואקסנ, דארפ זיַיַנ דערציִונג גיינ, ווי זי איז ביז אהער געגאנגענ, אפ זיַיַנ, דעמ זיידנס, הייסט עס, אויסהאלט;  וואָס אגעוו געזאָגט, האָט מענ מיט אימ וועגנ דעמ ניט איבעריק באדארפט האָרעווענ, וויַיַל דאָס האָט ער זיכ אליינ פאר מעכוּיעוו געהאלטנ.  וויַיַטער אָבער דאָס, וואָס ער האָט זיכ געהאלטנ פאר נישט מעכוּיעוו, האָבנ שוינ יענע, די פּניי, בא אימ אויסגעריסנ, אויסגעדונגענ, אונ א צווייטנ פּונקט מיקויעכנ קינד אריַיַנגעשטעלט, אונ נעמלעכ:  א געוויסע, גרויסע סומע ווערט פאר אימ אינ זיכערע הענט פונ גרויסע באטוכימ אוועקגעלייגט, אז אינ פאל (אָט דעמ טניַיַ האָט ווידער דער זיידע געפאָדערט אריַיַנצושטעלנ אונ אויסנעמענ, וויַיַל אנדערש וויל ער ניט, אנדערש באשטייט ער ניט), אינ פאל, אויב ער וועט גיינ אינ די גוטע וועגנ, די געוווּנטשענע פאר אימ, פארנ זיידנ אליינ, אונ פארנ גאנצנ קאָהאָל געוווּנטשנ, אונ ער וועט אָפּהיטנ אלצ, וואָס דער ייִדישער דינ אונ דאס[20] פאָדערט, דעמלט וועט מענ אימ זי, אָט די סומע, צו א געוויסנ עלטער זיַיַנעמ מעגנ ארויסגעבנ. – "פארוואָס נעמט ער אזוי אויס? – וויַיַל, – האָט דאָ דער זיידע צוגעגעבנ שוינ מיט א שלאבערדיק מויל, אָבער נאָכ מיט הארבנ וואָרט אונ בעטוכעס, – וויַיַל, עמעס, ער האָט זיכ פונ ייִדנ, – וואָס אפשער ווייסנ זיי מער פונ אימ, פארשטייענ מער, – זיכ געלאָזט איבערעדנ, אונ ער גיט נאָכ;  אָבער ער האלט זיכ בא זיַיַנעמ – אונ זיַיַנ גרויסנ אומגליק טראָגט ער אינ הארצנ אונ פירט אימ אויכ אינ קייווער אוועק – אז וויי איז זיַיַנ אומגליק, נאָר פאר גאָט אונ פאר מענטשנ איז דאָכ ניט צו לייקענענ, אז בלוטנ האָט ער טרייפע, אונ פונ אזוינעמ קאָנ מענ, ווער וויסט וואָס נאָכ צו דערווארטנ;  אזוי, אז העלפנ אזוינע איז ער ניט מעכויעוו, אָבער אזויווי ער קאָנ דאָס ניט פאָרויסזענ, איז זאָלנ גאָט אונ מענטשנ זענ, אונ שפּעטער, אינ דער ריכטיקער ציַיַט, מישפּעטנ..."
– ער וויל דאָ, אגעוו, צוגעבנ, אז ווענ ער האָט וועגנ דעמ דעמלט דערהערט, – וויַיַל אינ דער גאנצער שטאָט, פארשטענדלעכ, איז וועגנ דעמ דעמלט די גרויסע רייד געגאנגענ אונ אויכ אינ שטוב באמ זיידנ, צווישנ די ראביייִמ, דינסטנ אונ מעשאָרסימ, – איז אָט, אז צו זיַיַנ אייער זיַיַנענ דערגאנגענ די ווערטער, וואָס פיל מיַיַלער האָבנ דעמלט געהאלטנ אינ איינ איבערכאזערנ:  "מאווער נאכלע זיַיַנ", "יערושע", "געלט" אאוו. – איז געדענקט ער ניט, צי איז ער גראָד דעמלט טאקע עפּעס ניט געזונט געווענ, צי דערוויסנדיק זיכ וועגנ דעמ, האָט דאָס אליינ אפ אימ מיטאמאָל אזוי קרענקלעכ געווירקט, – אזוי צי אזוי, נאָר אז ער האָט איינמאָל בא אזא געשפּרעכ דערהערט דאָס וואָרט "געלט", האָט ער מיטאמאָל דערשפּירט, ווי עפּעס א קאָפּווייטעק אונ א ניטגוטקיַיַט – ביז אינ בויכ אריַיַנ אונ ביז די קישקעס, אונ פונ דעמלט אָנ רופט בא אימ אלעמאָל ארויס דאָס וואָרט דאָס זעלבע קימאט, ווי דעמלט – א שרעקלעכנ עקל, ניט נאָר צו דעמ אליינ, נאָר אויכ צו אלע די אפילע, וואָס האָבנ דאָס אונ פארמאָגנ...
ער האָט דעמלט דערפילט דעמ טאמ פונ עלנט אונ פונ אָפּגעשטויסנ זיַיַנ אפילע פונ דעמ, וואָס וואָלט אינ א געוויסער מאָס זיַיַנ עלנט געקאָנט לינדערנ – פונ זיידנ.  באזונדערס האָט ער דאָס דערפילט די לעצטע טעג פונ פאר דעמ זיידנס שטארבנ.  ווענ די שטוב איז שוינ געווענ אָפנ פאר פארשיידענע מענטשנ אינ שטאָט, וואָס זיַיַנענ געקומענ מעוואקער כוילע זיַיַנ, אונ אויכ פונ אנדערע, וואָס פריִער האָט מענ זיי, אויסער די אויבנ דערמאָנטע טיַיַמימ – איבער דעמ זיידנס אָפּגעזונדערטקיַיַט – קיינמאָל ניט געזענ;  איצט, ווענ אלע טירנ שוינ אָפנ, אונ ווער ס'האָט געוואָלט, איז אריַיַנ אונ ארויסגעגאנגענ, האָט אויכ ער, דאָס קינד, איינמאָל זיכ דערלויבט צומ זיידנ אינ שטוב אריַיַנצוקוקנ.  ס'איז שוינ געווענ פאר לעצט...  אָבער ווענ דער זיידע האָט אימ דערזענ, האָט ער אפילע דעמלט געדענקט אונ אימ אפילע אפ די אויגנ ניט געלאָזט, ער האָט, אימ דערזעענדיק, זיכ צעוויינט, אונ מיט א שוואכער גסיסע-האנט אנ אָפּטריַיַבנדיקנ מאכ געטאָנ:
– זאָל ער, הייסט עס, אוועקגיינ, זיכ אימ פאר די אויגנ ניט וויַיַזנ אונ אימ זיַיַנע לעצטע מינוטנ ניט פארפינצטערנ...
דער זיידע איז געשטאָרבנ.
ער וויל דאָ ניט דערציילנ, וואָס ער איז אויסגעשטאנענ – פריִער בא די אָפּעקונעס פונ זיַיַנ אייגענער שטאָט, פונ זייערע קינדער, אונ ביכלאל פונ שטאָט-קינדער, – איסער דעמ צונאָמענ, וואָס איז אימ נאָכגעגאבענ אונ האָט אימ באלייט, זינט ער איז ארויס פונ זיידנס שטוב אונ פונ אונטער דער האזשגאָכע פונ יענע מענטשנ, וועלכע זיַיַנענ פונ זיידנ געשטעלט געוואָרנ אימ צו שיצנ.
ער וויל אויכ ניט דערציילנ פונ דעמ, וואָס ער איז שפּעטער אויסגעשטאנענ פונ אנדערע אָפּעקונעס פונ אנדערע שטעט, וווּהינ די ערשטע, די זיַיַנ-שטאָטיקע, האָבנ אימ איבערגעפירט, זעענדיק, אז אינ דער היימ, בא זיכ, וועט אזא, ווי ער, צו קיינ רו אונ צו קיינ טאכלעס ניט קאָנענ קומענ, ניט אינ דער יוגנט אונ אויכ ניט שפּעטער, ווענ ער וועט עלטער ווערנ, מאכמעס דעמ שלעכטנ שעמ, וואָס באלייט אימ.
אָט דער שלעכטער שעמ האָט אימ אָבער אויכ אינ אנדערע שטעט באלייט.  ניט געקוקט אפ זיַיַנע גוטע פיייִקיַיַטנ, אפ זיַיַנ ווילנ צו לערנענ אונ קענענ לערנענ, האָט זיַיַנ צונאָמענ אימ גערויבט די רו באטאָג, דעמ שלאָפ באנאכט, אונ פארקערט:  אָט די אלע זיַיַנע מיַיַלעס אונ דאָס אויסצייכענענ זיכ אינ לערנענ האָט ארויסגערופנ אונ געשאפנ א באציִונג צו אימ א פארקערטע צו דער, וואָס אזוינע אייגענשאפטנ רופנ ארויס בענעגייע אנדערע.  פארקערט, אָט די פיייִקיַיַטנ האָט מענ צוגעשריבנ ניט אימ אליינ, ווי די אלע אנדערע, ווענ זיי פארמאָגנ אזוינע, נאָר ווידעראמאָל דעמ צונאָמענ, דה. דער אויסטערלישער געבורט-לאגע זיַיַנער, ווי אלע אזוינע, וועלכע מע טיילט אויס אונ מע האלט די מיַיַלעס זייערע ניט פאר זייערע, נאָר ווי פונ אויסנ זיי געקומענ, וויַיַל די "קעפּ" זייערע – "מאמזער-קעפּ""...
אזוי איז ער זיַיַנ גאנצע יוגנט ארומגעגאנגענ געדריקט, ער האָט זיכ קיינ אָרט ניט געפונענ, אונ איינער נאָר א טרוימ האָט אימ באהערשט:  וואָס גיכער עלטער ווערנ, קעדיי ארויס פונ רעשוס פונ די אלע, וועלכע האָבנ, לויט זיַיַנ לאגע אונ לויט דעמ זיידנס צאוואָע, געהאט צו זאָגנ אפ אימ – ארויס, הענ פונ זייער גיַיַסטיקער אונ הענ פונ זייער געלט-אפּעטראָפּסעס, מער יאָרנ קריגנ אונ די יערושע אינ די הענט אריַיַנבאקומענ, אונ דעמלט וועט ער אוועק אינ אזוינע ערטער, וווּ מע קענ אימ ניט, וווּ זיַיַנ נאָמענ וועט פאר קיינ פאל אהינ שוינ ניט דערלאנגענ.  אונ דאָרט וועט ער אָפּרוענ, טאָנ מיט זיכ, וואָס ער וועט וועלנ אונ אינ דער שטיל אונ באטראכטנ זיַיַנ וועג אינ לעבנ אונ זיַיַנ טאכלעס זיכ אויסטיילנ.
אונ אז די ציַיַט איז געקומענ, אז זיַיַנ טרוימ איז אימ פארווירקלעכט געוואָרנ, איז זיַיַנ פרייד אזוי גרויס געווענ, אונ אלע פארבאָרגענע קויכעס האָבנ אינ אימ אזא רעד אונ שטראָמ געטאָנ, אז ער איז קראנק געוואָרנ.
דעמלט האָט ער זיַיַנ ערשטע קרענק באקומענ – די, וואָס איז באשטאנענ אינ דעמ, וואָס ער האָט זיכ איַיַנגערעדט, אז ער מוז געפינענ זיַיַנ מוטער.  ער מוז זי ווענ-ניט-איז דערזענ,  זי וועט אימ אומגעריכט אנטקעגנ קומענ אונ זיכ צו אימ דערקענענ.  ער פלעגט ארומגיינ א דולער:  אינ יעדער אומבאקאנטער האָט ער געגלייבט זי צו באגעגענענ.  אינ א יונגער – ווענ ער איז נאָכ יונג געווענ, אינ אנ עלטערער – ווענ ער איז שוינ עלטער געוואָרנ;  אונ ס'איז דערגאנגענ אזוי וויַיַט, אז ער האָט אייניקע מאָל אפילע גאנצע ריַיַזעס פירגענומענ אהינ, אינ די ערטער, וווּ זיַיַנ געבורט-שטאָט איז געלעגנ.  ער האָט פונ ארומ, בא וועמענ נאָר מעגלעכ, אפ איר זיכ אָנגעפרעגט, זיכ געלאָזט געלט קאָסטנ, אז אנדערע זאָלנ אימ העלפנ זוכנ, אונ ס'איז אימ ניט געלונגענ, אונ נאָכ יעדער אזא-אָ ריַיַזע האָט ער זיכ צוריק צו זיַיַנ אָרט אומגעקערט א צעבראָכענער, אנ אויסגעשעפּטער, אונ, ווי פונ א הויכ אָרט אינ א טאָל אראָפּגעוואָרפנ, איז מיט זיַיַנ גאנצ זעקל מידע ביינער אפ א לאנגער ציַיַט אזוי ליגנ געבליבנ, ביז ס'איז אימ איבערגעגאנגענ, ביז ער האָט ווידער, אזוי-אָ ליגנדיק, קויכעס אָנגעזאמלט, אונ ביז ער האָט זיכ ווידער פונ יענעמ טרוימ אָנגעפילט, אונ גענומענ גלייבנ צו קענענ אימ פארווירקלעכנ, – אונ דעמלט האָט ער זיכ ווידער אפ זוכעריַיַ געלאָזט.
אזוי עטלעכע מאָל, ביז ער האָט זיכ אינגאנצנ מעיאעש געווענ אונ פונ ייִעש זי פארגעסנ...  אונ דעמלט האָט אימ די צווייטע שלאפקיַיַט אונטערגעקומענ, יענע, וואָס איז אימ נאָכ אינ זיַיַנ פריסטער יוגנט באפאלנ, ווענ ער האָט דאָס ערשטע מאָל, ווענ מע האָט אינ זיַיַנ זיידנס שטוב פונ זיַיַנ יערושע גערעדט, – געבראָכנ, ס'האָט זיכ אימ איצט אָפּגערופנ מיט אזא שטארקיַיַט, מיט אזא קראפט, אז אלצ, וואָס האָט אימ א מינדסט נאָר דערמאָנט אינ דעמ, האָט בא אימ ארויסגערופנ דאָס זעלבע, ווי דעמלט.
דעמלט האָט ער אויכ א ניידער אונ א שוווּע געגעבנ, פונ זיַיַנ אייגנס, וואָס ער האָט אצינד,  אונ וואָס ער וועט אמאָל נאָר האָבנ, זיכ אָפּצוזאָגנ,  דערפונ קיינ האנאָע ניט האָבנ, – ניט נאָר די האנאָע פונ פאר זיכ אליינ דאָס אויסצונוצנ, נאָר אויכ אפילע פונ דער האנאָע אנ אנדערנ דערמיט גוטס צו טאָנ.  ער האָט ניט געקאָנט פארליַיַדנ, ווענ קאפּצאָנימ ווילנ זיכ זענ באגליקט, ארויס פונ זייער שטאנד אונ איבערגיינ צו א העכערנ, צו א מער גליקלעכנ.
דעמלט אויכ האָט ער זיכ אינמיטנ לעבנ געבראָכנ.  ער האָט, לויט זיַיַנ דערציִונג אונ קענטעניש, וואָס ער האָט ביז דעמלט שוינ געהאט דערוואָרבנ, געקאָנט גיינ אינ וועג, וואָס פאר אזוינע, ווי ער, איז אויסגעטראָטנ – א לערנער צו זיַיַנ אונ זיכ פארייניקנ צו יענע, וואָס פונ לערנענ מאכנ זיכ די מעלאָכע, ווי א ראָוו אאוו;  ביפראט ער, וואָס האָט נאָכ דערצו א היפּשנ פארמעגנ געהאט, וואָס דערפונ אונ פונ לערנענ, ווי באוווּסט, לאָזט זיכ היפּש מאכנ אונ זיכ הויכ ארופרוקנ.
ער אָבער האָט ניט אזוי געטאָנ.  ער האָט זיכ פארקערט, שטארק נידעריק אראָפּגעלאָזט.  ס'האָט אימ עפּעס א צי געטאָנ אראָפּ, דערצו האָט זיכ אימ א צופאל געמאכט – א כאווער, ווי ס'מאכט זיכ, וועלכער האָט אימ דעמ וועג אהינ געוויזנ, אונ ער ווייסט אליינ ניט, וויִאזוי – ער האָט דאָס קימאט ניט באמערקט, גליַיַכ ס'וואָלט מיט אימ געשענ אינ שלאָפ, אינ א כאָלעמ – נאָר מיטאמאָל האָט ער זיכ דאָרט געטראָפנ.
– וווּ? – דאָרט, וווּ אזוינע פונ זיַיַנ שטאגער אונ פונ זיַיַנ לאגע טרעפנ זעלטנ;  צווישנ אזוינע, וואָס זעלטנ, אז אזא, ווי ער, פונ אזא הויכנ גראד, פריער באמ זיידנ, דערנאָכ אפילע בא די אָפּעקונעס זיַיַענדיק – קאָנ זיכ גאָר פאָרשטעלנ, אז אזוינס איז וווּ אונ ווענ נאָכ מעגלעכ...  "שאָפל האמאדרייגע"[21] איז ווייניק צו זאָגנ.  ניינ, נידעריקער פונ נידעריקנ...
– וויִאזוי ער קומט אהינ אונ פארוואָס ער האָט זיכ א שטיק ציַיַט דאָרט אופגעהאלטנ?  מעגלעכ דערפאר, וואָס דאָרטנ האָט אימ קיינמאָל קיינער ניט געקאָנט אויסווארפנ דאָס, פונ וועלכנ ער האָט, צווישנ זיַיַנ גליַיַכנ זיַיַענדיק, פריִער, אמאָל אזוי שטארק געליטנ.  ניט אויסווארפנ – ערשטנס, דערפאר, וויַיַל קיינער האָט זיכ מיט זיַיַנ פארגאנגענהיַיַט, מיט זיַיַנ שטאמ אונ ייִכעס ניט אינטערעסירט אונ זיכ ניט געוואָלט דערוויסנ, אונ ווענ אפילע יאָ, זיַיַנענ אזוינע זאכנ צווישנ יענע גאָר א קליינער פּסול געווענ, וויַיַל דאָרט זיַיַנענ אלע אזוינע, אונ דאָרט האָט מענ געזענ אויכ פיל ערגערס...  מעגלעכ דערפאר...  ווי ס'זאָל ניט זיַיַנ, נאָר ער האָט זיכ דאָרט געפילט פריַיַ, אופגעבונדנ אונ אָנ אלע יענע צוימענ, מיט וועלכע די גאנצע וועלט, אויסער יענע, צווישנ וועלכע ער איז אריַיַנגעטראָטנ, פילט זיכ געשפּאנט אינ זיי, געענגט אונ געבונדנ הענ בענעגייע מענטש צו מענטש, הענ בענעגייע מענטש צו גאָט.
ער האָט זיכ געפילט אזוי, אז צוערשט האָט אימ ניט געארט צו ווערנ א מעשאָרעס אינ א וויַיַנשענק, וווּ פּאָשעטע פּויערימ אונ געוויינלעכע שטאָטליַיַט פונ א קריסטלעכער באפעלקערונג פלעגנ טרינקענ, וווּ מע פלעגט זיי אויסטרענצלענ אינ שיקרעס ביז לעצט, סיַיַ דער באלעבאָס פונ וויַיַנשענק אליינ, סיַיַ אויכ די באדינער, וואָס האָבנ זיכ פאר קיינע פּאסלאָנעס ניט אָפּגעשטעלט, פאר קיינע מיִעסקיַיַטנ ניט, אפילע ביז גנייווע...
ס'האָט אימ אויכ ניט געארט דערנאָכ, נאָכנ שענק, מיט אייניקע פּארשוינענ ארומצוגיינ איבער די הויפנ, וווּ איינער האָט געשפּילט אפ א פידל, אונ ער – אפ א פלייט, אפ וועלכנ מע האָט אימ אינ א קעלער-לאָכ-קאָמפּאניע אויסגעלערנט אונ מיט אימ לאנג איַיַנגעשטודירט.  ער איז אומגעגאנגענ מיט ייִדנ אונ אויכ מיט ניט-ייִדנ-קאָמפּאניִאָנענ, מיט ווענגרעס, מיט מאָלדאוואנעס אונ אנדערע, פריִער נאָר אינ זיַיַנ געבורט-לאנד, דערנאָכ אויכ גרענעצנ געשמוגלט אונ אויכ אינ פרעמדע לענדער זיכ אומגעשלעפּט.
ס'איז געווענ סאמע אינ ברענ פונ זיַיַנ יוגנט.  אונ פארשטענדלעכ, אז "צו אכצנ יאָר – צו כופּע", ווי ס'איז אָנגעזאָגט אונ געבאָטנ צו מענטשנ, וואָס לעבנ אינ געוויינלעכ אָנגענומענע זיטנ אונ איַיַנגעשטעלטנ שטייגער, האָט ער שוינ ניט אויסגעפילט.  ער האָט שוינ געלעבט אונ זיכ אופגעפירט, ווי יענע, וואָס זיַיַנענ אזוי וויַיַט פונ שטייגער, אונ וואָס קיינ שומ פארבאָטנ האלטנ זיי ניט אָפּ אונ שטייענ זיי אינ וועג ניט...  ער האָט אויווער געווענ אפ אלצ, אפ וואָס פאר אנ אוויירע נאָר ס'איז אימ צו דער האנט געקומענ, ביי די ערגסטע, הארבסטע, ביז אזוינע,  וואָס ס'איז ניט קעדיַיַ אפילע פארנ מויל צו ברענגענ.
ער האָט דעמלט אזוי וויַיַט געהאלטנ, אז ער האָט שוינ אפילע ניט געדענקט קיינ אוויירעס פאר אוויירעס.  ער האָט אלצ געטאָנ אזוי ווי אינ אומשולד, נישט טראכטנדיק אונ נישט געדענקענדיק אפילע דערביַיַ, אז אנדערע טוענ אנדערש אונ אז ער איז נאָרוואָס אוועקגעגאנגענ פונ א טוירע, אינ וועלכער ער האָט שוינ זייער וויַיַט געהאלטנ, אונ וואָס זיַיַענדיק אונ האלטנדיק זיכ בא איר, האָט אימ קיינמאָל אפנ זינענ ניט געקאָנט קומענ, אז אזוינס, וואָס ער טוט איצט, איז גאָר מעגלעכ אונ איז אינ מענטשלעכנ געדער.
מיט איינעמ וואָרט, ער איז וויַיַט פארגאנגענ, אזוי וויַיַט, אז ווענ ער האָט איינמאָל, נאָכ זייער א שענדלעכער מיַיַסע, זיכ געכאפּט, האָט ער די מוטער זיַיַנע אפ צוריק ביז אינ זיַיַנ געבורט אריַיַנ פארשאָלטנ, אונ אפ זיַיַנע ליפּנ זיַיַנענ אימ געקומענ יענע ווערטער, מיט וועלכע דער זיידע פלעגט אימ אינ דער יוגנט, ווענ ער פלעגט זיכ צו אימ אמאָל אינ שטוב אריַיַנשטעלנ, באגעגענענ, – די ווערטער:  "מאמזער"...  "מאמזער בענ האנידע"...
יאָ, ער מוז זיכ מוידע זיַיַנ, אז די גאנצע יענע ציַיַט האָט ער קעסיידער געפילט עפּעס ענלעכס אפ דעמ, פאר וואָס דער זיידע זיַיַנער פלעגט, אימ דערזעענדיק אלמאָל, אימ ווי ניט וועלנ דערקענענ אונ ניט וויסנ, – דאָס מיינט ער דאָס, וואָס האָט אימ מעגלעכ געמאכט מיטאמאָל אזוי שארפ, אזוי אומגעריכט אונ אזוי גוואלטיק אָנ כאראָטע איבעריַיַסנ מיט זיַיַנ אלעמ פארגאנגענעמ, געלערנטנ אונ דערוואָרבענע מידעס אונ אָנ שומ צאר אונ ווי אפ אָט דעמ ווילדנ וועג פארקערעווענ, – דאָס מיינט ער דאָס, וואָס איז אימ געקומענ, געוויס,  אדאנק זיַיַנ אָפּשטאמ אונ געבורט-בלוטנ.
ער האָט אויכ געפילט, אז ער דארפ מיט עפּעס אָט דעמ פארקערעווע בארעכטיקנ, אונ בארעכטיקנ קאָנ ער אימ נאָר דערמיט, וואָס ער וועט וואָס וויַיַטער, אלצ מער אינ זיַיַנ איצטיקער לאגע זינקענ, זינקענ ביז אריבערנ האלדז אונ אויערנ, אזוי, אז ער זאָל עפילע ניט געדענקענ, אז ער איז ווענ אמאָל גאָר אינ אנ אנדער לאגע געווענ.
אונ אזוי האָט ער טאקע געטאָנ.  ביז...  ער האָט זיכ געכאפּט...  אונ אזויווי ער ווייסט ניט, וויִאזוי ער איז געקומענ צו זיַיַנ יערידע, וויִאזוי ער האָט פּלוצעמ אונ אומגעריכט פאר זיכ אליינ אראָפּגענידערט, אזוי ווייסט ער אויכ ניט, וויִאזוי ער איז צוריק צו זיַיַנ פריִערדיקנ שטאנד ארופ.
ער ווייסט נאָר, אז מיטאמאָל, אינ איינעמ א טאָג, האָט ער מיט אלע זיַיַנע יענע כאוויירימ-ליַיַט פארענדיקט אונ איז ווידער ארופ אויבנ.  ער איז געקומענ צווישנ די זעלבע, פונ וועלכע ער איז פריִער מיט א שטיק ציַיַט געהאט אוועק, אונ די גאנצע צווישנ-ציַיַט, וואָס ער האָט פארבראכט, ווי ניט געהער צו זיַיַנ, זיַיַנענ זיי אימ, ווי פונ זינענ ארויס, אָפּגעמעקט געוואָרנ.
ס'איז אפ אימ ניט צו זענ געווענ קיינ פלעק, קיינ מינע אונ קיינ האוויַיַע פונ דאָרט, גליַיַכ ער וואָלט דאָרט גאָר קיינמאָל ניט געווענ, גליַיַכ קיינ היימישער, קיינ אייגענער קימאט.  אונ נישט נאָר קיינ פרעמדע האָבנ דאָס ניט באמערקט, נאָר אפילע ער אליינ – ניט.  ער האָט גליַיַכ גענומענ ריידנ צו די, צו וועלכע ער האָט זיכ איצט אומגעקערט, מיטנ זעלבנ לאָשנ, ווי ער האָט גערעדט פריִער, איידער ער האָט זיי פארלאָזט.  אזוי, אז קיינער האָט זיַיַנ אָפּוועזנהיַיַט פונ דער צווישנ-ציַיַט נישט כוישעד געווענ אונ זיַיַנ מינדסטע שיַיַכעס-האָבנ גאָר צו אנדערע, צו אזוינע, וואָס ווענ מע ווייסט, וואָלט מענ אימ זיכער אפ קיינ שוועל ניט געלאָזט אונ קיינ מינדסטע מאגע-מאסע מיט אימ ניט האָבנ.
באזונדערס האָט מענ ניט באמערקט דערפאר, וויַיַל אז ער האָט זיַיַנ קאָמפּאניע פארלאָזט, האָט ער זיכ ניט אומגעקערט מאמעש טאקע אהינ, פונוואנענ ער איז, אָפּגייענדיק, צו זיַיַנ קאָמפּאניע אָנגעקומענ.  ניינ, ער האָט אינ א ווילד-פרעמדער שטאָט אויסגעוואנדערט, זיכ אוועקגעלאָזט, – אינ אנ אָרט, וווּ מע קענ אימ ניט לאכלוטנ, וווּ קיינ סימענ פונ זיַיַנ יוגנטלעכער אונ שפּעטערער פארגאנגענהיַיַט איז ניט געווענ אויסצוגעפינענ;  אונ דאָרט, אזויווי קיינער האָט ניט געוווּסט פונ אימ, איז ער גליַיַכ אופגענומענ געוואָרנ, ווי א גליַיַכער צווישנ גליַיַכע, ווי א גוטער לערנער, וואָס האָט זיכ נאָכ דערצו אויכ זייער גוט געהאלטנ, ליַיַטיש זיכ געפירט, קיינ סימענ בייז ניט ארויסגעוויזנ, קיינ סימענ פונ אנדערש דענקענ אָדער אנדערשדיקער אופירונג, אזוי אז ס'איז אויכ ניט געווענ קיינ סיבע פאר אנ אנדער באציִונג צו אימ, ווי צו אלע אנדערע.
שפּעטער א ביסל האָט ער זיכ אָבבער ווידער א גליטש געטאָנ.  ער האָט באמערקט, אז א מינ צולאָכעס וואקסט אינ אימ, וואָס קומט אימ אָפט צומ גאָרגל, ווארגט אימ אונ צווינגט אימ, ער זאָל ארויס פאר אלע די, וואָס האלטנ אימ פאר איינעמ פונ זיי אלע – ארויס מיט ווערטער אָדער מיט מיַיַסימ קעגנ פיל פונ דעמ, וואָס פונ זיי איז אָנגענומענ אונ פונ דויר-דוירעס פאר הייליק געהאלטנ.
מ'האָט אימ, נאטירלעכ, גענומענ רוידעפנ.  ער האָט זיכ דערומ אויכ אפנ ניַיַעמ אָרט ניט געהאלטנ.  גענומענ וואנדערנ, אונ אומעטומ, איבערנ זעלבנ טאמ, אָפּגעשטויסנ זיכ געפילט אונ אזוי שטארק גערוידעפט, אז אינ אייניקע ערטער איז עס מיט אימ דערגאנגענ דערצו, אז מ'האָט זיכ בענעגייע אימ געשטעלט, ווי צו איינעמ א פּארשוינ, א שטיק ווילדפלייש, ווי צו א מינ פעלשער אונ באטריבער פונ קאָהאָל, וועלכער ריַיַסט מיט זיַיַנ עמונע אונ גייט איבער צו אנ אנדערער, אונ ער באנוגנט זיכ ניט דערמיט, נאָר ער פארמאסערט נאָכ די זיַיַנ-גלייביקע צו די פרעמדע, ווענ קאָהאָל איז דעמלט אימ "מאטערדאָמ", מאכט זיַיַנ בלוט העפקער, אז ווער ס'וויל, קאָנ מיט אימ טאָנ, וואָס ער וויל, אפילע ביז הארגענענ.
יאָ...  ס'איז שוינ בא אימ דערגאנגענ אויכ ביז מעסירע.  ער איז פאר קאס אויכ דערגאנגענ דערצו, אז ער האָט שוינ אמאָל אויכ צו א גאלעכ אריַיַנגעטראָפנ אונ מיט אימ גאָר נאָענטע באקאנטשאפט פארפירט.  אזוי, אז ס'האָט שוינ אפילע געהאלטנ דערביַיַ, אז זיַיַנ זיידנס מוירעס, וואָס איבער זיי האָט ער אימ געוואָלט מאווער נאכלע זיַיַנ, פונ יערושע אָפּזאָגנ, האָבנ שוינ שיר ניט געהאלטנ בא מעקוּיעמ ווערנ.
אינ דער לעצטער מינוט אָבער האָט ער זיכ געכאפּט אונ איז פונ דערשרעק אוועק צומ הייפּעכ:  צו גרויסע אונ צו באוווּסטע ראביייִשע הויפנ אינ יענעמ קאנט, וווּ ער האָט זיכ דעמלט געפונענ;  ער האָט היפּש דאָרט פארבראכט, געטאָנ אלצ, קעדיי צו קאָנענ צושטיינ צו יענע, וועלכע ווארעמענ זיכ ארומ יענע גלויבנס-פיַיַערנ, געוואָלט מיט אלעמענ באגליַיַכ זיַיַנ, ניט איבערצוקלערנ אונ ניט צו באמערקנ דאָס, וואָס קיינע גלויביקע באמערקנ ניט.
ער האָט אָבער ניט געקאָנט.  ער איז אויכ פונ דאָרט – פונ אייניקע הויפנ גאָר מיט ביזאָיענ אונ פונ אנדערע נאָכ מיט ערגער – פאריאָגט געוואָרנ אונ אינ א לעצטנ הויפ האָט מענ אימ גאָר פאר א מעשוגענעמ געמאכט.  ווענ ער האָט איינמאָל דאָרט א ווילדע אוולע איַיַנגעזענ, וואָס קעדיי צו טאָנ דעמ רעבנ פונ הויפ א  געפעליקיַיַט, האָבנ פיל אָנגעזעענע אונ באוווּסטע ראבאָנימ א בעפיירעשנ דינ געפעלשט, אימ פארדרייט אונ אימ אויסגעטיַיַטשט, ווי ער האָט זיכ בעשומאויפנ ניט געלאָזט אויסטיַיַטשנ, אונ אז ער האָט זיכ אריַיַנגעמישט, זיכ געשטעלט אונ מיט טויזנטער ריַיַעס באוויזנ דעמ הייפּעכ אונ ארויסגעפירט אפ דער שיַיַנ די פעלשונג, האָבנ די מעקוראָווימ, די אייגענע פונ הויפ אונ פונ רעבנ, קיינ אנדער אייצע אונ מיטל ניט געפונענ, ווי נאָר אימ פאר מעשוגע מאכנ.  אונ מע האָט אימ טאקע געמאכט:  ער איז א שטיק ציַיַט א געבונדענער, טאקע ווי מעשוגע, אינ א פינצטערער קאמער ערגעצ אָפּגעלעגנ.
ער איז אויכ פונ דאָרט אוועק.  ער איז שוינ דעמלט עלטער געווענ.  אָבער קיינ שטוב האָט ער זיכ ניט געבויט:  ניט כאסענע געהאט אונ קיינע קינדער;  יאָ כאסענע געהאט אונ זיכ געגעט;  פארשיידענע פּארנאָסעס געהאט אונ זיי אָנגעווירנ;  פארשיידענע מעלאָכעס זיכ אויסגעלערנט אונ זיי פארלאָזט.  אונ וווּנדערלעכ, פאר דער גאנצער ציַיַט איז אימ קיינמאָל אפנ געדאנק ניט געקומענ צו ברעכנ זיַיַנ ניידער בענעגייע זיַיַנ געלט.  נאָכ מער:  ס'איז אימ ביכלאל אפנ געדאנק ניט געקומענ, גליַיַכ ער האָט דאָס גאָרניט געהאט, ניט פארמאָגט.  ער פלעגט דאָס מיט זיכ נאָר פונ שטאָט צו שטאָט אומטראָגנ, אונ וווּ געקומענ, פלעגט ער דאָס אפ א זיכער אָרט אוועקלייגנ, באוואָרענענ אונ שוינ – טויט, מער האָט ער דערפונ ניט געדענקט, גליַיַכ ווי פונ א זאכ, וואָס איז גאָר אפ דער וועלט ניט בענימצע.
ער האָט די גאנצע ציַיַט אויכ אלעמאָל געפּרוּווט זוכנ אנ איינעמ, וועמענ ער זאָל זיכ פארטרויענ, פאר וועמענ ער זאָל זיכ קאָנענ אויסריידנ, אָבער צו וועמענ ער איז ניט צוגעגאנגענ, וועמענ ער האָט ניט פארנ פארטרויונגס-מאנ אויסגעוויילט, איז ער יעדעס מאָל אוועק פונ יענעמ אנ אנטוישטער, א האלב-צעבראָכענער, וויַיַל באלד נאָכ דעמ, ווי ער האָט נאָר מיט א מינדסט וועגנ זיַיַנ אָפּשטאמ דערמאָנט, אזוי האָט יענער אפ אימ שוינ געקוקט ווי אפ א קרעציקנ, ווי אפ אזא, וואָס איז א געפאר צו שטיינ לעבנ אימ, וואָס מע דארפ זיכ פונ אימ וואָס וויַיַטער האלטנ אונ דאָס ליַיַב אונ די זעל פונ אימ אָפּטראָגנ.
ער האָט זיכ דערומ פארשלאָסנ, אָפּגעזונדערט פונ צו טאָנ האָבנ מיט וועמענ-ניט-איז, אונ דאָס איינציקע, וואָס ס'האָט נאָכ ווענ אינ דרינ פאר אימ א שטיק כיַיַעס געשטעקט, איז געווענ – אמאָל אינ דער שטיל אונ אמאָל אינ דער הייכ זיכ אָפּשעלטנ.
אונ דעמלט איז אימ די דריטע שלאפקיַיַט אונטערגעקומענ.  דאָס מיינט ער אימ, יענעמ,  דעמ פּארשוינ זיַיַנעמ, א מינ דיבעק, וואָס ער האָט אימ אמאָל בא זיַיַנ טיש זיצנדיק, בייס א סודע פּראווענ, זיכ אנטקעגנ זיצנ געטראָפנ.  א פּארשוינ, אנ אָפּגעריסענער, א באָרוועסער, וועלכער האָט אימ דערמאָנט אינ איינעם פונ יענע, מיט וועלכע ער האָט אמאָל אינ זיַיַנ העפקער-אונ יערידע-ציַיַט צו טאָנ געהאט.
ער האָט זיכ אימ אומגעריכט באוויזנ, אונ ער, סרולי, האָט, אימ דערזעענדיק, זיכ די אויגנ געריבנ, זענ, צי זעט ער אימ טאקע בעעמעס.  אונ אז ער האָט זיכ איבערציַיַגט, אז יאָ, האָט ער זיכ צוערשט שטארק דערשראָקנ, ער האָט אויסגעשפּיגנ, ווי מע שפּיַיַט אפ א שלעכטער אויסוויַיַזעניש, אָדער נאָכ א וויסטנ כאָלעמ.  אָבער יענעמ האָט דער שפּיַיַ נישט אויסגעמאכט, ער איז רויִק געבליבנ, ווי געווענ, די ערשטע מינוטנ נאָר געקוקט אפ אימ אונ געשוויגנ, דערנאָכ שוינ מיט אימ אויכ א געשפּרעכ פארפירט אונ פּאמעלעכ-פּאמעלעכ זיכ צו אימ אויכ אינ כאווערשאפט איַיַנגעקויפט.
פונ דעמלט אָנ טרעט יענער ניט אָפּ פונ אימ, האלט זיכ מיט אימ איניינעמ, טיילט מיט אימ דאָס גוטע, ווי דאָס שלעכטע, אונ ער, סרולי, איז שוינ אזוי צוגעוווינט צו אימ, אז ווענ ס'גייט אוועק א ציַיַט אונ יענער איז ניטאָ אונ וויַיַזט זיכ ניט, גייט ער אימ שוינ אָפּ, בענקט ער שוינ נאָכ אימ, אונ פארקערט, ער, סרולי, זוכט שוינ איצט גאָר יענעמס כאווערשאפט.
יענער האָט אימ פאר דער ציַיַט אפ פארשיידענע געדאנקענ ארופגעפירט, פארשיידענע זאכנ אימ פירצונעמענ פאָרגעלייגט, אמאָל גליַיַכע, אמאָל קרומע, אונ איינער א לעצטער געדאנק זיַיַנער איז דער, – ער זאָל זיכ איצט צו לוזינ באוויַיַזנ אונ זיכ אויסריידנ.
פארשטענדלעכ, ער, סרולי, ווייסט, אז ס'איז מער נישט, ווי א קרענק, אונ אז אפ קיינ קרענק בויט מענ ניט אונ מע מאכט דערפונ קיינ וועזנ, אָבער איזנ איז ער יענעמ דאנקבאר;  דאנקבאר דערפאר, וואָס ער האָט אימ ניט געלאָזט אליינ, האָט אימ אָפט געוועקט, געשטויסנ, אונ דאָס האָט אימ געבראכט דערצו, וואָס ער איז איצט אויכ צו אימ, צו לוזינ, געקומענ, ווי געזאָגט, אפ זיכ אויסריידנ, אונ דאָס, וואָס ליגט אימ אפנ הארצנ, ארויסברענגענ, אונ אימ זאָגנ פאָלגנדיקס:
– ער נייתיקט זיכ אינ "כיזעק", אינ עמעצנס אָנהאלט...  ס'איז אימ שווער אומצוגיינ מיט א פארשנורעוועטנ ביַיַטל אונ נעשאָמע.  ער האָט שוינ די לעצטע ציַיַט פיל געטראכט וועגנ מאטער-ניידער זיַיַנ זיכ, דאָס געלט ארויסציִענ, מעגלעכ, נאָר צוליב זיכ, מעגלעכ, אויכ צוליב אנדערע, – ער ווייסט אליינ ניט, צוליב וואָס.  ער וואָלט דערומ געוואָלט לעבנ א שטארקערנ פונ זיכ שטיינ, פונ א שטארקערנ זיכ לאָזנ אייצענ אונ אָנפירנ, אונ אזא-אָ שטארקנ, מוז ער זיכ מוידע זיַיַנ, האָט ער איצט אינ אימ, אינ לוזינ, געפונענ.  ער וויל זיכ איבערגעבנ מיט אלצ, וואָס ער האָט, אפ וואָס יענער וועט נאָר וועלנ, אפ וווּהינ יענער וועט אימ פירנ – אפ גלויבנ, איז אפ גלויבנ, אפ נישט – איז נישט, ס'געווענדט זיכ אינ יענעמ.  ער פילט, אז אויב נישט, קאָנ ער, מעגלעכ, ווידער ערגעצ שלעכט פארקריכנ – מעגלעכ אינ שיקרעס, אונ ער מוז זיכ ווידער מוידע זיַיַנ, אז די לעצטע ציַיַט האָט ער זיכ שוינ טאקע א ביסל דערלויבט אונ אויכ מאטער-ניידער געווענ צוליב שיקרעס...


* * *


מיר וועלנ זזיכ דאָ ניט פארהאלטנ, קעדיי אויספירלעכ צו דערציילנ, וויִאזוי לוזי האָט, נאָכ דעמ ווי ער האָט דאָס אלצ אויסגעהערט, אפ סרולינ געקוקט, וואָס ער האָט אימ געענטפערט:  צי פארשוויגנ, צי געטרייסט, צי אימ א געוויסע ריכטונג אָנגעוויזנ, ווי ס'פירט זיכ אינ אזוינע פאלנ.  דאָס אלצ גייט אונדז איצט ניט אָנ, אונ ניט דאָס איז אונדז געווענ דער איקער אינעמ אלעמ אויבנ דערציילטנ.
ס'וועט אונדז גענוג זיַיַנ נאָר צו דערמאָנענ, אז באלד נאָכ אָט דעמ געשפּרעכ, ווי די לייענער געדענקענ, ווענ מע האָט נאָכ לוזינ פונ מוישע מאשבערס עסשטוב א מענטשנ אריַיַנגעשיקט, אימ רופנ צו טיי-טרינקענ, האָט ער אומגעריכט פאר אלע אינ עסשטוב דעמלט צוזאמענ מיט סרולינ זיכ באוויזנ, ווי עפּעס צונויפגערעדט, האלב אייגענע אונ ווי מענטשנ צו איינ דייע; אזוי אז דער ברודער מוישע, ווי מע געדענקט, האָט דאָס גליַיַכ באמערקט אונ האָט געהאט דערפונ גרויס ערגערניש, אונ דאָס איז אויכ מעגלעכ א שטיק סיבע געווענ צו דעמ קריג, וואָס איז דערנאָכ אויסגעבראָכנ צווישנ די ברידער, – איז אָט, דאָס געדענקענדיק, ווענ מענ זיכ שוינ קאָנענ פאָרשטעלנ אונ אויכ א געוויסנ סימענ האָבנ, אז אלנפאלס, איז סרולי פונ לוזינ ניט אָפּגעשטויסנ געוואָרנ, ווי פונ אנדערע, אז א געוויסנ טייל מיטגעפיל האָט ער בא אימ זיכער יאָ געפונענ;  אָבער צי האָט ער אימ אפ לאנג צו זיכ צוגעבונדנ, צי נאָר אפ קורצ, צי אפ א גרעסערער ווירקונג, צי נאָר אפ א דערוויַיַליקער, אפ א קליינער – וועלנ מיר שפּעטער זענ, אונ פונ דער וויַיַטערער דערציילונג, צו וועלכער מיר קערנ זיכ גליַיַכ אומ, זיכ איבערציַיַגנ.


</p></div><div><head>VII</head>

<head>אפ "פּרעטשיסטער יאריד"
</head>
<p>

אנ אנדערשמאָל וואָלט שטאָט פונ אָט די ניַיַס פיל גערעדט.  א קלייניקיַיַט!  דער באוווּסטער לוזי מאשבער, דער, וועלכער האָט געקאָנט זיַיַנ דער שטאָלצ אונ דער מוסטער בא יעדער כסידישער איידע, צו וועלכער ער וואָלט צוגעשטאנענ, אפילע צו די פאָרנעמסטע אונ באוווּסטע, האָט זיכ אזוי אומגעריכט א בייג געטאָנ אונ זיכ אראָפּגעלאָזט גאָר צו אזוינע, וואָס האָבנ קיינ מינדסטנ אָנזענ, הענ מיט זייער נישטיקער צאָל, הענ מיט זייער, מישטיינס-געזאָגטנ פארנעמ, – צו יענע, וואָס קיינער דערמאָנט זיי אפילע ניט, אונ ווענ יאָ, איז מיט ביטל אונ פאראכטונג, ווי פארשטענדלעכ צו אזוינע, וואָס קאָהאָל האָט זיכ פונ זיי אזוי דערוויַיַטערט, אז כסידישנ אוילעמ איז קימאט פארווערט מיט זיי זיכ מעשאדעכ צו זיַיַנ.
א קלייניקיַיַט – לוזי בא די בראסלעווער!  וואָס דאָס האָט אימ שוינ, צומ אלעמערשטנ, געבראכט מיט זיַיַנ ברודער מוישענ איבערצוריַיַסנ.  אזוי איבעריַיַסנ, אז די שטאָט האָט קימאט קיינמאָל אזא פאל ניט געהערט, אז אזוינע ברידער זאָלנ זיכ אפ אזא ניט-ברידערשנ אויפנ צעגיינ;  אפ אזא אויפנ, אז איינער, דער ייִנגערער, מוישע, זאָל דעמ עלטערנ אזוי פּויגייע בעקאָוועד זיַיַנ, אונ דער עלטערער, לוזי, זאָל, פונ זיַיַנ זיַיַט, דעמ ייִנגערנ אזא ביטערנ ביזאָיענ אָנטאָנ פאר שטוב-אייגענע, פאר פרעמדע אונ פאר גאנצ שטאָט, וואָס האָט זיכ דערנאָכ דערוווּסט, זיכ געמוזט דערוויסנ, אונ זאָל אימ זיַיַנ שטוב פארלאָזנ פּלוצעמ, אינמיטנ באנאכט,  ווי איינער, וואָס פארלאָזט א כורווע, וועלכע האלט אָט באלד באמ איַיַנפאלנ.
ס'איז נאָכ ניט געהערט געוואָרנ!  דערצו נאָכ, ווי מע האָט איבערגעגעבנ, בעשוטפעס אונ צוזאמענ מיט יענעמ פּארשוינ, מיט סרולינ, וואָס קיינער האָט קיינמאָל קיינעמ ניט געזענ מיט אימ ווענ-ס'איז-ניט-איז צוזאמענ גיינ, אָדער וואָסער-ניט-איז אייסאָקימ האָבנ, קיינ כאווערשאפט ניט שליסנ אונ פריַיַנטשאפטלעכ מיט אימ אפ קיינ איינ סטעזשקע ניט שטיינ, אונ דאָ – נא דיר גאָר פּלוצעמ אזא זאכ:  קיינער ניט, אונ לוזי יאָ!  אונ נאָכ אזוי נאָענט, אזוי צוזאמענגעזונגענ, אז לוזי האָט זיכ פאר זיַיַנ קאָוועד איַיַנגעשטעלט, אונ דאָס באליידיקנ אימ מיצאד זיַיַנ ברודער מוישע האָט אימ פאר אנ אויסרייד אונ סיבע געדינט מיטנ ברודער זיכ צעגיינ אונ מיט סרולינ זיכ צונויפגיינ.
באזונדערס וואָלט זיכ אנ אנדערשמאָל שטאָט צערעדט, אונ איר פאנטאזיע וואָלט זיכ צעשפּילט, געוווירע ווערנדיק נאָכ אזא מיַיַסע, ווי די מיַיַסע מיט סרוליס געלט, וואָס האָט זיכ בא אימ באוויזנ.
עמעס, אויכ איצט האָבנ די, וועלכע האָבנ זיכ דערפונ דערוווּסט, צוערשט זיכ ניט געגלייבט.  אָבער אז שאָלעמ-ארנ האָט, שטייענדיק אינ טאלעס-אונ-טפילנ אינ שול, פאר אנ איידע ייִדנ, פאר מענטשנ, וואָס קענענ אימ פונ לאנג פאר דעמ, וואָס ער איז, אלנפאלס, פאר ניט קיינ אויסטראכטער, קיינ ליגנער, – אז שאָלעמ-ארנ האָט פאר אנ איידע ייִדנ אינ טאלעס-אונ-טפילנ שטייענדיק זיכ געשוווירנ:  "ער זאָל אזוי זענ אלדאָס גוטס, ער זאָל אזוי דערלעבנ מאָשיעכנ, ווי ער האָט אליינ געזענ בא יענעמ א פּאק פּאָזיט, אזא, וואָס מע זעט בא גרויסע גווירימ זעלטנ, אזא, פאר וועלכנ מע וואָלט לויט אימ, שאָלעמ-ארענענ, א האלבע שטאָט אָרעמע מיידלעכ געקאָנט כאסענע מאכנ";  אונ ביפראט נאָכ, ווענ שאָלעמ-ארנ האָט דערצו מיט אלע פּראָטימ דערציילט, וויִאזוי סרולי איז צו אימ אינ שענק אריַיַנגעקומענ, וויפל ער האָט אויסגעטרונקענ, אונ אז ער האָט די גאנצע ציַיַט גערעדט צו זיכ אליינ אונ אז ער האָט אפילע בא זיַיַנ מעשאָרעס נאפטאָלע כשאד ארויסגערופנ – האָט שוינ קיינער ניט געצווייפלט.  מע איז די ערשטע מינוטנ ווי אָנ לאָשנ געבליבנ, דאָס אויסהערנדיק, דערנאָכ האָבנ זיכ האשאָרעס גענומענ שיטנ, איינע אומגעלומפּערטער פונ דער אנדערער, איינע פאנטאסטישער פונ דער אנדערער, שטערנס האָבנ זיכ געקנייטשט, קעפּ זיכ געבראָכנ, זוכנדיק באשייד פאר דעמ, וואָס קיינער, דער גרעסטער פאנטאזיאָר אפילע, וואָלט זיכ קיינמאָל אזוינס ניט פאָרגעשטעלט, ניט אויסגעפאנטאזירט.
– נא דיר גאָר אזא זאכ!  אזא פּארשוינ, ווי סרולי, מיט געלט!  אונ מיט נאָכ אזויפיל געלט!  פונוואנענ?  פונ וואָס?  וווּ האָט זיכ עס צו אימ גענומענ אונ פארוואָס האָט קיינער קיינמאָל ביז אהער אפילע קיינ מינדסטע אנונג ניט געהאט וועגנ דעמ?..
אנדערע האָבנ זיכ אויכ געמיט ארויסצוגעפינענ א געוויסנ צוזאמענהאנג צווישנ די צוויי מיַיַסעס – מיַיַסע לוזי אונ מיַיַסע סרולי.  ביפראט, אז אינ איינ אונ דער זעלבער ציַיַט זיַיַנענ זיי דאָכ פאָרגעקומענ, זיכ געטראָפנ, אונ אינ יענעמ טאָג טאקע זיַיַנענ זיי זיכ צונויפגעגאנגענ – האָט דאָס דאָכ אוואדע גערייצט אונ אינ קאָפּ זיכ געביסנ.
אנ אנדערשמאָל, זאָגנ מיר, וואָלט אָט די ניַיַס שטאָט איבעראשט.  די שטאָט וואָלט פונ דעמ פיל גערעדט, דאָס לאנג אינ מויל געקיַיַט, פארשיידנ דאָס דערציילט אונ איבערדערציילט, יעדערער וואָלט עפּעס צוגעלייגט, צוגעגעבנ, דער כידעש וואָלט זיכ צעוואקסנ, פריִער איבער שטאָט אליינ אונ פונ הויז צו הויז זיכ צעגאנגענ, דערנאָכ ארויס אויכ אויסער דער שטאָט, אפ דער גאנצער געגנט ארומ, ביז א האלב וועלט וואָלט מיט דעמ צו טאָנ געהאט אונ געקלונגענ.
יאָ, אנ אנדערשמאָל.
דאָס מאָל אָבער איז די ניַיַס אינמיטנ איבערגעריסנ געוואָרנ אונ האָט קיינ פארשפּרייטונג ניט באקומענ, מאכמעס ס'האָבנ זיכ דערנעענטערט די טעג פונ גרויסנ יאָר-יאריד "פּרעטשיסטע" – יענער יאריד, וואָס גאנצ שטאָט ריכט זיכ א גאנצ יאָר אפ אימ, אונ אינ די טעג, וואָס פאר אימ, ווערנ אפילע די גרעסטע שולנ אונ קלויזנ, וואָס זיַיַנענ שטענדיק געפּאקט פונ דאוונער, שיטער אונ פּוסטלעכ;  אלע איַיַלנ דעמלט, מערסטנטייל דאוונט מענ שוינ אפילע דעמלט אינ דער היימ, אזוי אז די נעסט פונ ניַיַס, די הויפּט-פאשפּרייטער זייערע, די שולנ אונ קלויזנ, האָבנ איַיַליק אונ נאָר מיט שפּיצנ אויער די ניַיַס אופגעכאפּט, האָבנ קוימ באוויזנ זי אפנ צונג צו נעמענ, אָבער קיינ מעגלעכקיַיַט ניט געהאט זי איבערצובאוווּנדערנ, פונ זייער זיַיַט צו איר צוגעבנ, צולייגנ אונ אינ וויַיַטערנ גאנג זי לאָזנ.
קיינ ציַיַט, וויַיַל – "פּרעטשיסטע".


* * *


זאָל אונדז דאָ דערלויבט ווערנ זיכ לענגער אָפּשטעלנ אונ זאָגנ אויספירלעכ וועגנ "פּרעטשיסטע", וויַיַל די גרייס אונ ראָל פונ דעמ יאריד האָט ניט נאָר פאר די N-ער שטאָטליַיַט, נאָר, ווי מע וועט זענ, אויכ פאר אונדז א פיל גרעסערנ אינטערעס אונ באטיַיַט, ווי געוויינלעכ אנדערע יארידנ.
פאר אלעמענ האָט די שטאָט דעמלט אויסגעזענ, ווי א באלאגערונגס-לאגער.  טויזנטער אונ איבערטויזנטער פּויערימ, שליאכטע, הענדלער, פּריצימ, ליוועראנטנ, ציגיַיַנער, בעטלער אונ גאנאָווימ האָבנ זיכ אהינ, אינ N פונ נאָענטע,  פונ וויַיַטע אונ גאָר וויַיַטע קריַיַזנ אונ קאנטנ געצויגנ – אפ פורנ, אפ פערד-אונ-וועגלעכ, אפ קאָטשנ, קארעטעס, ריַיַטנדיק אונ אויכ צופוס גייענדיק.
די שטאָט איז געווענ צו ענג אפ זיי אלעמענ אריַיַנצונעמענ.  פיל זיַיַנענ דערומ געבליבנ לאגערנ ארומ דער שטאָט.  דער גרויסער ראָוו אָבער, וועמענ ס'האָט געגליקט אונ זיכ יאָ איַיַנגעגעבנ אריַיַנ אינ שטאָט, האָט פארנומענ: – וווּ א פּלאצ, איז א פּלאצ, וווּ ניט קיינ פּלאצ, איז ניט, אונ וווּ ס'ניט-איז אפ א גאס, א געסל, א סיטקע, א ליקל, אבי נאָר אָרט, וווּ פורנ האָבנ זיכ געקאָנט ענג איינס לעבנ אנדערנ אויסשטעלנ, אונ מענטשנ זאָלנ שוינ ניט האָבנ אפילע וווּ זיכ דורכצורוקנ.
א טאָג פריִער פארנ יאריד, האָבנ זיכ אריַיַנגעצויגנ אינ N פונ אלע שליאכנ, וועגנ אונ ראָגאטקעס פּויערשע פורנ מיט אָפּגעשניטענעמ פונ פעלד, מיט אָפּגעריסענעמ פונ סאָד אונ גאָרטנ אונ אויכ מיט אויסגעהאָדעוועטע שטוב-אונ פעלד-באלעכאימ – ווער מיט א קו צומ וואָגנ צוגעבונדנ, ווער מיט א קעלכל – אונטערנ וואָגנ, ווער מיט א לאָשעקל, לעבנ די פערד לויפנדיק, אונ ווער ס'האָט געהאט א כאזערל אָדער עטלעכע אפנ וואָגנ אינ א זאק ליגנ אונ  קוויטשענ.
טויזנטער קוילעס האָבנ זיכ געהערט, ווענ דאָס אלצ איז, פונ אלע זיַיַטנ אָנקומענדיק, אינ שטאָט זיכ צוזאמענגעפאָרנ:  א מעקענ פונ קי, וועלכע זיַיַנענ פונ זייערע היימישע שטאלנ אונ טשערעדעס ארויסגעריסנ געוואָרנ, א הירזשענ פונ יונג-פערד אונ לאָשעקלעכ, נישט געוווינטע צו ראש אונ ענגשאפט פונ שטאָט, א קוויטשעריַיַ פונ כאזיירימ, וועלכע האָבנ זיכ פארשיידנ אפ די געמבעס געריסנ, ווי פארנ קוילנ, פארנ שעכטנ.
דער טומל אויסערגעוויינלעכ – פונ אלעמ דעמ, וואָס איז אינ שטאָט פונ אויסנ געבראכט געוואָרנ אפ דאָ אָפּצוזעצנ אונ פארקויפנ, אונ פארנ געלט, וואָס איז אָפּגעלייזט געוואָרנ, טאקע באלד דאָ אפנ אָרט אויסגעגעבנ צו ווערנ, קעדיי שטאָטישע זאכנ איַיַנצוהאנדלענ, ווי ביליקנ צעלניק, רימעריַיַ-אונ געשפּאנ-זאכנ, קליידער, שיכ, טוכ, טיכלעכ, שאלנ פאר מענער, קינדער, דערהויבט אָבער פאר פּויערשע פרויענ אונ טעכטער, פאר וועלכע די שטאָט האָט זיכ געפליַיַסט אונ זייער געשמאק, זייערע באליבטע שטאָפ-מוסטערנ אונ פארבנ געקאָנט, געוווּסט אונ אויסגעלערנט.
דאָס געזעמל, ווי פונ א געוויסער, באזונדערס אפ די "טאָרהאָוויצעס", אפ די גרויסע יאריד-פּלעצער, וווּ פערד אונ קי זיַיַנענ פארקויפט אונ איַיַנגעהאנדלט געוואָרנ;  דאָרט, וווּהינ ליוועראנטנ האָבנ גאנצע פּארטיעס פערד געבראכט – בעסערע – פאר פּריצימ, געמיינערע – פאר שליאכטע – אונ דאָרט זיי אויסגעפּרוּווט, די קוינימ זייער גאנג אונ לויפ-פיייִקיַיַט צו באוויַיַזנ;  דאָרט, וווּ גאנצע טעג האָבנ ביַיַטשנ געקנאקט, פערד זיַיַנענ, צו שטריק געבונדנ, אינ קריַיַז אָדער ניט אינ קיינ קריַיַז אומגעלאָפנ, אונ אוילעמ, גרויסער אוילעמ, סיַיַ קויפער סיַיַ גלאט ניַיַגעריקע, האָבנ באשעפטיקט אָדער ליידיקגייעריש יענע קריַיַזנ ארומגעשטעלט.
דאָרט אויכ ציגיַיַנער מיט פּויערשע פערד האָבנ מיט קנאקנדיקנ לאָשנ אונ מיט שווינדל-קאָמפּאניעס די פּויערימ געוואָלט נארנ, אונ יענע האָבנ זיכ ניט געלאָזט, ניט גלייבנדיק אונ גוט קענענדיק די ציגיַיַנער.  זיי, די פּויערימ, האָבנ שאָענלאנג זיכ געדונגענ, לאנג זיכ רעדלעכוויַיַז געייִשעווט, פיל מאָל דעמ האנדל באקוקט אונ אימ אויסגעפּרוּווט, אונ לעסאָפ דאָכ געהאנדלט אונ זיכ אויכ – אמאָל מער, אמאָל ווייניקער, – טאקע אריַיַנגענארט.
אפ די טוווּע-מארקנ האָבנ מערסט ייִדנ געהאנדלט, געשוויצט אונ געשווינדלט.  יעדער האָט זיַיַנע פונ לאנג באקאנטע פּויערימ אָפּגעזוכט אונ מיט זיי געוויינלעכ געשעפט געשלאָסנ – ווייניקער לוינבאר, נאטירלעכ, פארנ פארקויפער, מער פארנ איַיַנקויפער, אָבער דאָכ אינ דער מאָס אונ אינ דער גרענעצ פונ לוינבארקיַיַט, וויַיַל פאָרט האָט מענ דאָ צו טאָנ מיט באקאנטע, מיט לאנגיאָריקע קוינימ.  פארשטענדלעכ אָבער, אז מיט ניט-באקאנטע, מיט צופעליקע קוינימ, איז מענ זיכ שוינ א ביסל ערגער באגאנגענ אונ פיל מער געשווינדלט.
דאָרט האָט מענ געקאָנט זענ, ווי לעבנ טוווּע-וואָגנס, פונ היפּשע קריַיַזנ פּויערימ ארומגערינגלט, וועגט מענ טוווּע, אינ גרויסע זעק אונ לאנטעכער, געבראכט פונ פרישער היימ אָדער פונ וויַיַטע פּריצישע עקאָנאָמיעס.  די פּריצישע עקאָנאָמענ אָדער די פויערימ – די אייגנטימער פונ דער טוווּע, זיַיַנענ מיט קלאָרנ כעזשבנ געקומענ, מיט געוויסער צאָל אונ מאָס:  אזויפיל אונ אזויפיל מעסטלעכ, קאָרעצ...  אונ וויִאזוי אונטער די הענט, אָט דאָ טאקע, אפ דער וואָג ליגנדיק, אונ בא זיי אפ די אויגנ, ווערט בא זיי זייער אייגנטומ אָדער דאָס אייגנטומ פונ זייערע באלעבאטימ, די פּריצימ, איַיַנגעשרומפּנ, אונ דאָס קומט פאָר אדאנק דעמ, וויַיַל דער קויפער פונ דער טוווּע פעלשט, שטעלט אונטער א פוס אונטער דער וואָג, שטעלט זיַיַנ לעבנ איַיַנ אינ קאָנ, וויַיַל אויב מע וואָלט דערזענ, איז ער מיט ליַיַב-אונ-לעבנ ניט זיכער אונ מיט קיינ גאנצנ אייווער וואָלט ער שוינ ניט ארויס פונ קריַיַז.  ביידע שוויצנ, סיַיַ דער קויפער, וויַיַל אנגסט אונ טויט-שרעק האָבנ זיכ אימ אינ שווייס פארוואנדלט, סיַיַ אויכ די פארקויפער, וויַיַל זיי שטייענ געפּלעפט, כידעשנ זיכ, וווּנדערנ זיכ, קאָנענ בעשומאויפנ ניט גלייבנ, אז זיי האָבנ, אינ דער היימ וועגנדיק, אזא גראָבנ טאָעס געהאט, צוזעענדיק, ווי א שטיק כעזשבנ אונ פארמעגנ גליטשט זיכ זיי פונ די הענט ארויס, אונ זיי קאָנענ זיכ גאָרניט העלפנ, וויַיַל וואָס קאָנ מענ מאכנ, אז וואָג איז דאָכ פאָרט וואָג?..
אזוי די קליינע הענדלער, מערסטנטייל אָרעמע איבערקויפער, אזוי אָבער אויכ דער גרויסער ראָוו ציגיַיַנער, ליוועראנטנ, ביז פּריצימ אפילע, וואָס זיי אליינ שטייענ ווי פונוויַיַטנ, מישנ זיכ, קלוימערשט, ווייניק אינעמ פארהאנדלענ דאָס, וואָס זיי האָבנ אהער אפנ יאריד געבראכט פונ פערד, פלאקס, טוווּע-מוסטערנ אינ טיכלעכ איַיַנגעבונדנ, קעדיי גרויסע פּארטיעס אפ דער בירזשע צו פארקויפנ.  אָבער דערפאר טוענ די פארטרעטער זייערע – זייערע אָנגעשטעלטע, פארוואלטערס אונ עקאָנאָמענ – דאָס, וואָס לאָזט זיכ טאָנ אינ אזוינע פאלנ, אינ אזוינע גרויסע יארידימ, בייסנ היציקנ האנדל, ווענ דער טומל איז גרויס אונ די לופט פול שווינדל.
אויכ גאנאָווימ, פּאָשעטע קעשענע-ליַיַט, שטייענ דעמלט ניט אָפּ, טוענ זייער זאכ, ווי די "מעלאָכע" אונ די הייסע ציַיַט פאָדערט.  צו די היימישע, שטאָטישע גאנאָווימ קומענ דעמלט אָנ פונ אלע עקנ, פונ וויַיַטע קריַיַזנ אהער זיכ צוגעשטעלט, אויכ פרעמדע – פלינקע הענט, גאָלדענע פינגער, זשוואווע שלעפּער, דרייענ זיכ צווישנ פערד-אונ-וואָגנ, דאָרט, וווּ ענג, וווּ א געזעמל, ריַיַבנ זיכ אינ געדיכטעניש, ריַיַבנ זיכ ניט אומזיסט, נוצנ אויס די קענטעניש, קעדיי זיכ צו דער ציַיַט וואָס גיכער אָפּטראָגנ אונ זיכ ארויסרוקנ, אונ אויכ, ווענ זיי האָבנ די ציַיַט, די רעכטע ציַיַט פארשפּעטיקט אונ זיי ווערנ געפּאקט – נוצנ זיי אויס די קענטעניש אזוי, אז זיי זאָלנ געשלאָגנ ווערנ נישט אינ די ערטער, וווּ די שלעגער ווילנ, נאָר אינ יענע, וווּ זיי לוינט, וווּ ס'וועט זיי אמווינציקסטנ שאטנ, זיי זאָלנ ארויס אָנ א מומ אונ זיי זאָלנ די "ארבעט"-פיייִקיַיַטנ אפ א לאנגער ציַיַט ניט פארלירנ.
אָט אזוי, ווער ס'נארט גרויס, ווער קליינ, ווער ס'גאנוועט מער, ווער – ווייניקער.
אָבער ס'מאכט ניט:  גנייווע איז גנייווע, אונ יאריד בליַיַבט יאריד, אונ פונ מאָל צו מאָל פארגעסט מענ, וויַיַל דאָס לעבנ אונ די נויט אינ שטאָט-אונ דאָרפ-פארקער ווערט פונ דער גענארעריַיַ ניט מינדער – אינ געוויינלעכע יאריד-טעג, ביפראט "פּרעטשיסטע".
סאָפקאָלסאָפ איז דאָכ "פּרעטשיסטע", אויסער א יאריד – אויכ א שטיק יאָנטעוו פאר אלעמענ – פאר פּויערימ, וואָס נאָכנ האנדל פארברענגט מענ אינ די שענקנ.  אנדערע, וועלכע די שענקנ קאָנענ שוינ ניט אריַיַנעמענ, טרינקענ אליינ, אָדער צוזאמענ מיט באקאנטע פונ אייגענע אונ נאָענטע דערפער אינ דרויסנ, אונטערנ הימל, אפ די גאסנ, אפ די הויפנ, אפ די פּלעצער – אפ די וואָגנס, אָדער אפ דער ערד אויסגעזעצטע, אויסגעלייגטע אויכ אונטער די וואָגנס.
יאָנטעוו פאר פּויערשע פרויענ, וואָס טאָמעד אפנ יאריד טוענ זיכ מיט עפּעס באניַיַענ:  מיט א פארביק טיכל, פארטעכ, קליידל, שטיוול אאוו.;  פאר קינדער, וואָס ווערנ אמאָל מיטגענומענ – א היטל, די גרייס וועדליק פארנ טאטנ, אפנ קליינעמ קעפּל, אָנצוטאָנ, מיט א גרויסנ דענעק אונ לאקירענעמ דאשעק, וואָס מע זעט דערפונ די וועלט ניט ארויס, אונ דאָכ איז דאָס אָנגעטאָנ, אונ טאטע-מאמע שפּיגלענ זיכ אונ זיַיַנענ צופרידנ...
נישט געקוקט אפ דער גענארעריַיַ, פארגינט זיכ דאָכ דער גרויסער פּויערשער אוילעמ אפנ יאריד דעמלט א ביסל פונ דאָרפישנ שטארק שפּאָרזאמענ געדער ארויסצוגיינ, אונ אויסער די געבראכטע מיַיַכאָלימ פונ דער היימ – ברויט, כאזער – ווערט דעמלט אויכ א מינ שטאָט-מיַיַכל מיט גרויס גיריקיַיַט געפּרוּווט, ווי א האלב-וויַיַסע בולקע;  אמאָל, פאר וויַיַבער אונ קינדער – א קרענצל הארטע בייגל, הארט ווי שטיינ פונ א גאנצ יאָר זונ אונ זומער, אונ ווינטער אפנ פראָסט אויסגעטריקנט, וועלכע זיַיַנענ בא די ברויט-שטעלנ געהאנגענ, ביז זיי האָבנ זיכ אפנ יאריד אויסגעווארט.  ס'ווערט אפילע אמאָל א צוקערקע איַיַנגעקויפט, הערינג, קוואס אונ אנדערע שטאָט-זאכנ;  אויכ פרוכטנ, וועלכע ווערנ אינ דאָרפ ניט געזענ, ווי קאווענעס, וואָס גרויס אונ קליינ, – פּויערימ, פּויערשע פרויענ אונ קינדער, – זופּנ פונ זיי די זיסע יושקע מיט פארגעניגנ אונ האָבנ פונ זיי דערנאָכ די פּענימער, די נעז ביז די אויגנ נאס אונ קלעפּיק.
אזוי דער פּאָשעטער אוילעמ.  די מער פארמעגלעכע פארברענגענ בא בעסער פארגרייטע מיַיַכאָלימ פונ פישנ, פליישנ אונ אלערליי געזאלצנס אפ שענקערשע טישנ, מיט מאשקע אונ מיט הויכנ געזאנג דערצו.
די שענקענ דעמלט איבערפולט.  טיש אונ בענק באזעצט מיט פארמעגלעכע פּויערימ, מיט פּויערשע וויַיַבער, וואָס די פּענעמער זיַיַנענ שוינ בא זיי רויט פונ געטראנק.  בא די פּויערימ – די מארינארקעס שוינ צעשפּיליעט, אונ בא די פּויערטעס – די קאָפּטיכלעכ צעבונדנ, אונ מע רעדט, מע שריַיַט אלע איניינעמ, אונ מע הערט שוינ ניט איינער דעמ צווייטנ, אונ אינמיטנ גערייד אונ געזאנג קושט מענ זיכ, אונ די קוילעס אונ די געדעמפטע לופט פונ שענק לאָזט זיכ שוינ אפ היפּש וויַיַטער פונ שענק ארויספילנ... 
דאָרט, אינ די ביליקע שענקענ – פּויערימ.  אפ א שטאפּל העכער, ווי אינ שאָלעמ-ארנס וויַיַנשענק – שליאכטעס, שוינ באלאָנימ אפ וויַיַנ, אפ פיַיַנערע מאשקאָעס, אויכ אפ איידעלערע מיַיַכאָלימ, אפ בעסערער געזעלשאפט אונ מער ליַיַטישער באדינונג.
דאנ, אינ די פּריצישע אכסאניעס, אינ די בעסערע איַיַנפאָר-היַיַזער, וווּ ס'שטייענ איַיַנ נאָר גוטבאזיצער, ביז די הי-קאנטישע גראפנ אונ פירשטנ אפילע, אינ יענע איַיַנפאָרנ ווערנ דעמלט געבראכט מיטיקנ, אינ די בעסט-מעגלעכע קיכנ באשטעלט, אונ פונעמ באוווּסטנ "גאניידנ"-קלייטעלע, ווי מע פלעגט דאָס קלייטעלע רופנ אינ N, ווערט צוגעשטעלט אזוינס, וואָס די שטאָט, די ריַיַכסטע אפילע, פארגינענ זיכ דאָס קיינמאָל, וויַיַל יענע זאכנ זיַיַנענ פארגרייט אונ באשטימט נאָר פאר פּריצימ, וועלכע מע האָט א גאנצ יאָר אינ זינענ.
דאָרט, אינ יענע אכסאניעס, זיַיַנענ אָפט נאָכנ געשעפט-טאָג אויכ פארשיידענע הוליאנקעס איַיַנגעאָרדנט געוואָרנ, וואָס פונ יאָר צו יאָר האָבנ זיי פּריצימ פארגעדענקט, אונ אפנ צווייטנ יאָר "פּרעטשיסטע" האָבנ זיכ פּריצימ ווידער אהינ פארזאמלט אונ ווידער די זעלבע אונ ענלעכע איַיַנגעאָרדנט.
טישנ האָבנ זיכ געבראָכנ.  די אייגנטימער פונ "גאניידנ" האָבנ זיכ געמיט אונ פונ בעסטע היגע אונ אויסלענדישע מארקעס וויַיַנענ פאר יענע טעג, פאר די שטענדיקע באשטעלער אויסבאהאלטנ;  בעסטע פרוכטנ, אזש פונ די וויַיַטסטע ערטער פונ היגנ לאנד, אונ – פונ פרעמד, אזש פונ טערקיַיַ אא., פרישע אונ געטריקנטע;  בעסטע פישנ אונ געזאלצנס, – אונ די ווענט פונ יענע אכסאניעס האָבנ אינ די אָוונטנ אפ יענע הוליאנקעס געזענ אזוינס, אזא פארשווענדערישקיַיַט אונ פּריציש-פירשטלעכע פארגינעריַיַ, וואָס א גאנצ יאָר, בא אנדערע איַיַנשטייער, אוואדע אונ געוויס קיינמאָל.
דאָס איז עלטערע פּריצימ.  אָפּגערעדט שוינ פונ ייִנגערע, ווענ זיי פלעגנ זיכ אמאָל אנ ענגערע קאָמפּאניע פארזאמלענ, אָנ פרעמדע אויגנ אונ אָנ דער אָנוועזנהיַיַט פונ אזוינע, וואָס קאָנענ זיי פאר זייערע עלטערנ אָדער פאר זייערע אָפּעקונעס צוקלאָגנ.  דאָרט אינ אזא-אָ קאָמפּאניע איז שוינ אָפט אָפּגעטאָנ געוואָרנ אזוינס אונ געהוליעט געוואָרנ אפ אזא אויפנ, ווי נאָר אינ די אויסלאנדס האָבנ זיי זיכ אופגעפירט, – אינ יענע שטעט אונ ערטער, וווּ יענע פּריצימ, גרעפישע זינדלעכ פלעגנ געשיקט ווערנ, קלוימערשט, זיכ לערנענ, אונ אינדערעמעסנ, קעדיי זייערע מעשוגענע יונגע טעג אונ די גרויסע, בעיערושע זיי אויסגעפאלענע, קאפּיטאלנ אויסברענגענ.
אָט פונזייערטוועגנ האָבנ זיכ אינ דער ציַיַט פונ יאריד א גרויסער שטאָט, – פאר אלעמענ, אייגענע מענטשנ, געמיט, מענטשנ, וועלכע זיַיַנענ פונ זייערע היימענ, פונ זייערע עלטערנ זיי נאָכגעשיקט געוואָרנ, זיי אינ וועג צו באדינענ;  אונ אויכ געוויסע שטאָט-ליַיַט, מינע פינצטערע, בא די ווענט זיכ רירנדיקע פּארשוינענ, ווי געלט- אונ אוויירע-מעקלער, וואָס דורכ זיי איז אלצ צו זייערע יארידישע פארגעניגנס צוגעשטעלט געוואָרנ, אלצ, וואָס האָט זיכ זיי פארגלוסט, אלצ, וואָס אינ זייער צעהיצטער פאנטאזיע איז אופגעקומענ.  אָנהייבנדיק פונ אויסגעלאסענער שיקרעס אונ ענדיקנדיק מיט יענע סאָרטנ פרויענ, היגע, אונ אויכ אנדערע, ספּעציעל אפנ יאריד פונ ערגעצ אנדערש אראָפּגעבראכט אהער, אינ די פּאָר שאנדהיַיַזער, וואָס האָבנ זיכ אינ שטאָט געפונענ, אונ וואָס ספּעציעל צוליב זיי, צוליב די פּריצימס זינלעכ, זיַיַנענ יענע פרויענ גאנצע טשערעדעסוויַיַז פונ די אייגנטימער פונ די היַיַזלעכ אינ באָד אריַיַנ געטריבנ געוואָרנ, זיי זאָלנ אויסזענ פריש, נאָרוואָס פונ געוועש, אונ אויכ אפנ בעסטנ אויפנ געקליידט אונ אויסגעפּוצט, ווי ס'פּאסט פאר אזוינע אויסטערלישע געסט אונ פאלנ...
אזוי – פּריצימ.
שטאָט-ליַיַט אָבער, ווי סאָכרימ, הענדלער, היגע, אויכ לאנד-סאָכרימ, לאנד-מעקלער, אָנגעפאָרענע אפ קויפנ, פארקויפנ, מעקלערנ אונ נאריַיַענ, – אָט די אלע זיַיַנענ יענע טעג שטארק באשעפטיקט געווענ פונ פיל האווענ אונ אומשיַיַענ, יעדערער לויט זיַיַנ גראד, דה. לויט דעמ פארמעג, וואָס ער האָט געהאט אינ סכוירע, האנדל אריַיַנצולייגנ, אָדער פונ האנדל, סכוירע ארויסצונעמענ.
יענע טעג האָט מענ איַיַלנדיק געגעסנ אונ אפגיכ געדאוונט, ווייניק אָדער קימאט גאָרנישט ניט געלערנט.  ביז די ראבאָנימ אפילע, וואָס אויכ זיי האָבנ דעמלט פיל צו טאָנ געהאט – פיל סאָכרישע שוטפעסנ אונ סיכסוכימ אויסצוגליַיַכנ;  ביז דעמ גרעסטנ, אָנגעזעענסטנ ראָוו, דעמ באוווּסטנ רעב דודינ, וואָס אויכ ער האָט דעמלט קיינ ציַיַט געהאט, וויַיַל צו אימ, באזונדערס דאָכ צו אימ, האָבנ זיכ פיל סאָכרימ געצויגנ אונ מיט שטארק פארדרייטע, פארפּלאָנטערטע לאנגאָניקע לאָדענישנ זיכ געווענדט;  אונ דערומ אויכ בא אימ, ווי בא אלע ראבאָנימ, דעמלט יאריד, אפ וועלכנ זיי האָבנ א גאנצ יאָר ארויסגעקוקט.  אונ אינ זייער ראבאָנימ-בודזשעט האָבנ זיכ יענע טעג געלאָזט פילנ צומ גוטנ מיט די דינטוירע-געלטנ אונ ראבאָנישנ קורטאזש, וואָס זיי פלעגנ יענע טעג אריַיַנקריגנ.
מיט איינ וואָרט, אלע, אלע דעמלט פארנומענ, פארהאוועט, פארשוויצט – ערשטנס, פונעמ יאריד אליינ, דערצו נאָכ פונ דער הייסער, טאָמעד גליִענדיקער זונ פונ עלול, פונ יענעמ הייסנ חוידעש, ווענ דער יאריד פלעגט פאָרקומענ.
די לופט פול מיט רייכעס פונ סוויטעס אונ שאָפנ-פּעלצ, מיט מענטשלעכנ אונ פערדישנ שווייס, מיט רייכעס פונ שוינ איבערגעטריקנטע היי, שטרוי, טוווּעס, פלאקס, האָניק אונ פרוכטנ;  מיט קוילעס פונ אלע די, וואָס האָבנ אפ זייערע היגע אונ געבראכטע סכוירעס אויסגערופנ, וועלכע האָבנ זיכ געהערט אפ די מארקנ, אפ די האנדל-אונ יאריד-פּלעצער, בא די ביַיַדלעכ, בא די שטעלנ אונ שטעלעכלעכ, אפ אלע גאסנ;  קוילעס אויכ פונ די, וואָס האָבנ געהאט זייערע סכוירעס אפ דער ערד ליגנ, ווי טעפּערס, באָנדער, סטעלמאכס אונ רימער;  קוילעס פונ ביַיַטשנ-געקנאק אונ אויסגעשרייענ באמ פערד-יאָגנ אונ אויספּרוּוונ;  געשרייענ, געוויינענ, ווענ עמעצער איז באגאנוועט געוואָרנ, ווענ מע האָט יאָ געפּאקט אונ פארהאלטנ דעמ גאנעוו, אָדער אויכ ווענ ניט – געשרייענ אונ קוילעס;  קוילעס פונ שיקאָרימ פונ שענקענ ארויס;  קוילעס פונ קריגעריַיַענ, געשלעגנ אונ שווינדלערישער שעפע אפנ יאריד.
דאָס אלצ צוזאמענגעמישט האָט געהודעט, אינ לופט זיכ געהערט, ווי א טומל פונ א מאסע הרעבליעס, וועלכע האָבנ זיכ אָפּגעריסנ אונ אינ א פארפלייצנדיקנ שטראָמ אוועק.  א קוילעס-געמיש פונ פי, אויפעס אונ מענטשנ;  א געמיש פונ קריגעריַיַ, גערייד אונ געשלעג, ביז דעמ געזאנג פונ די פאָלקס-זינגער, באנדוריסטנ, וואָס אויכ זיי פלעגנ זיכ אפנ יאריד צושטעלנ, אונ וואָס אפ יעדער גאס, וווּ גרויסע מאסנ גייענ פארביַיַ, האָט מענ זיי געקאָנט זענ זיצנ אפ די ראָגנ, איינציקע אָדער מערסטנטייל גאנצע גרופּעס, וועלכע איינער אָדער א פּאָר זעענדיקע פלעגנ זיי באדינענ, זיי פירנ, ברענגענ אונ אוועקפירנ.
זיי, די זינגער, פלעגנ זיצנ אפ דער ערד אויסגעזעצט, די פיס אונטער זיכ, די לירע-באנדורע מיט די לינקע הענט צומ ליַיַב געטוליעט, אונ מיט די רעכטע די שפּיל-קאָרבעס געדרייט.  דערביַיַ מיט שטארק געעפנטע אונ צעקרימטע מיַיַלער געזונגענ, מיט די בלינדע אָדער גאָר אויסגערונענע שווארצאפּלענ אפ ארומ, ווי צו דער זונ, פאריסנ.  זיי האָבנ געשפּילט אונ מיט זייערע אלט-קאָזאקישע, טשומאקישע, טרויעריקע פאָלקס-לידער ראכמאָנעס געוועקט בא דעמ ארומ-שטייענדיקנ אוילעמ, באזונדערס בא פרויענ טרערנ ארויסגערופנ, אונ דערפאר זיַיַנענ זיי באלוינט געוואָרנ אמאָל מיט א דארנ בייגל צוגעוואָרפנ, מיט וואָס-ניט-איז פונ עסנווארג, אונ אויכ ווענ-ניט-ווענ מיט א קליינער מאטבייע אינ א בלינדנ בעטלער-היטל שטיל אריַיַנגעלייגט.
יאָ, אויכ זיי, די באנדוריסטנ אפנ יאריד, אונ אויכ בא זיי, בא די פאָלקס-זינגער, דעמלט פארדינסט-ציַיַט, אונ פיל צוהערער אונ אויערנ אפ זיי צו הערנ.


* * *


אזוי אלע "פּרעטשיסטע".
דאָס יאָר אָבער, וועגנ וועלכנ מיר ריידנ דאָ, האָט זיכ דער יאריד געשטעלט אינ טרויער.
שוינ פונ מיטנ זומער האָט די שטאָט געהערט טרויעריקע קלאנגענ זיכ דערטראָגנ פונ דאָרפ, פונ אלע דערפער פונ דער געגנט ארומ, אז אזויווי פונ פרילינג אָנ איז קיינ רעגנ, דערווארט מענ, וואָס מע דערווארט פונ אזא זאכ – א צאָרע, א טריקעניש.
ריכטיק.  יענעמ זומער האָט זיכ ווי דער הימל געשלאָסנ.  פּויערימ האָבנ זיכ די אויגנ אויסגעקוקט, מיט איקאָנעס, מיט צלאָמימ, מיט גאלאָכימ אונ געזאנגענ ארומ די פעלדער גלייביקע געבעט-צוגנ איַיַנגעאָרדנט אונ געפּראוועט – אונ ס'האָט ניט געהאָלפנ:  ס'גראָז אפ די לאָנקעס, די טוווּע אפנ פעלד ברענט.
אָבער דער יאריד האָט זיכ דאָכ געשטעלט.  ווי שלעכט די אויסזיכטנ זיַיַנענ ניט געווענ, ווי שאָקלדיק אונ קריכיק דער באָדנ פארנ יאריד, אונ ווי פונ דער נאטור באאוולט אונ באליידיקט דער פּויער איז – אפנ יאריד ניט געקומענ, – דאָכ איז ער געקומענ.  פונ דער נאָענט אונ פונ וויַיַט, פונ אלע וועגנ אונ שליאכנ, ווער מיט מער א ביסל, ווער מיט ווייניקער, ווער מיט גאָר ווייניק, אָבער דאָכ מיט עפּעס, אונ פונ אָט די אלע ביסלעכ אונ עפּעסנ איז דער טומל, ווי אלעמאָל, גרויס געווענ, אונ פאר די, וואָס האָבנ אימ דאָס ערשטע מאָל געזענ, ניט צו דערקענענ, אז ער איז ווענ אמאָל געווענ אָדער געקאָנט זיַיַנ אנ אנדערער.
דאָס פאר פרעמדע.
אייגענע אָבער, אומיטלבארע פארינטערעסירטע, האָבנ די ענדערונג דאָס יאָר פונ אלע יאָרנ גוט געפילט.  פאר אלעמענ, די קליינע איבערקויפער, וואָס אז זיי זיַיַנענ צוגעקומענ צומ פּויערשנ וואָגנ אונ אינ אימ אריַיַנגעקוקט, האָבנ זיי אימ געטראָפנ אפ האלב אונ דריַיַ פערטל א ליידיקנ, אונ אפ דער האלב אָדער פערטל, וואָס פול, האָט איצט דער פּויער שטארק געציטערט אונ געוואָלט אויסשלאָגנ אונ ארויסבאקומענ דאָס,  וואָס אנ אנדערשמאָל פאר א גאנצנ.  אלנפאלס יענע הארכאָוועדיקע גוטמוטיקיַיַט פונעמ פּויער, וואָס ווענ ס'איז אימ אופגעלייגט אונ ווענ ער האָט א סאכ, איז דאָס מאָל זיכער בא אימ ניט געווענ צו באגעגענענ.  פארקערט, ער איז בייזלעכ געווענ, אָנגעדרולט, אונ א האלב-בארויגעזער, נישט פארגינערישער בליק האָט ארויסגעקוקט פונ אונטער זיַיַנ דאשעק.
מע האָט מיט אימ לאנג באדארפט טיַיַנענ, לאנג איַיַנריידנ, ער זאָל פארקויפנ צו דער פּריַיַז, וואָס איז איצט אינ שטאָט אָפּגעשטעלט פאר זיַיַנע געבראכטע זאכנ.  ער האָט זיכ ניט געלאָזט, ניט געוואָלט די סכוירע פונ די הענט ארויסלאָזנ, זי געריסנ באמ קויפער אפ צוריק, זיכ געבייזערט, געמיינט, די ערשטע קוינימ, וואָס זיַיַנענ צו אימ געקומענ קויפנ, דורכלאָזנ, איבערווארטנ, אויב מעגלעכ, – אויכ דעמ ערשטנ טאָג, וואָס ער איז, ווי אימ האָט אויסגעזענ, נישט גינסטיק, אונ מעגלעכ בא אנדערע קויפער, מעגלעכ מאָרגנ, וועט ער, נאָכנ פעסטנ האלטנ זיכ אונ באשטיינ אפ זיַיַנעמ, די פּריַיַזנ ארופציִענ.
דאָס איז אָבער ניט געשענ:  אויכ אנדערע, אויכ שפּעטערע קוינימ האָבנ מער ניט פאָרגעלייגט, אונ ער איז געווענ געצוווּנגענ אפ דער ערשט-געשטעלטער פּריַיַז צו פארקויפנ.
וויַיַל איבערקויפערס האָבנ זיכ דעמלט געלאָזט אפ אזוינס, וואָס אינ נאָרמאלע ציַיַטנ פּראקטיקירט זיכ צווישנ זיי זעלטנ.  דעהיַיַנע, אפ יאדאכעס, דה., ווענ אפנ וווּנק פונעמ ערשטנ איבערקויפער, וועלכער איז צומ פּויער צוגעטראָטנ אונ מיט אימ מאסע-מאטנ פארפירט, האָבנ אלע איבעריקע איַיַנקויפער, וואָס זיַיַנענ דערנאָכ צוגעגאנגענ אונ וואָס אנ אנדערשמאָל פלעגנ זיי איינס בא דעמ אנדערע פונ די הענט אונ פונ אונטער דער נאָז ארויסריַיַסנ, מויסיפ זיַיַנ אפ דער פּריַיַז אונ אויסדינגענ – דאָס מאָל האָבנ זיי איינ האנט געמאכט, אונ אנ אקשנ א פּויער האָט שוינ א גאנצנ טאָג דעמלט געקאָנט אָפּשטיינ אונ אפ דער געשטעלטער פּריַיַז פונ ערשטנ איז אימ פאר דער גאנצער ציַיַט פונ קיינעמ קיינ גאָרנישט, קיינ גראָשנ נישט געהעכערט געוואָרנ.  דער פּויער איז, ווי פאר אנ איַיַזערנער וואנט פונ פעסט-צונויפגערעדטע ליַיַט געשטאנענ, אונ, זעענדיק, אז ער וועט שוינ דאָ מיט זיַיַנ גרעסטער אקשאָנעס גאָרניט פּוילענ, איז ער געצוווּנגענ געווענ אָפּצוטרעטנ, נאָכצוגעבנ אונ געמוזט פארקויפנ פאר האלב, ווי ער האָט זיכ אָפּגעשטעלט אונ בא זיכ אינ קאָפּ גערעכנט.
אזוי געמיינע פּויערימ – פארביטערט פונעמ ווייניק, וואָס זיי האָבנ געבראכט, אונ די, וואָס מער, די מער פארמעגלעכע, האָט מענ אפ אנדערע אויפאנימ גענארט – אינ וואָג, אינ מאָס, אינ כעזשבנ, אפ וועלכנ זיי זיַיַנענ געווענ שוואכ, אונ וואָס איז אנ אנדער יאָר, בא מער מעגלעכקיַיַטנ אָרנטלעכער זיכ אויסצוהאנדלענ, האָט מענ אָט דאָס מיטל – גראָב אינ כעזשבנ דעמ פּויער צו נארנ – ניט אזוי אָפט אונ ניט אזוי גיַיַציק אויסגענוצט.
אזוי, אז אויכ די פארמעגלעכע האָבנ ווייניק גרונט געהאט צו פרייענ זיכ איבעריק אונ צו האָבנ נאכעס פונעמ יאריד.  אָפּגערעדט שוינ פונ גאָר גרויסע, ווי ליוועראנטנ, לעמאָשל, וואָס זיַיַנענ אפנ יאריד מיט גאנצע טאבונעס פערד געקומענ, וואָס האָבנ זיי געטריבנ פונ וויַיַט, געדונגענע מענטשנ געהאט אפ אכטונג צו געבנ אפ זיי, זיי צו האָדעווענ אונ זיי צו האלטנ אינעמ געהעריקנ גלאנצ אונ פּוצ, ווי פערד דארפנ אויסזענ באמ קומענ אפנ יאריד, – די ליוועראנטנ, וואָס האָבנ געהאנדלט גרויס אונ אויסגעשטעלט מיט גאָר אויסגענומענע פערד אפ פּריצימ, אפ שליאכטע, אונ מיט ווייניקער אויסגעשפּילטע – אפ געמיינערע קוינימ, – זיַיַנענ דאָס מאָל מיט די ארויסגעפירטע פערד געבליבנ, ווי נאָר אפ אנ אויסשטעלונג, נאָר אפ זיי באוויַיַזנ;  וויַיַל קויפער, באלאָנימ קנאפּ, מאכמעס די פּריַיַזנ ניט צוטריטלעכ אונ פאר קיינעמס קעשענע;  אזוי, אז מע האָט זיכ נאָר געקאָנט פארגינענ קוקנ, אָבער ניט נאָענט צוגיינ, מיט די הענט זיכ ניט צורירנ, אפילע באמ גרעסטנ כיישעק, ווענ אפילע די אויגנ זיַיַנענ געקראָכנ פונ קאָפּ פונ וועלנ אונ פונ באגער צו קויפנ.
ליוועראנטנ האָבנ געברענט.  די פערד-פּלעצער, די "טאָרהאָוויצעס" האָבנ דאָס מאָל פונ פערד-אויספּרוּוונ אונ פונ ביַיַטשנ-קנאק ניט געהעלכט, ניט פונ הויכנ האנדל, ווי צווישנ ליוועראנטנ, ניט פונ קלאפּנ זיכ אינ די הענט מיט קוינימ – אונ פונ גרויס צאָרעס האָבנ זיכ שוינ גרויסע קאָמפּאניעס זייערע אינ קליינע שענקלעכ געקליבנ, אונ עס האָט שוינ בא זיי געהאלטנ אפילע דערביַיַ, אז זיי האָבנ זיכ מיט ציגיַיַנער אינ האנדל אריַיַנגעלאָזט, אליינ נאָר צוליב ניט ליידיק שטיינ, אליינ נאָר צוליב וואָסער-ניט-איז אונ אבי וועלכנ נאָר האנדל.
אויכ מיט פּריצימ, לאנד-גראפנ אונ פירשטלעכע זינדלעכ, וואָס פלעגנ אלע יאָר, ווי געזאָגט, קומענ מיט עקאָנאָמענ אונ הויפ-פארוואלטער;  יענע, די פארוואלטער, זאָלנ פּריצימ גוטס אָפּזעצנ, אונ זיי, די פּריצימ אליינ, א ביסל צו זיַיַנ דערביַיַ, מער אָבער בא עפּעס אנדערש, – בא הוליענ אונ אויסברענגענ דאָס באקומענע אונ אָפּגעלייזטע – אויכ מיט זיי, מיט פּריצימ, לאנד-גראפנ אא. דאָס מאָל ניט פריילעכ.
קיינ מוסטערנ פונ גרויסע פּארטיעס טוווּע האָט מענ איצט ניט מיטגעבראכט, וויַיַל נישט געווענ, וויַיַל אנ אומגערעטעניש.  אונ לאנד-סוכרימ, הערנדיק פונ וויַיַט,  וואָס דאָ אינ געגנט טוט זיכ, האָבנ זיכ דאָס מאָל אפנ יאריד צו פאָרנ אָפּגעהאלטנ;  אונ די, וואָס זיַיַנענ יאָ געקומענ, האָבנ זיכ ניט איבעריק געיַיַלט, האָבנ זיכ לאנג געיישעווט אפילע דאָס יאָ מעגלעכע איַיַנצוקויפנ, מוירע האָבנדיק, ערשטנס, פאר דער ריזיקע פונ צו הויכע פּריַיַזנ, אונ צווייטנס, אויכ פאר קאָנקורענצ:  טאָמער ווערנ אנדערע סאָכרימ פונ אנדערע געגנטנ, וויסנדיק דעמ יאקרעס פונ הי, שפּעטער אהער פונ יענע מער געראָטענע געגנטנ מיט מער ביליקע טוווּעס אונטערקומענ אונ זיי וועלנ זיי שטארק ניזיקנ.
בא די פּריצימ איז געלט דעמלט געווענ ווייניק, קימאט נישט, אונ די, וואָס האָבנ אפ זיי ארויסגעקוקט, דה. די, וואָס האָבנ מיט זיי דאָס גאנצע יאָר געהאנדלט, זיי געלט געליענ, מיטנ מיינ איצט, אפנ יאריד, דאָס צוריק ארויסבאקומענ, זיַיַנענ געבליבנ גענארט.  אייניקע, די, וואָס האָבנ זיי דורכ מעקלערס געליענ, האָבנ די מעקלערס געשיקט, אונ יענע זיַיַנענ צוריק געקומענ האלב-בלאסע, אָפט ארויסגעטריבענע פונ אופגערעגטע אונ צערייצטע פּריצימ, וועלכע האָבנ זיי אפילע אפ דער שוועל ניט געלאָזט.  אנדערע ווידער, וואָס זיַיַנענ אליינ געגאנגענ, האָבנ אויכ ניט בעסער אָפּגעשניטנ, אונ פונ שווערער פּריצישער לאגע אפילע מיט קיינ גוט וואָרט, אפילע מיט קיינ צוזאָג אפ שפּעטער נישט אהיימ געקומענ.
פארשטענדלעכ, אז באל-האלוואָעס האָבנ – צי זיי ווילנ, צי זיי ווילנ ניט – דעמ שטילנ ציַיַטוויַיַליקנ פּריצישנ באנקראָט געמוזט אראָפּשלינגענ, וויַיַל קיינ בריירע, וויַיַל אנדערש טאָנ, – דה. ווענ פּריצימ האָבנ איצט ניט צו צאָלנ, גליַיַכ די וועקסלענ אינ גאנג לאָזנ, – האָבנ באל-האלוואָעס געוווּסט, איז קיינ גאנג ניט, אזוי טוט מענ ניט, וויַיַל אזוי וועלנ זיי אפ אייביק שוינ מיט יענעמ איַיַנריַיַסנ, אפ קיינמאָל מיט זיי מער שוינ קיינ געשעפט ניט מאכנ.
אזוי האָט דאָס יאָר געטראָפנ קימאט מיט אלע, אונ נאטירלעכ, אויכ מיט מוישע מאשבער, וויַיַל וואָס איז ער פאר אנ אויסנאמ?  נאָכ מער:  נישט גענוג, וואָס פּריצימ האָבנ די אלטע האלוואָעס נישט געצאָלט, זיַיַנענ זיי נאָכ, ווי ס'איז פאָרויסצוזענ געווענ, געצוווּנגענ געווענ פארשאפנ זיכ ניַיַע, זיכ געלאָזט אפ שלעכטע באדינגונגענ, אפ הויכע פּראָצענטנ, וויכטיקע שטיקער אייגנטומ צו פארזעצנ, אבי עטוואָס געלט אריַיַנצובאקומענ, קעדיי ניט צו דערלאָזנ זיכ איַיַנשרומפּנ אונ פונ פּריצישע באדערפענישנ זיכ אָפּזאָגנ.
פּריצימ – סיַיַ קליינ סיַיַ גרעסער – האָבנ דעמלט אינ גרויס נויט געשטעקט, אונ בא די, צו וועמענ זיי ווענדנ זיכ קעסיידער אינ אזוינע פאלנ – צו שטאָטישע געלט-קאָנטאָרנ אונ באל-האלוואָעס – זיַיַנענ די הענט געווענ געבונדנ, אפילע בא זייער בעסטנ ווילנ, זיי, די פּריצימ, מיט וועלכע זיי האָבנ קעסיידער געשעפט געמאכט, ארויסצוהעלפנ.
דערצו נאָכ איז אויסער יענער נויט בא פּריצימ, דאָס מאָל נאָכ א ספּעציִעלע געווענ, מאכמעס איינער א געשעענער מיַיַסע אפנ יאריד, וואָס אלע, דער גרעסטער טייל פּריצימ, די מערסט אָנגעזעענסטע, ריַיַכסטע, צוזאמענ מיט די לאנד-גראפנ אונ פירשטלעכע זינ זיַיַנענ געווענ פארמישט אינ איר;  א מיַיַסע, וואָס האָט געשמעקט מיט גרויסע אומאָנגענעמלעכקיַיַטנ פאר פּריצימ, פיל וואָלטנ פונ איר געווענ געליטנ, וויַיַל ס'איז געגאנגענ אינ מעלוכע-פאראט אונ געדראָעט מיט סיביר, מיט קייטנ, פארשיקונג אונ קאָנפיסקירונג פונ פארמעגנ, אונ עפשער נאָכ ערגער...
ס'רעדט זיכ דאָכ דאָ פונ די 70-ער יאָרנ פונ פאָריקנ יאָרהונדערט, פונ די יאָרנ, וואָס אָקאָרשט נאָרוואָס נאָכנ פּוילישנ אופשטאנד פונעמ באוווּסט 63-טנ;  פונ דעמלט, ווענ א גרויסער טייל פּריצימ, אפילע פונ אונדזער קאנט, וועגנ וועלכנ מיר ריידנ דאָ, וואָס כאָטש ער איז געלעגנ א ביסל אינ א זיַיַט פונ גרויסע געשעענישנ, וואָס כאָטש ווייניק האָבנ אינ יענעמ אופשטאנד אומיטלבארנ אָנטייל גענומענ, וויַיַל ניט דאָרט, אינ יענעמ קאנט, די שלאכט-פּונקטנ, אָבער מיטגעפיל צו דער קעגנמעלוכע-באוועגונג האָבנ זיי דאָכ ארויסגעוויזנ: – מיט געלט, מיט פארשיידענע ארטנ שטיצע, ווי שפּיִאָנאזש אונ אויסבאהאלטנ נאָכנ בראָכ פונעמ אופשטאנד דעמ, וואָס מע האָט ניט געטאָרט אויסבאהאלטנ, אאוו.
אייניקע, די מער פאָרזיכטיקע אונ ווייניקער ריַיַכע, האָבנ נאָכנ אופשטאנד זיכ געזענ צופּאסנ.  זיי האָבנ אראָפּגעשלונגענ דאָס, וואָס געמוזט, ווי עקלדיק פעטס אויפ א רעפוע, האָבנ אפ זיכ א מאסקע אָנגעצויגנ, זיכ קלוימערשט אונטערגעגעבנ, אונ אינ דער שטיל, צווישנ אייגענע, בא פארמאכטע טירנ, אינ זייערע הויפנ אונ שלעסער, געשטורמעוועט, זיכ דאָס ליַיַב געביסנ, געטרוימט וועגנ בעסערע ציַיַטנ אונ געהאָפט פונ פארשיידענע זיַיַטנ אפ הילפ.
אנדערע, די מער ריַיַכערע, האָבנ קיינ געדולד געהאט, האָבנ זייערע מאיאָנטקעס פארקויפט, געלט צונויפגעשלאָגנ אונ פאר גרויס צאר, נישט קענענדיק צוזענ דאָס ניַיַע, ערגעצ אינ די אויסלאנדס זיכ איבערגעקליבנ.  ווידער אנדערע, אויכ ריַיַכע, אָבער גרויס האָנאָרעוואטע, וואָס די טאטעס אונ זיידעס יערושע, – זייערע ערדנ, נאכלאָעס אונ מאיאָנטקעס – זיַיַנענ זיי אזוי טיַיַער געווענ אפ ניט קענענ זיכ מיט זיי צעשיידנ, זיַיַנענ אפ די ערטער געבליבנ, זיַיַנענ אָפנ, נאטירלעכ, ניט ארויסגעטראָטנ, אָבער ווער ס'האָט באדארפט וויסנ, האָט געוווּסט, אז יעדערער פונ זיי, פונ אָט יענע, טראָגט פיַיַער אונטער די פּאָלעס, גיפט אונ סינע צו אלעמ דעמ, וואָס האָט זיי אזוי וויי געטאָנ, אזא אנגסט פארשאפט דערמיט, וואָס האָט בא זיי, קלוימערשט, זייערע דוירעסדיקע רעכט גערויבט אפ צו הערשנ אונ געוועלטיקנ אפנ גאָרנ פאָלקסליַיַב אונ אייגנטומ.
די מאכט האָט זיי דערומ גוט נאָכגעקוקט, זיי אינ אויג געהאט, ווי וויַיַט נאָר געקאָנט די אופזיכט איבער זיי פארשטארקט, אונ קעדיי זיי נאָכקוקנ אונ אלע זייערע מאכשאָוועס אונ געהיימע גענג זיכ דערוויסנ, האָט זי צווישנ זיי אייגענע איבערגעקויפטע מענטשנ אריַיַנגערוקט, אָפט טאקע פונ זייער אייגענער סוויווע, זיכ אויסשפּירער איַיַנגעהאנדלט, איַיַנגעשאפט – זיכ אפ געטריַיַשאפט אונ זיי אפ פאראט.
איז אָט, איז דעמלט געשענ:  מיר ווייסנ ניט, צי פאר גרויס צאָרעס, וואָס בא די פּריצימ זיַיַנענ אפנ יאריד די געשעפטנ געגאנגענ שלעכט, צי פאר אנגסט אונ אומאָנגענעמלעכקיַיַט, וואָס, זיי צומ ביזאָיענ, האָבנ זיכ ניט געקאָנט אויסדרייענ, ניט געהאט מיט וואָס די פאראיאָריקע כייוועס צו צאָלנ אונ נאָכ געמוזט ניַיַע האלוואָעס איַיַנשאפנ, אונ ס'איז זיי ניט גרינג אָנגעקומענ, אונ דערפאר פּריצימ אפנ הארצנ ניט גוט, אונ זיי האָבנ זיכ געוואָלט צעשטרייענ.  מעגלעכ אָבער אויכ, אז נישט דערפאר, נאָר ביכלאל האָבנ זיכ פּריצימ אָפּגערעדט א גרויסנ הוליע טאָנ – אונ אפ איינעמ אנ אפדערנאכט דאָס באשטימט.
ס'האָבנ אָנטייל גענומענ:  פאר אלעמענ, לעב-באָכערימ, אויכ עלטערע, פארזעסענע, אזוינע, וואָס וועלנ קיינמאָל ניט כאסענע האָבנ, צי מאכמעס געוויסע קראנקיַיַטנ, וואָס זיי האָבנ באוויזנ אינ דער יוגנט אריַיַנכאפּנ אונ אפ דער עלטער שוינ צו פוילנ, צי אזוי גלאט, איבער פּריצישע קאפּריזנ אונ מאנכאָליעס, פארזעסענע.
ס'האָב אָנטייל גענומענ אויכ אזוינע, וואָס אינ דער היימ האלטנ זיי שטאט, האָבנ פאמיליעס אונ פירנ א לעבנ, ווי דער שטייגער פאָדערט, נאָר יעדעס מאָל, קומענדיק אפנ יאריד, דערלויבט מענ זיכ אזוינס, וואָס אינ דער היימ, איבער געוויסע טיַיַמימ, קיינמאָל.
דער הויפּט-טאָנגעבער אָבער אפ יענעמ אָוונט פאָרט די יונגע, אונ זיי האָבנ דאָס אפ זיכ גענומענ, אונ דורכ זייערע באדינער, וואָס זיי האָבנ מיט זיכ פונ זייערע טאטישע היימענ מיטגעבראכט, איז באפוילנ געוואָרנ, אויסצופילנ דאָס, וואָס ס'האָט זיכ געפאָדערט;  אונ מיט א היפּשער גרופּע פינצטערע מעקלער אונ מעקלערלעכ איז פונ יענער זיַיַט טירנ (וויַיַל אינ שטוב האָט מענ מיט אזוינע ניט געהאנדלט) אָפּגערעדט געווענ, וואָס מע האָט באדארפט אָפּרעדנ;  אונ געלט איז געשאפנ געוואָרנ.  פאר אלעמענ, פארנ "גאניידנ"-קלייטעלע, אז די פּאָליצעס אינ דעמ זאָלנ מיטאמאָל שטארק שיטער ווערנ, וויַיַל פּריצימ זיַיַנענ אזוי גרויסע געברויכער, ביפראט, ווענ מע צעבינדט זיכ, ווענ מע צעלאָזט זיכ אונ מע גייט ספּעציעל אינ הוליענ זיכ צעפלאקערנ.
ס'האָבנ זיכ באדארפט טישנ ברעכנ פונ דעמ, וואָס ס'פודערט זיכ פאר אזוינע הויכע געסט אונ געניסער – פונ עסנ אונ טרינקענ, אונ אויכ מיט פינצטערע מעקלער פונ שאנד-אונ אוויירע-היַיַזער איז אָפּגערעדט געווענ, אונ יענע זיַיַנענ יענעמ טאָג שטארק פארפּאליעט אומגעלאָפנ, אונ זיי, פונ זייער זיַיַט, האָבנ זיכ מיט אונדזער באקאנטער פּערעלע דער מעקלערנ צונויפגערעדט:  טאָמער ווערנ שאנדהיַיַזער ניט קלעקנ, זאָל זי פונ איר "סכוירע", פונ האלב שאנד-אמענ אונ ערעוו-אמענ צושטעלנ – די פּריצימ אפ נאָכ דער הוליאנקע, אפ שפּעט, ווענ פּריצימ וועלנ זיכ אינ זייערע באזונדערע צימערנ צעגיינ.
פאָרקומענ האָט דאָס באדארפט בא נאָסנ-נאָטענ אינ איַיַנפאָר-הויז, אינ איינעמ פונ די בעסטע, פארהעלטניסמעסיק, פאָרנעמסטע, דאָרט וווּ ס'פלעגנ איַיַנשטיינ אָדער גאָר ריַיַכע סאָכרימ, אָדער אָנגעפאָרענע רעגירונגס-אונ אדמיניסטראציע-ליַיַט, ווי ריכטער, ווענ זיי קומענ אראָפּ פונ דער וויַיַטלעכער גובערניע-שטאָט אפ א היגנ מישפּעט, אקציזניקעס, רעוויזאָרנ אאוו.
די צימערנ זיַיַנענ דערומ מעבלירט געווענ פיַיַנער, ווי אינ אנדערע איַיַנפאָר-היַיַזער.  בענקלעכ אונ קאנאפּעס מיט טשעכאָלנ, דילנ מיט טעפּיכלעכ, מיט פּאָרטרעטנ פונ גענעראלנ אפ די ווענט אינ יעדער צימער, אונ אינ איינעמ א גרויסנ עסצימער, – אויסגערעכנט דערופ, ווענ א גרויסע קאָמפּאניע וועט צוזאמענ עסנ, ס'זאָל זיי אינ איינ צימער צו איינ טיש דערלאנגט ווערנ – דאָרט, אינ יענעמ צימער אויכ א קייסער-פּאָרטרעט, אינ דער קרוינ, צו קאָראָנאציע, – א ביליק-פארביקער לובאָק אפ שטיַיַפ גלאזירט פּאפּיר, ווי יענער סאָרט אלע אזוינע פּאָרטרעטנ, וואָס וועלנ אפ אלע מארקנ אינ גרויסנ טיראזש פארקויפט פאר קליינ געלט אונ צומ פּאטריִאָטישנ אָפּגעשטאנענעמ געשמאק פונ א געוויסנ געברויכער.
דאָס מאָל זיַיַנענ די צימערנ איינס אינ אנדערנ צעעפנט געשטאנענ, וויַיַל אלע איַיַנשטייער באקאנט אונ היימיש, אונ דער הויפּט-צוזאמענקומ אונ דער גרויסער טיש איז געגרייט געווענ אינ עסצימער, וועלכער איז געווענ באלויכטנ, אחוצ פונ ליכט אפנ טיש, אויכ פונ איינעמ א מינ בליצ-לאָמפּ, וואָס איז פונ מיט סטעליע אראָפּגעהאנגענ.
נאָסנ-נאָטע, דער באלעבאָס פונ דער אכסאניע, דער, וואָס איז טאָמעד געוווינט הויכ-כאָשעווע געסט אופצונעמענ אונ באדינענ, אונ וואָס ספּעציִעל צוליב אָט דער באדינונג איז אימ זיַיַנ באָרד שטענדיק זויבער געקעמט אונ אפנ קאָפּ האָט ער, מיַיַסע סארווער, געטראָגנ א זיַיַדנ יארמעלקע, – ער, נאָסנ-נאָטע, איז דעמ טאָג פונ ערעוו יענעמ אָוונט באזונדערס באשעפטיקט געווענ מיטנ גרויסנ טיש פארשפּרייטנ, די בענקלעכ אויסשטעלנ, לאָמפּנ רייניקנ, טעלער, גלעזער, גלעזלעכ ווישנ;  אונ דעריקער נאָכ, ווענ מ'האָט אפנ טיש דאָס אָנגעגרייטע באדארפט צעשטעלנ, ווענ נאָסנ-נאָטע האָט קיינ אופזעער איבער זיכ ניט געהאט פונ פּריצישנ צאד,  איז קימאט אליינ באלעבאָס געווענ, אונ ער האָט באדארפט פונ יעדער מינ מער, ווי אפנ טיש ארופשטעלנ, פאר זיכ אראָפּשטעלנ, דה. אראָפּנעמענ, קעדיי דאָס צוריק דעמ באלעבאָס פונ "גאניידנ"-קלייטעלע אָדער אנ אנדערנ צו פארקויפנ.  ער האָט געהאלטנ אינ איינ טראָגנ צומ טיש אונ אינ איינ אוועקטראָגנ פונ טיש, אונ די גאנצע ציַיַט האָט אימ דער קאָפּ געארבעט, די גאנצע ציַיַט האָט ער זיכ מיט דער דייע געשלאָגנ, זיכ געיושעווט, צי נעמט ער ניט צופיל אראָפּ, אָדער צי שטעלט ער ניט אפנ טיש אוועק איבעריקס.  ער איז אלעמאָל געלאָפנ צו די וויינ-קעסטלעכ, וועלכע ער האָט געהאט אינ א באזונדערנ צימער אָנגעגרייט, אויסער יענע, וואָס ער האָט גליַיַכ אפנ טיש אוועקגעשטעלט, אונ ער האָט געקוקט אפ זיי, געזענ אונ זיכ מעיאשעוו געווענ, וויפל וועט ער קענענ, נאָכ דעמ, ווענ ער וועט די פּריצימ אָנשיקערנ, פאר זיכ אונ ווידער צומ צוריק-פארקויפ לאָזנ.
ער האָט, אויסער קאָפּ-ארבעט, אויכ א געוויסע מאָראלע קרענקונג געהאט פונ די אָנגעטריבענע מוידנ, די אויסגעבאָדענע, אויסגעוואשענע, וועלכע האָבנ פארנומענ א פולנ באזונדערנ צימער ערגעצ אינ עק איַיַנפאָר-הויז אונ האָבנ אפ זייער ציַיַט, אפ זייער ריי געווארט.  ער האָט זיכ געמאכט ניט וויסנדיק, נאָסנ-נאָטע, וויַיַל מיט אזוינע זאכנ האָט ניט ער, נאָר א לעצטער מעשאָרעס, אי דאָס אויכ זעלטנ, צו טאָנ געהאט;  אָבער, פילנדיק זיי, האָט ער געשפּיגנ, אונ ווענ ער האָט דערזענ די טיר פונ יענעמ צימער זיכ עפענענ אונ א קאָפּ, א קערפּער פונ איינער  פונ יענע זיכ ארויסרוקנ, האָט עס אימ געערגערט.  ער האָט זיי, קלוימערשט, נישט באמערקט, פארביַיַגעלאָפנ אונ זיכ ניט זעענדיק געמאכט, נאָר אינ הארצנ האָט ער געזיפצט:  א בריירע האָט מענ?  וואָס טוט מענ דענ ניט צוליב פּארנאָסע?  ביפראט, אז מע האָט צו טאָנ מיט אזוינע, וואָס אָפּזאָגנ זיי איז געפערלעכ, אונ ניט נאָכגעבנ איז גאָר ניט שיַיַעכ.
וויַיַל ריכטיק:  נאָסנ-נאָטע האָט דאָס מאָל צו טאָנ געהאט מיטנ עמעסנ בלומענ-קראנצ, מיטנ עמעסנ אויסגעהאָליעטנ אונ אויסגעלאסענעמ, וואָס נאָר פּריצימ קאָנענ פונ זיכ ארויסגעבנ.
פאר אלעמענ, מיט אזא, לעמאָשל, ווי מיטנ איינציקסטנ זונ פונעמ באוווּסטנ אפנ גאנצנ קאנט אלטנ גראפ קאָזעראָגע, וואָס איז גענוג געווענ צו קענענ דעמ אלטנ, מע זאָל שוינ וויסנ, ווער דער זונ איז.
דער אלטער אליינ איז שוינ נישט געווענ.  אָבער לעגענדעס האָבנ זיכ וועגנ אימ געטראָגנ איינע מעשונעדיקער פונ דער אנדערער.  ווי , לעמאָשל, וועגנ זיַיַנ ליַיַדנשאפט פארשיידענע פּאָרצעליַיַענע קיילימ צו זאמלענ.  גאנצע צימערנ האָט ער געהאט אויסגעשטעלט אונ אָנגעהאטעט פונ פארשיידענע טיי-שעלעכלעכ, טעצלעכ, טאצנ, וואזעס, בילדער פונ פּאָרצעליַיַ, פונ פארשיידענע גרויסנ, וואָס ער האָט פונ פארשיידענע לענדער זיכ איַיַנגעשאפט אונ אויסגעשריבנ.
איז דאָס אימ ווייניק, האָט ער געהאט א צווייטע ליַיַדנשאפט – צו רייכער-ליולקעס, וואָס אויכ מיט זיי האָט ער גאנצע צימערנ פארוואלגערט, די ווענט באהאנגענ, ביז דער סטעליע ארופ אונ ביז דעמ פּאָל אונטנ – פונ ליימ, פונ האָלצ, פונ בורשטינ, פונ אלערליי לענדער איַיַנגעהאנדלט, פונ הי, פונ פּערסיע, טערקיַיַ, אזש פונ ווענעציע, אונ פונ אלע אנדערע רוכעס ליולקעס.  דאנ מאטבייעס, אונ דאפקע, האָט מענ דערציילט,  פונ פאר דעמ אלטנ כריסטאָס, אויסגעגראָבענע, אָפּגעריבענע, שוינ קיינ אויסיִעס נישט צו דערקענענ אונ פארנ ברייטנ אוילעמ קיינ ווערט, אונ ער, דער אלטער קאָזעראָגע, האָט זיכ אינ זיי געקאָכעט ביז מעשוגאס, ביז אָפּגעבנ א האלבנ מאיאָנטעק פאר איינעמ אמאָל אנ אנטיקל, וואָס אינ די גרעסטע וועלט-מוזייומס איז דאָס א כידעש, אנ אויסנאמ אונ ביכלאל ניט בענימצע.
איז מיילע אָט די אלע ליַיַדנשאפטנ אונ קאפּריזנ נאָכ צו דערליַיַדנ.  כאָטש פּריצישע, אָבער פאָרט מענטשלעכע.  אָבער אפ דער עלטער איז שוינ דער אלטער גאָר דול געוואָרנ, אונ ער האָט פריִער גענומענ זאמלענ כאלאטנ, פונ גאָר דער וועלט, דערנאָכ גאָר לעבעדיקע באשעפענישנ, ווי פארשיידענע קריפּלענ, קאליקעס, קארליקעס פונ מענלעכנ געשלעכט, פונ וויַיַבלעכנ געשלעכט, קליינע פּיצלעכ, באנומענ, מיט אלט-געלע פּענימער אונ מיט קנייטשנ.  איז דאָס אימ ווייניק געווענ נאָכ אליינ דאָס זאמלענ, איז אימ איַיַנגעפאלנ זיי אלע כאסענע צו מאכנ אונ צו פּאָרנ, אונ – "פע, פע" – האָט מענ זיכ דערציילט אונ געשפּיגנ, – אונ אפ די כאסענעס האָט ער גרויס געהוליעט, אונ א האסאָגע האָט ער געהאט, אז ער מיט די געסט זאָלנ נאָכ ביַיַזיַיַנ בא דעמ, וואָס ס'קומט פאָר נאָכ דער כאסענע...  טאקע שטיינ, צוקוקנ אונ מעשוגע-שיקער דערביַיַ, ביז בויכ-שטעכעניש, זיכ קאטשענ פונ געלעכטער.
א סאָפ האָט ער געהאט א ביטערנ.  בייסנ אופשטאנד האָט ער אליינ קיינ אָנטייל ניט גענומענ, וויַיַל אלט אונ וויַיַט פונ שלאכטנ.  נאָר דאָס מויל האָט ער ניט געהאלטנ, אונ די מאכט, וואָס האָט גוט אזוינע דעמלט נאָכגעשפּירט, האָט געוווּסט, ווי ער האלט;  מאכמעס א מינהעג האָט ער זיכ געמאכט, אז יעדעס מאָל, ווענ א פאָרשטייער פונ דער מאכט האָט אימ באזוכט אינ זיַיַנ שלאָס, האָט ער זיכ יעדעס מאָל קראנק געמאכט אונ באפוילנ דעמ פאָרשטייער צו זיכ אינ שלאָפצימער ברענגענ, אונ יענער האָט אימ יעדעס מאָל געטראָפנ, קלוימערשט, א שלאָפעדיקנ, צו דער וואנט אויסגעקערעוועט, אונ טאָמעד מיט א נאקעטנ, ווי הייסט מענ דאָס, מיט דעמ אומאָנשטענדיקנ טייל קערפּער הויל, נישט צוגעדעקט.  ער האָט זיכ יעדעס מאָל בא יענעמס אריַיַנקומענ ווי אופגעכאפּט אונ זיכ קלוימערשט אנטשולדיקט, אָבער וויסנ האָט מענ געוווּסט, אז דאָס איז גאָר ניט אומגערנ.  דאָס מאכט ער אומיסטנ אונ דעמאָנסטרירט דערמיט זיַיַנ באציִונג אונ אומערע צו דער מאכט.
ס'איז דערגאנגענ דערצו, וואָס פריִער האָט ער אזוי קלענערע רוסישע באאמטע אופגענומענ, דערנאָכ גרעסערע אונ נאָכ גרעסערע, ביז מ'האָט זיכ דערפונ גאָר אינ די הויכע פענצטער דערוווּסט, אונ דער סאָפ איז געווענ, אז ווענ ער האָט דאָס זעלבע נאָכ פאר א גרויסנ מיליטערישנ מאנ געמאכט, וועלכער איז פארביַיַ אונדזער קאנט, פארביַיַ זיַיַנ מיאָנטעק, מיט א מיליטער-טייל דורכגעגאנגענ, האָט זיכ יענער שטארק באליידיקט, אונ אפ אייגענע אכריַיַעס, זיכ בא קיינעמ ניט אָנפרעגנדיק, אָדער עפשער ניט אפ אייגענער, עפשער האָט ער אפ דערופ אויכ פונ דער הייכ א וווּנק, א דערלויבעניש באקומענ, – נאָר דער סאָפ איז געווענ, אז מע האָט אימ, דעמ אלטנ, מעיוכעסדיקנ, ווילד-כאָשעוונ פּוילישנ אלטנ גראפ קאָזעראָגע איבער דעמ זעלבנ אָפּגענאקטנ טייל, איבערנ הוילנ, געשמיסנ, פּאָשעט, ווי ער האָט אָפט זיַיַנע געוויינלעכע אומבאשיצטע פּויערימ, ווענ מע האָט זיי די הויזנ אראָפּגעלאָזט, אונ ער זיי – אפנ רוקנ, אימ אָבער, וויַיַל אנ אלטער – אפנ ווייכנ...
דער אלטער האָט דאָס ניט אויסגעהאלטנ, אונ נאָכ די שמיצ האָט ער שוינ פונ בעט ניט אראָפּ, די גאנצע ציַיַט פונ נאָכ יענער מיַיַסע אָנ קיינעמ, אפילע קיינ אייגענע, אויסער זיַיַנ באדינער, ניט צוגעלאָזט, אָבער אויכ אימ, דעמ באדינער, אינ פּאָנעמ ניט געקוקט:  די גאנצע ציַיַט מיטנ פָאּנעמ צו דער וואנט, מיטנ רוקנ צומ צימער געלעגנ, וויַיַל ער האָט די בושע ניט געקאָנט איבערטראָגנ, אונ אזוי, אנ אויסגעקערעוועטער, זיַיַנ גרעפישע נעשאָמע אָפּגעגעבנ.
דער יונגער גראפ, דער איינציקער זונ אונ יוירעש זיַיַנער, האָט זיכ פונ דער יוגנט אָנ אינ אויסלאנד אופגעהאלטנ, אינ א בעלגישנ ליעזש אָדער אינ א שווייצארישער לאָזאנע געלערנט, געשטודירט, קלוימערשט, אונ אינדערעמעסנ, איז גענוג געווענ נאָר א קוק צו טאָנ אפ אימ, קעדיי צו זענ אונ זיכ איבערציַיַגנ, וווּ דער יונג האלט אונ וואָס פאר א ליַיַט ס'וועט פונ דעמ פּארשוינ גאָר אינגיכנ ווערנ.
ער איז נאָכ קיינ דריַיַסיק ניט אלט געווענ, אונ דאָס פּאָנעמ שוינ בלאס אָפּגעצערט, קיינ טראָפּנ בלוט, אונ ס'האָט זיכ געדאכט, אז מיט אָפענע אויגנ שלאָפט ער.  ער פלעגט טאקע אלעמאָל אינדערפרי, ווענ דער היימישער ראזירער פלעגט צו אימ קומענ, אימ אפנ טאָג צו פּוצנ אונ ארומראזירנ, אינמיטנ ראזירנ איַיַנגעשלאָפנ ווערנ, מיטאמאָל דעמ קאָפּ פארלירנ, אונ ער האָט טאקע ניט איינ מאָל דעמלט אינמיטנ גאָלנ א שניט געכאפּט.
ער איז שוינ אפ האלב אויסגעביַיַטלט געווענ, גיַיַסטלעכ אונ קערפּערלעכ.  מיילע, גיַיַסטלעכ האָט ער סיַיַווי ניט געהאט וואָס צו פארלירנ, וויַיַל גאָר קיינ איבעריקס האָט ער פונ זינט ער לעבט נישט געהאט אונ בעיערושע נישט באקומענ.  נאָר קערפּערלעכ האָט ער שוינ מיט די פיס געשארפּעט, באלד-באלד, האָט מענ געזענ (מע האָט קיינ גרויסער ווייסער אונ קיינ דאָקטער ניט באדארפט זיַיַנ דערופ), וועלנ אימ די פיס אופהערנ דינענ, דאָס לאָשנ, וואָס איז אימ שוינ אזוי אויכ געווענ האלב געלעגערט, וועט אימ באלד אָפּנעמענ, דאָס ביסל זיקאָרנ, וואָס האָט זיכ אימ אזוי אויכ געפּלאָנטערט, וועט זיכ אויסלעשנ, אונ אזא פּארשוינ וועט באלד מיט פארגלייזטע אויגנ אונ מיט שטענדיק רינענדיקער סלינע פונ איינ זיַיַט מויל, אינ בעט בליַיַבנ ליגנ, אָדער אינ בעסטנ פאל, וועט מענ אימ נאָכ קאָנענ אפ א קראנקנ-וועגעלע מיט ווייכע רעדלעכ ארומפירנ, ווי ס'איז טאקע מיט אימ אינדערעמעסנ, אינ די נאָענטסטע יאָרנ געשענ.
דערוויַיַל איז ער נאָכ אומגעגאנגענ, דערוויַיַל האָט נאָכ אינ אימ א געוויס ביסל נישער געצאנקט.  דערצו דער איינציקער יוירעש פונעמ אלטנ גראפ, מיט די הונדערטער דערפער, מיאָנטקעס, ביר-ברויעריַיַענ, גוראלניקעס, עקאָנאָמיעס אונ אנדערע ריַיַכקיַיַטנ, וואָס ער האָט ניט געוווּסט וואָס צו טאָנ מיט זיי, ווי מיט זיכ אונ מיט זיַיַנ שוינ האלב דורכגעלעבטער אונ אָפּגעברענטער ציַיַט, אונ מיט אלצ, וואָס איז אימ שוינ צוריק געקראָכנ.
דערוויַיַל איז ער נאָכ געווענ ער, מיטנ פּריצישנ פּוצ, דער ריַיַכסטער פונ אלע ריַיַכע אינ קאנט, מיט אלע ווילדסטע אונ האלב-אומזיניקע האסאָגעס, כאָטש שוינ מיט א פאָנפענדיקער שפּראכ, מיט שארפענדיקע פיס, מיט א לארנעט, וואָס אָנ אימ האָט ער זיכ, אפילע אינ קלאָזעט גייענדיק, ניט געקאָנט באגיינ, אונ וואָס אויכ מיט אימ, ווי אָנ אימ, האָט ער גאָרניט געזענ, גאָרנישט ניט פארשטאנענ, וויַיַל אינ קאָפּ האָט זיכ אימ געלאָשנ.
דערוויַיַל איז ער בא אונדז אפ דער אויבנ דערמאָנטער סימכע געווענ דער אָנגעזעענסטער, וויַיַל אפ זיַיַנ כעזשבנ קימאט איז דאָס אלצ איַיַנגעאָרדנט געוואָרנ, קעדיי זיַיַנ ליידיקגייערישע יאריד-ציַיַט צו פארהוליענ.  אונ, נאטירלעכ, אויכ די אלע איַיַנגעלאדענע אפ דער סימכע, פונ זעלבנ סאָרט, ווי ער, אָדער האלב ווי ער.
מירנ דאָ ניט אויסרעכענענ די נעמענ פונ אלע אָנטיילנעמער אינ יענעמ אָוונט, וויַיַל, סאָפקאָלסאָפ, זיַיַנענ זיי אונדז אלע אלציינס, אונ גאָר מיט קיינ סאכ האָבנ זיכ איינס פונ אנדערנ צומ בעסערנ ניט אויסגעטיילט.
אינדערעמעסנ, וואָס איז דער כילעק פונ יענעמ אייניקל פונ איינעמ א באוווּסטנ פּוילישנ וואָיעוואָדע, באקאנט נאָכ פונ כמעלניצקיס ציַיַטנ, דער גראפ געדרויצ, וואָס ווי מע האָט דערציילט, האָט ער אויסגעביטנ אנ אלטנ וויַיַנ-קעלער אפ אנ אראבישער שטאמ-שקאפּע, א שיינ-פיקסער, א וווּנדערלעכ היציקער, אונ פונ אזא שטאלט אינ גאנג אונ מעכטיקיַיַט אינ ריַיַט-געיענ, אז ער האָט גאָר זיַיַנ וועלט פארגעסנ אונ איבער איר דעמ קאָפּ פארלוירנ;  אזוי, אז ווענ זי, די שקאפּע, איז אימ קראנק געוואָרנ, האָט ער, וווּ א קאָנאָוואל פונ גאנצנ קאנט צונויפגעטריבנ, אונ אז די קאָנאָוואלנ האָבנ ניט געהאָלפנ, האָט ער זיכ געווענדט צו זנאכערס, אונ אז אויכ די זנאכערס ניט – צו קסיאָנדזנ, אונ כאלעשנדיק אונ פאלנדיק פאר די פיס צו זיי, האָט ער זיי איַיַנגעבעטנ אָפּצוריכטנ א טפילע פארנ פערד, ווי גליַיַכ פאר אימ אליינ.
וואָס פאר א כילעק, זאָגנ מיר, צווישנ אימ, דעמ גראפ געדרויצ, אונ צווישנ איינעמ א יונגנ פירשט דעניקע, האלב-דיַיַטש, האלב-פּוילישער אָפּשטאמונג, וואָס יענער האָט זיכ פארנומענ מיט ציכטלענ עפּעס א געוויסנ מינ כאזיירימ, וויַיַסהאָריקע מיט ראָזעווע פּיסקעס, ווי א דריַיַער די גרייס, אונ וואָס ספּעציעלע מענטשנ זיַיַנענ צו זיי צוגעשטעלט געוואָרנ אפ זיי אזוי אויסצוהאָדעווענ, ביז יענע האָבנ שוינ פונ פעטס קיינ קויעכ ניט געהאט אפ די פיס צו שטיינ, די קנעכל בא זיי זיַיַנענ געווענ צו קרוכקע זייערע אייגענע בערג פלייש אויסצוהאלטנ, אונ זיי פלעגנ שוינ אפילע עסנ ליגנדיק, מיט פארמאכטע אויגנ, אונ האָבנ טאָג ווי נאכט נאָר מיט די כאזערשע נעשאָמעס געפאָבעט אונ שטילע געשטאנקענ פונ זיכ ארויסגעלאָזט.  דער פירשט האָט קיינ בעסער פארגעניגנ ניט געהאט, ווי נאָר צו שטיינ לעבנ אָט יענע כאזיירימ, שאָענלאנג אפ זיי צו קוקנ אונ אפ זייער פעטס זיכ פרייענ, ווענ זיי זיַיַנענ געזונט געווענ, אָבער לעסאָפ פלעגנ זיי קראנק ווערנ, אונ דער פירשט, צוזאמענ מיטנ קאָנאָוואל אונ מיטנ שטאל-אונ כאזיירימ-היטער, פלעגט בא א טונקלענ לאטערנ בא זיי נעכטיקנ אונ זיי די נעשאָמעס היטנ.  דער פירשט האָט זיכ געשטעלט א ציל זיַיַנע כאזיירימ צו א מאקסימאלער וואָג אונ פעטס-נאָרמע צו דערפירנ, אָבער די כאזיירימ פלעגנ די איבערשטאָפּונג ניט אויסהאלטנ אונ פלעגנ אימ אוועקפּייגערנ – וויי-וויי! – פאר דער נאָרמע...
וואָס איז דער כילעק צווישנ זיי...  אלנפאלס, די קאָמפאניע – א געלונגענע, אנ איינהיַיַטלעכע, אונ פונ איינע פּריציש-פּאראזיטישע מאזאָלעס, איינער נאָר אנ אויסנאמ צווישנ זיי, איינער א ליסיצינ-סווענאיסלאווסקי, א מענטש מיט א צווייענדיקער פאמיליע, סאָפעק רוס, סאָפעק פּויל, נישט קיינ פּאָרעצ אונ נישט קיינ גוטבאזיצער, ער האָט קיינ מאיאָנטעק אינ דער געגנט ניט געהאט, האָט אינ שטאָט געדינט בא דער מעלוכע, פריִער אמאָל א קליינער באאמטער ערגעצ אינ אקציז, דערנאָכ, איבער עפּעס געוויסע סיבעס, זיכ א העכערונג פארדינט, באקומענ א שטעלע ערגעצ אינ א רוסישער שטאָט אינ דער שטאָט-פארוואלטונג, דערנאָכ, מע ווייסט ניט פארוואָס, ווידער אהער, אינ היגנ קאנט, איבערגעפירט געוואָרנ אינ אונדזער שטאָט אינ N אונ אויכ דאָ אינ דער אופּראווע.
דאָס איז, מעגלעכ, מיט א געוויסנ מיינ פונ דער הויכער מאכט געטאָנ געוואָרנ, קעדיי אימ, סווענטיסלאווסקינ, דאָ, אינ פּריצימ-קאנט, אונטער דער האנט צו האָבנ.  באזונדערס די לעצטע ציַיַט פונ נאָכנ אופשטאנד, ווענ די אופזיכט אפ פּריצימ האָט זיכ געשטארקט, האָט זי אימ, מעגלעכ, געוויסע געהיימע שליכעסנ אויסצופילנ איבערגעגעבנ, מאכמעס ער איז שטארק אויסגעקאָכט צווישנ פּריצימ.  מעגלעכ...
ער איז געווענ האלב-ליגנער, האלב-מארשאלעק, האלב-פאט, האלב-כיטראק, פונ יענע פּארשוינענ, וואָס קאָנענ ליַיַכט קריגנ איַיַנגאנג אונ צוטרוי בא יעדנ, אונ אזוינער, וואָס פּריצימ האָבנ ליב:  א געטריַיַער פלאש-ברודער, וואָס וווּ א הולקע אינ א וואָסער-ניט-איז געזעלשאפט, איז ער דאָ:  מיט רוסנ – געברודערט, מיט פּאָליאקנ – איינס, מיט וועמענ ער האָט היַיַנט געטרונקענ, פאר די האָט ער פונ די נעכטיקע געלאכט;  דאָס לעצטע ווערטל, דעמ לעצטנ אנעקדאָט, אלע סקאנדאליעזע געלט-פאמיליע-אונ ליבע-געשיכטעס פונ יעדנ איינעמ פונ די פּריצימ אינ היגנ קאנט געוווּסט, מיט יעדנ פּאני-בראט אונ מיטרינקער, אונ די צווייענדיקע פאמיליע אונ די אומבאשטימטע נאציאָנאלע אָנגעהעריקיַיַט האָט אימ געדינט, ער זאָל אינ יעדער סאָרט געזעלשאפט, סיַיַ בא די שטאָטישע אדמיניסטראציע-ליַיַט, סיַיַ בא די אָנגעזעענע פּאָליאקנ פונ קאנט, פאר א זייעריקנ פארעכנט ווערנ.
מע האָט אימ געזענ אומוואנדלענ, ווי וואנדל-גראָז, פונ איינע צו די אנדערע, יעדער איינעמ האָט ער געהאט אפנ אויער וועגנ אנדערנ וואָס איַיַנצוראמענ.  פאר יעדנ, וווּ ווענ מע האָט באדארפט, האָט ער געהאט דאָס פּאסיקע ביסל כניפע פארגרייט.  דערומ אלע טירנ פאר אימ אָפנ, אלע ביַיַטלענ פאר אימ אופגעשנורעוועט, אלע סוידעס גרייט פונ אימ אופגענומענ ווערנ, אונ אלע אויערנ, וועלכע דארפנ, טאָרנ די סוידעס ניט פארנעמענ, גרייט אינ זיי אריַיַנצוזאָגנ, איבערצוגעבנ ווערנ...
ס'וואָלט אימ געפּאסט זיַיַנ א פּריצישער פּריזשיוואלעק, א באשטענדיקער קעסט-עסער בא איינעמ אָדער בא עטלעכע פריַיַנט מעצענאטנ פונ דעמ מינ, אונ פונ הויפ צו הויפ ליידיק-ציַיַט-פארברענגעריש ארומצופאָרנ.  ער האָט אָבער, ויַיַזט אויס, זיכ אינ שטאָט צו גוט איַיַנגעלעבט.  ער האָט אינ איר א גאָר גוטנ טאמ געפילט, אונ אויכ אינ זיַיַנ שטעלע אינ שטאָט, וואָס אינדערעמעסנ איז אימ, וויַיַזט אויס, געגעבנ געוואָרנ נאָר לעפּאָנעמ, וויַיַל בא דער ארבעט האָט מענ אימ זעלטנ ווענ געזענ, אונ, ווי ס'וויַיַזט אויס, האָט מענ פונ אימ אויכ ניט געפאָדערט,  ווי פונ קיינ אָנגעשטעלטנ;  אונ דעריקער-אוּוודע זיַיַנע איז געווענ – אומצושנאָרענ, אויסצושמיַיַענ, אינ אלע שפּיצ-געזעלשאפטנ אנ אייגענער זיכ אריַיַנצודרייענ, אנ אויער צולייגנ, אנ אויג האָבנ, צווישנ פּריצימ, – איז פּריצימ, צווישנ אנדערע, – איז אויכ אנדערע, אונ וווּ ער אליינ, וווּ זיַיַנ אייגנטלעכע וועלט האָט געשטעקט, איז ניט געווענ צו וויסנ, צו דערקענענ:  אז מע וויל – א פּאָלאָניזירטער רוס, אז מע וויל – א רוסיפיצירטער פּויל, אונ דעריקער גרייט ביידע פאר א טרונק אָדער פאר עפּעס מער צו פארקויפנ.
ער פלעגט אָפט פארשוווּנדנ ווערנ פונ שטאָט אונ אייניקע טעג אפ דער פּראָווינצ פארברענגענ, אמאָל בא איינעמ, אמאָל בא אנ אנדערנ פונ זיַיַנע לאנגאָניקע באקאנטע טרינק-ברידער אונ קאָרטנ-שפּילער.  באזונדערס אָבער, ווענ וווּ ס'איז א פריילעכע זאכ פאָרגעקומענ, אנ איינציקער גאסט פונ דער פּראָווינצ אמאָל, אָדער ווענ ס'פלעגנ זיכ עטלעכע געסט צונויפקומענ, ביפראט איצט, אפנ יאריד, ווענ אזא סאכ זיַיַנענ זיכ צונויפגעגאנגענ, איז דאָכ אוואדע ניט שיַיַעכ אָנ אימ, אָנ סווענטיסלאווסקינ.  אונ אָט איז אויכ ער, ליסיצינ-סווענטיסלאווסקי, אפ יענער סימכע.


* * *


שוינ גליַיַכ, ווי נאָר ס'האָט זיכ אָנגעהויבנ, ווענ נישט אלע געסט אפילע זיַיַנענ זיכ נאָכ ניט געהאט צונויפגעגאנגענ, אזוי איז שוינ דער גראפ קאָזעראָגע, וועלכער האָט אפילע ניט טרינקענדיק, אויסגעזענ באטרונקענ, אָדער עפשער האָט ער טאקע שוינ פונ פריִער ערגעצ א קליינע קויסע געכאפּט, – שוינ דעמלט האָט דער יונגער גראפ יעדעס מאָל, ווענ דער באלעבאָס, נאָסנ-נאָטע, האָט זיכ צו די פארזאמלטע פּריצימ באוויזנ אפ דער שוועל עפּעס צו ברענגענ אָדער עפּעס אוועקצוטראָגנ, ווי ס'האָט זיכ געפאָדערט פונ באדינגונג, האָט ער אימ יעדעס מאָל מיט א שיקערנ פינגער א וווּנק געטאָנ, ער זאָל צו אימ צוגיינ, ער דארפ אימ עפּעס האָבנ – האָט עס געהייסנ, אונ אז יענער איז צו, האָט אימ דער גראפ אלעמאָל מיט אָפנ שיקערער פאראכטונג, גליַיַכ ער ווענדט זיכ ניט צו קיינ מענטשנ, צו זיַיַנ גליַיַכנ, נאָר צו א היימישער מינ כיַיַע, וועלכע מע וואָלט אויסגעדרעסירט, א זאָג געטאָנ:
– אנו, נאטאנ, זאספּיעוויַיַ מי טאָנ פּיאָסענקע...  יאק סיע נאזיווא... – אונ ער האָט זיכ בעשומאויפנ ניט געקאָנט דערמאָנענ דאָס, וואָס ער וויל פונ אימ, יענע ליד, וועלכע ער האָט געמיינט, אונ געמיינט האָט ער די ליד, וועלכע אלע פּריצימ פלעגנ פאָדערנ פונ זייערע אונטערגעוואָרפענע ייִדנ, ווענ זיי, די פּריצימ, אופגעלייגט, אונ ייִדנ זיַיַנענ געצוווּנגענ געווענ, מאכמעס אָפּהענגיקיַיַט אונ מוירע האָבנדיק אָפּצוזאָגנ, זיי צו זינגענ.  דאָס מיינט מענ די באוווּסטע שאבעס-ליד, דעמ "מאיאָפעס".
יעדעס מאָל האָט זיכ נאָסנ-נאָטע מיט אנ אנדער טערעצ אויסגעדרייט, פריִער קלוימערשט, ניט וויסנדיק, וואָס יענער מיינט, אנ אנדערשמאָל, – אימ צוזאָגנדיק, אז שפּעטער, שפּעטער...  א דריט מאָל מיט באקאָשע אונ גרויס פאָרזיכטקיַיַט זיכ ארויסגעריסנ פונעמ גראפס האנט, וועלכע האָט זיכ שוינ צו זיַיַנ קאפּאָטע געשטרעקט, צו זיַיַנ באָרד אונ פּייעס אונ אימ אזויערנאָכ געוואָלט פארהאלטנ.
ס'האָט שוינ פונ אָנהייב אָנ געהאלטנ דערביַיַ, אז גארלעצקי דער פּריסטאוו, וואָס מע ווייסט ניט אקוראט, צי די עלטערע נאטשאלסטווע האָט, וויסנדיק,  מעגלעכ, פונעמ פּריצישנ צוזאמענקומ, אימ געשיקט אהער, ווי זי טוט קעסיידער, קעדיי צו האָבנ א וואָסער-ניט-איז אויג פונ אירנ א באאמטנ אפ אלע וויכטיקע צוזאמענקונפטנ;  צי עפשער איז דאָס זיַיַנ אייגענע איניציאטיוו;  עפשער איז ער אפ אייגענער אכריַיַעס געקומענ, פילנדיק א טרונק, וואָס וועט אימ פונ הינטנארומ (וויַיַל אינ שטוב, צו די פּריצימ אליינ, האָט ער ניט די האָזע אונ ניט קיינ פולמאכט געהאט אריַיַנצוקומענ) דערלאנגט ווערנ פונ באלעבאָס פונ איַיַנפאָר-הויז, פונ נאָסנ-נאָטענ, ווענ ער וועט שטיינ הינטער דער טיר, אונ אמאָל, ווענ ער וועט זיכ דערלויבנ די טיר עפענענ, אהינ דעמ קאָפּ אריַיַנשטעלנ אונ מע וועט אימ באמערקנ, וועט א פּאָרעצ אימ דערלאנגענ;  מעגלעכ אויכ, אז דאָס האָט גארלעצקינ ליסיצינ-סווענטיסלאווסקי איַיַנגעלאדנ, – צי צוליב עפּעס א געוויסנ מיינ,  וואָס ער האָט געהאט דערביַיַ, צי עפשער גאָר אָנ א מיינ.  דאָס לעצטע, דאָס הייסט די האשאָרע, אז גארליצקי איז פונ סווענטיסלאווסקינ איַיַנגעלאדנ געוואָרנ, לייגט זיכ אפנ זינענ אונ האָט דאָס מאָל א געוויסנ גרונט געהאט.  וויַיַל דאָס מאָל, האָט מענ באמערקט, האָט די גאנצע ציַיַט פונ דער הוליאנקע סווענטיסלאווסקי געהאלטנ אינ איינ אינ זינענ האָבנ אונ אלע וויַיַלע גארלעצקינ דורכ א האלב-געעפנטער טיר א קייסע נאָכ א קייסע ארויסדערלאנגענ.
יאָ, ס'האָט שוינ געהאלטנ דערביַיַ, אז גארליצקי דער פּריסטאוו, דער, וואָס מיט דעמ קארק אינ דריַיַ פאלדנ, דער מיטנ ארויסטארטשענדיקנ בויכ-באראבאנ, וועלכער האָט קעסיידער געשוויצט, באזונדערס, ווענ ער האָט געהאט אנ אמטלעכע שליכעס אויסצופילנ, ווי אפ א פּאראד אמאָל, אָדער אפ דער וואכ בא אנ עלטערנ, אונ וואָס האָט זיכ קעסיידער דעמלט מיט א טיכעלע אונטער דעמ פליישיקנ קארק דעמ שווייס געווישט, – האָט שוינ געהאלטנ דערביַיַ, אז גארליצקי, וואָס איז פריִער פאר מוירע אונ, ווי געזאָגט, קיינ פולמאכטנ נישט האָבנדיק, הינטער דער טיר געשטאנענ אונ אינווייניק קיינ האָזע ניט געהאט אריַיַנצוקומענ, האָט איצט, גליַיַכ שוינ באמ אָנהייב, דערהערנדיק, וואָס אינ צימער טוט זיכ, אונ מיינענדיק, אז פונ אינווייניק וועט אימ קיינער ניט באמערקנ, האָט זיכ איצט שוינ אלע וויַיַלע דערלויבט אמאָל די טיר נאָר וועדליק אפ א קוק צו טאָנ אופצועפענענ, אונ אמאָל אויכ דעמ קאָפּ אריַיַנצושטעקנ.
עמעס, ער האָט א טאָעס געהאט:  ס'האָט נאָכ דאָכ ניט געהאלטנ אזוי וויַיַט, אז מע זאָל אימ לאכלוטנ ניט באמערקנ, אונ יעדעס מאָל האָט אימ פאָרט אנ אנדערער דערזענ.  מע האָט אפ אימ גליַיַכ א שפּאסיקנ קוק געטאָנ, ווי אפ א קאצ, ווענ זי וויַיַזט זיכ אומגעריכט אונ טוט שטיל אנ עפנ א פארמאכטע טיר, מע האָט א זאָג געטאָנ:  פּרסס...  אונ ער האָט גליַיַכ די אויגנ אונ דעמ קאָפּ אוועקגעכאפּט אונ די טיר איַיַלנדיק צוריק פארמאכט.
דאָס איז פאָרגעקומענ שוינ צומ אָנהייב, ווענ אלע געסט זיַיַנענ נאָכ ניט געווענ.  שפּעטער א ביסל זיַיַנענ איינער נאָכ איינעמ פּריצימ, איַיַנגעלאדענע אינ יענעמ אָוונט אָנטייל צו נעמענ אונ צוזאמענ פארברענגענ, זיכ צונויפגעקומענ.  אייניקע ניכטער, אנדערע, – פונ זייערע צימערנ ארויס פונ דער זעלבער אכסאניע, אָדער פונ אנדערע איַיַנפאָר-היַיַזער קומענדיק, שוינ האלב באטרונקענ.
צווישנ זיי אויכ דער אונדזער, פונ א פריִערדיק קאפּיטל באקאנטער, רודניצקי, וואָס האָט ניט נאָר צווישנ סאָכרימ, נאָר אויכ צווישנ פּריצימ קיינ איבעריק סאָלידנ אָנזענ אונ נאָמענ ניט געהאט.  ער איז יעדעס מאָל, אינ זיַיַנ געזעלשאפט אפילע, אופגענומענ געוואָרנ נישט מיט איבעריקנ צוטרוי – נישט צו זיַיַנ וואָרט, נישט צו זיַיַנ צוזאָג, צי אפילע גלאט צו דעמ, וואָס ער האָט ווענ צווישנ אנדערע אינ א געשפּרעכ זיַיַנ וואָרט אריַיַנגעשטעלט.  מע האָט אימ ווי געקוקט אפ די פינגער, נישט גלייבנדיק זיַיַנע הענט, אז זיי קאָנענ ניט אמאָל עפּעס אוועקנעמענ, ווענ נאָר ס'לאָזט זיכ, ווענ א גוטער צופאל, ווענ מע קאָנ האָפנ, אז ס'וועט צו קיינ זיכערנ דורכפאל אונ סקאנדאל ניט קומענ.
דאָס מאָל האָט אימ דער ערשטער באגעגנט דער באלעבאָס אונ דער הויפּט-שולדיקער אינ דער סימכע, דער פונ לעכאטכילע אָנ אופגעהיצלטער אונ שיקערלעכ-אופגעלייגטער גראפ קאָזעראָגע;  ער איז מיט שארפּענדיקע פיס אונ האלב שוינ געליימטנ גאנג אימ אנטקעגנ געגאנגענ, מיט זיַיַנ אָפּגעצערט-געפּודרעטע צורע, אונ האלטנדיק דאָס הענטל פונ לאָרנעט האלב-שלאבעריק, האלב-נאכלעסיק, האָט ער אפנ אריַיַנקומענדיקנ צוערשט א גליַיַכגילטיקנ קוק געטאָנ, אונ דערנאָכ צו אימ אזא שטיק שפּאָט ארויסבאוויזנ, ווי צו א פּארשוינ, וואָס ערנסט, – אפילע פאראכטנדיקער ערנסט, – איז שוינ פאר יענעמ א צו גרויסער קאָוועד אונ קאָסטבארע מאטבייע, אונ דאָס איינציקע, מיט וועלכנ מע קאָנ אימ באגעגענענ, איז מיט שפּאָט אונ גרינגשעצונג:  שוינ פונ יענע מאדרייגע, וואָס באוויַיַזט, אז ביכלאל מאכט מענ זיכ פונ אזוינע קיינ וועזנ, וויַיַל אינ קיינ רעכענונג מאכט זיי קיינ מינדסטע גרייס ניט אויס...
ער איז צו אימ צוגעגאנגענ אינמיטנ זיַיַנ שארפּענדיקנ גאנג, ווי ניט צו אימ גייענדיק, אונ ווי צופעליק אָנשלאָגנדיק זיכ מיט אימ, האָט אימ א פאראכטנדיק קליינ קלעפּעלע געטאָנ מיט דער דלאָניע פונ דער לינקער האנט אפנ שטערנ.
– הא, זע, רודניצקי, – האָט ער געזאָגט, – דאָס ביסטו?!
– פּאנאָוויע, – האָט ער אויסגעשריגנ, – זעט, דאָס איז דאָכ ער, דער, יענער, רודניצקי...  וואָס, ווי מע זאָגט, דאכט זיכ, שפּילט ער אינ קאָרטנ אונ צאָלט קיינ קאָרטנ-געלט, האָט א געליבטע אונ האָט זי ניט מיט וואָס אויסצוהאלטנ, ליַיַט געלט בא ייִדנ אונ צווינגט זיי מיט פּיסטאָלעטנ, זיי זאָלנ אימ די וועקסלענ אָפּגעבנ.  דאָס איז דאָכ ער, פּאנאָוויע, דער, יענער, וועלכער...
דערביַיַ האָט ער זיכ מיט א האלב שוינ געליימטער צונג פארפּלאָנטערט אונ האָט נאָר פארענדיקנ געקאָנט מיט א שטיל אומזיניק כיכיקעריַיַ אָנ טאמ אונ מיט א פוילנ מאכ מיט דער לינקער לעפל-האנט, מאכמעס ניט קאָנענדיק דאָס לעצטע וואָרט, דעמ לעצטנ געדאנק ארויסברענגענ.
– כי-כי-כי, – האָט ער שיקערלעכ-שלאבעריק מיט דער האנט געמאכט אונ דערביַיַ זיכ אָנמעכטיק פארהוסט אונ אינ לעכלדיקנ שטילנ הוסטנ זקייניש אויווערבאָטעליש זיכ פארגאנגענ.
אנ אנדערער אפ רודניצקיס אָרט, א מענטש מיט מער ערע, א מענטש, וואָס פילט, אז בענעגייע אימ קאָנ קיינ באליידיקנדיקע באציִונג ניט אָנגיינ, וואָלט געוויס אפ אזא באליידיקונג, אפילע ווענ זי וואָלט אימ געקומענ, ווי איצט רודניצקינ, אינ א שפּאס-פאָרמ, אנדערש געוויס רעאגירט.  רודניצקי אָבער, וואָס דאָס, וואָס איז אימ דאָ געזאָגט אונ אויסגעוואָרפנ געוואָרנ, האָט ער ערלעכ פארדינט אונ ס'איז אימ אָרנטלעכ, לויט זיַיַנע פארדינסטנ טאקע, געקומענ, האָט געמוזט דאָס געזאָגטע אראָפּשלינגענ, אָנ קיינ שומ ווידערשטאנד אונ אָנ שומ מינע צו מאכנ, אז ער האָט די באליידיקונג גאָר אפילע איַיַנגעהערט.
ער האָט שוינ געוואָלט אינ א זיַיַט אָפּגיינ, צווישנ אנ אנדער רעדל, צווישנ וועלכנ דער גראפ האָט זיכ ניט געפונענ, זיכ אריַיַנדרייענ, זיכ מאכנ פארגעסנ, אונ דאָס געזאָגטע, ווי פארביַיַ אויער, דורכלאָזנ.  האָט אימ אָבער יענער, דער גראפ, נאָכנ אָפּהוסטנ אונ נאָכנ זקייניש-אויווערבאָטלשנ לעכעלנ אויכ אינעמ צווייטנ רעדל אָפּגעזוכט, אונ ווידער אויכ פאר יענע איבערגעכאזערט דאָס, וואָס דאָס ערשטע מאָל, ווענ ער האָט רודניצקינ אליינ באגעגנט, אונ דערביַיַ נאָכ צוגעגעבנ:
– ער זעט, פּאנאָוויע, אז רודניצקי האָט זיכ באליידיקט, איז אויב אזוי, אויב ער איז נאָכ דערופ פיייִק, איז נאָכ ניט אלצ פארפאלנ, אונ ער איז גרייט אימ מיט זיַיַנ פולער גרעפישער ערע באפרידיקנ:  מיט אימ אפ דועל אונ אפ פּיסטאָלעטנ, אונ זאָל זיכ רודניצקי דאָ, אפנ אָרט טאקע, זיַיַנע סעקונדאנטנ אויסקליַיַבנ.
דערביַיַ האָט דער גראפ פונ א הינטערשטער הויזנ-קעשענע א פּיסטאָלעט ארויסגעצויגנ, אימ פארנ רעדל פּריצימ באוויזנ, אימ פאר רודניצקינ עטוואָס לענגער געהאלטנ...  אונ אויכ דאָס האָט רודניצקי געמוזט אראָפּשלינגענ, טרייסטנדיק זיכ מיטנ פאָרמעלנ טערעצ, קלוימערשט, אז ווי אלע זעענ, איז דער גראפ באזויפנ אונ פונ א באזויפענעמ איז ניט צו פאָדערנ אונ אינ אזא שטאנד איז מענ פאר גאָרניט פאראנטוואָרטלעכ.
אינדערעמעסנ איז שוינ דעמלט נישט נאָר דער האלב-קראנקער, שוואכ-זיניקער יונגער גראפ נישט פאראנטוואָרטלעכ געווענ, נאָר אויכ אלע ביַיַוועזנדיקע, וועלכע האָבנ שוינ היפּש געהאט אויסגעטרונקענ, אונ ווי דאָס איז צו זענ געווענ צוערשט פונ דער אומאָרדענונג אפנ טיש, דערנאָכ אפ די פּענימער פונ די, וואָס זיַיַנענ בא אימ געזעסנ, ווי אויכ בא די, וואָס האָבנ זיכ שוינ אופגעהויבנ, ארויסגעגאנגענ פונ הינטער אימ, אונ אינ צווייענ, דריַיַענ, אונ אינ רעדלעכ אונ בינטלעכ זיכ געזאמלט אונ זיכ פריילעכ אונטערגעהאלטנ.
ס'האָט זיכ שוינ דעמלט אלעמאָל אנ אנדער שיקערנ עפּעס אנדערש זיכ פארגלוסט.  איינער איז שוינ אלעמאָל אפ א בענקל געקראָכנ, זיכ געוואָלט ארופשטעלנ דעמ הענגעלאָמפּ אויסלעשנ אונ, נישט באוווּסט פארוואָס, צו בליַיַבנ אינ דער פינצטער.  אונ אז ס'האָט זיכ אימ ניט איַיַנגעגעבנ צומ לאָמפּ קומענ, האָט ער כאָטש די ליכט געלאָשנ.
אנ אנדערנ, פארקערט, איז די ליכט געווענ ווייניק, אונ ער האָט געשריגנ, מע זאָל וואָס מער אָנצינדנ – ליכט, לאָמפּנ, אונ אויב ס'איז ניטאָ, זאָל מענ – וואָס איז?  פארוואָס ניט? – די גאנצע שטוב אָנצינדנ, ס'זאָל ברענענ, אונ די גאנצע גאס, די גאנצע שטאָט מיט דעמ גרויסנ יאָר-יאריד באלויכטנ.
– ער באצאָלט! – האָט ער אויסגעשריגנ. – ער נעמט אפ זיכ די העזייקעס, סיַיַ אויב ווער פונ די דאָ אָנוועזנדיקע וועט ליַיַדנ, אונ סיַיַ אויב די, וואָס ניט דאָ, ווער נאָר ס'נעמט אינ יאריד אנ אָנטייל, וויַיַל נישקאָשע, – האָט ער וויַיַטער געשריגנ, – זיַיַנע קאפּיטאלנ אונ מאיאָנטקעס וועלנ אימ קלעקנ.
א דריטער האָט, דערהערנדיק דעמ צווייטנ, אז ער צאָלט, האָט שוינ פאר א פערטנ זיכ געקלאָגט, אז ער האָט שוינ טאקע אָפּגעברענט, אז ער איז א געליטענער, אז ער איז פונ דער סרייפע, פונעמ יאריד, הייסט עס, ארויס א הוילער אונ א בלויזער;  ער האָט נישט מיט וואָס אהיימ צו קומענ, ס'איז אפ אימ א ווילד ראכמאָנעס, פּריצימ דארפנ עפּעס זענ טאָנ, זיַיַנ נאָמענ אונ ערע אונטערהאלטנ, וויַיַל אז ניט, וועלנ אלע פּריצימ ליַיַדנ ביזיוינעס אונ אלעמענס נאָמענ וועט פארפלעקט אונ אונטערגעריסנ זיַיַנ.
אינ שטוב האָט גרויס טומל געהערשט, אונ די שיַיַנ פונ לאָמפּ האָט גענומענ טונקל ווערנ פונ פול-געפּאקטקיַיַט, וואָס די שטוב איז געווענ צו ענג זיי אלע אריַיַנצונעמענ, פונ דער לופט-געדיכטעניש, פונ וויַיַנ אונ ציגארנ-רייכעס.
אייניקע האָבנ שוינ די קאָלנערס געוואָרגנ, אונ זיי האָבנ זיכ פונ היצ צעשפּיליעט, אנדערע האָבנ שוינ געזוכט די טיר אפ ארויסגיינ, א ביסל לופט כאפּנ אונ זיכ אויכ באפריַיַענ פונ דער ניטגוטקיַיַט, וואָס איז זיי צומ גאָרגל צוגעטראָטנ, שוינ צומ ברעכנ;  אנדערע האָבנ שוינ געפּרוּווט דאָס לעצטע אינ א ווינקל אינ שטוב אָפּצוטאָנ...  אונ, פארקערט, אנדערע, באזונדערס די שפּעטער אָנגעקומענע, איז נאָכ דאָס אויסגעטרונקענע ווייניק געווענ, אונ זיי האָבנ געפאָדערט פונ די, וואָס האָבנ באדינט אונ צומ טיש דערלאנגט, ווי פונעמ באלעבאָס, פונ נאָסנ-נאָטענ, וואָס ער האָט זיכ איצט שיטערער אינ שטוב געוויזנ, מוירע האָבנדיק פאר די שוינ האלב ווילד-געוואָרענע פּריצימ אינ די אויגנ זיכ ווארפנ, אונ ער האָט שוינ געשיקט אנדערע, – מעשאָרסימ, דינסטנ אפ זיַיַנ אָרט, – יענע האָבנ געפאָדערט, אז מע זאָל נאָכ אונ אלצ אפסניַיַ דערלאנגענ.
פארשיידענע וויַיַנענ אינ פלעשער, אינ בוטליעס, היגע אונ אויסלענדישע מארקעס, זיַיַנענ אופגעגעבנ געוואָרנ, אונ אייניקע קענער פונ יענעמ מינ, פונעמ טרונק, וואָס מאכנ עס אויכ אינ דער היימ אָפט, האָבנ זיכ געקליגט אונ געמישט, באשטעלט בא די מעשאָרסימ, אז יענע זאָלנ צוזאמענמישנ מינ מיט מינ, מינ מיט נישט מינ פארשיידענע סאָרטנ גלי-וויַיַנענ, פּונשנ, וואָס מער, וויפל מע האָט געטרונקענ, האָט זיכ שוינ אפנ טיש, אפנ דיל געגאָסנ.  די האנאָע פונ דעמ אלעמ ווייניק, דערפאר אָבער דער טומל ביז דער סטעליע, אונ ער האָט געזוכט אנ אָרט דורכ דער סטעליע אפנ דאכ ארופקומענ.
גארליצקי דער פּריסטאוו, וואָס אלעמאָל איז אימ אנ אנדער גלאָז פונ אנ אנדער מינ אונ סאָרט אונטערגעטראָגנ געוואָרנ, פונעמ באלעבאָס פונ הויז, אויכ – אונ דעריקער – פונ ליסיצינ-סווענטיסלאווסקינ, וואָס ער האָט אימ איבער עפּעס, וויַיַזט אויס, די גאנצע ציַיַט אינ אויג געהאט, אימ ווי אָפּגעהיט אפ ווענ ער וועט אימ דארפנ, – גארליצקי דער פּריסטאוו, וואָס האָט שוינ אזויפיל אינ זיכ, פונ יענער זיַיַט טיר שטייענדיק, אריַיַנגעגאָסנ, זיכ אָנגעזשליאָקעט מער פונ א האלב צענדליק געסט געוויס אונ וואָס דער זויפ האָט זיכ שוינ שטארק אָנגעזענ אפ אימ, דעריקער אפ זיַיַנ טיכל, וואָס ער האָט מיט דעמ די גאנצע ציַיַט דעמ שווייס געווישט, פריִער פונ וואכ-אייפער, ווי ס'געשעט מיט אימ באשטענדיק, אונ איצט אויכ פונ היצ אונ פונ וויַיַנ, – ער, גארליצקי, האָט שוינ איצט, דעמ טומל אינ שטוב זעענדיק, זעענדיק, אז ס'באמערקט אימ שוינ קיינער, האָט זיכ שוינ איצט דערלויבט די טיר שוינ א ביסל אָפנ האלטנ אונ אלעמאָל, ווענ ס'האָט זיכ אימ פארוואָלט, דעמ קאָפּ אהינ אריַיַנגעשטעלט.
קיינער האָט אימ שוינ טאקע ניט באמערקט, אויסער נאָר, ווי געזאָגט, סווענטיסלאווסקי, וואָס האָט די גאנצע ציַיַט געהאלטנ פונ איינ רעדל צו אנדערנ צוגיינ, אומעטומ א וואָרט אריַיַנגעשטעלט, קעדיי צו וויַיַזנ, אז ער נעמט אָנטייל אינ טומל, אינ די געשפּרעכנ;  אינדערעמעסנ אָבער האָט ער, קימאט נישט הערנדיק, וואָס ער האָט נאָרוואָס געזאָגט אינ דעמ ערשטנ רעדל, שוינ אנ אויער צוגעלייגט צו א צווייטנ, זיכ פונ ערשטנ אָפּגעקערעוועט אונ אינעמ צווייטנ אריַיַנגעזאָגט, קעדיי אויכ באלד פונעמ צווייטנ זיכ אָפּקערעווענ.
דערביַיַ זיַיַנענ בא אימ די אויגנ, ווי בא א מויז, אומגעלאָפנ, געזוכט, גענישטערט, ווי אפ עפּעס זיכ צו פארהאלטנ, אונ וווּ נאָר זיַיַנ אויער האָט געכאפּט עפּעס אזוינס, וואָס האָט זיכ אימ געדאכט וויכטיקס, אהינ האָבנ זיכ אויכ באלד גליַיַכ זיַיַנע אויגנ נאָכגעווענדט.
כאָטש אויכ ער האָט געטרונקענ, אָבער דאָכ אינ אזא מאָס, אונ אפ אזויפיל נאָר, אז ער זאָל נאָכ די מעגלעכקיַיַט האָבנ ניכטער צו זענ אונ הערנ אלצ, וואָס אינ שטוב אונ אינ גרויסנ טומל קומט פאָר, וואָס ס'ווערט פונ וועמענ ווענ געזאָגט אָדער אויסגעשריגנ, – אופצוכאפּנ, צו פארגעדענקענ אונ אינ זיקאָרנ פארנאָטירנ.
דערביַיַ האָט זיכ א ספּעציִעלע קונסט געפאָדערט:  אי ניכטער זיַיַנ, אי צו האָבנ געטרונקענ, אי זיכ מאכנ ניט הערנדיק, אי הערנ, אז אנדערע זאָלנ ניט באמערקנ.  דערופ אָבער איז ער געווענ ער – סווענטיסלאווסקי, דערופ בארופנ, וויַיַזט אויס, פונ דער נאטור, אונ אויכ מאכמעס דעמ, אפּאָנעמ, וויַיַל זיַיַנע אינטערעסנ האָבנ דאָס פונ אימ געפאָדערט.  די מעלאָכע איז געווענ א שווערע, אָבער אינ גרויסנ טומל, וואָס האָט שוינ דעמלט געהערשט, אינ דער אראָפּגעזעצטער האלב-טונקעלער שיַיַנ, אינ דער אומאָרדענונג אונ שיקערנ הו-הא, איז דאָס שוינ, אינ א געוויסער מאָס, געווענ גרינגער דורכצופירנ.
פּריצימ זיַיַנענ שוינ געווענ אזוי פארטראסקעט, אזוי איבערפולט אונ איבערגעזויפנ, אז אייניקע האָבנ זיכ שוינ אפ די גליַיַכע ווענט געדראָפּעט, געמיינט אינ שיקערנ שטאנד, אז זיי געפינענ זיכ אינ דער היימ אונ אז זיי קלעטערנ אפ די העכערנ עטאזשנ ארופ צו זיכ אינ די צימערנ, וועלנדיק זיכ אינ די בעטנ לייגנ אונ אָפּרוענ.
אנדערע, מער קרעפטיקערע, וואָס האָבנ זיכ נאָכ אפ די פיס געקאָנט האלטנ, אָבער וואָס די קעפּ האָבנ זיי שוינ שוואכ געדינט, האָבנ איינער פארנ אנדערנ גערעדט, געטיַיַנעט, אונ איינס דאָס אנדערע ניט פארשטאנענ, וויַיַל די צונגענ זיַיַנענ בא זיי געווענ פארשיידענע אונ, בעבענדיק אונ טעלעפּענדיק, האָבנ ארויסגעבראכט אומזיניקיַיַטנ.
אייניקע האָבנ זיכ פאר באקאנטע אונ אומבאקאנטע בארימט מיט זייערע גליקנ, מיט זייערע ריַיַכטימער, אונ כאָטש שיקער, דאָכ פּריצישנ פאסאָנ געהאלטנ.  אנדערע, פארקערט, האָבנ אינ צושטאנד פונ אָפנהארציקיַיַט ארויסגעלייגט אונ אויסגעבעבעט דאָס, וואָס ניכטערערהייט האלט מענ עס בעסאָד אונ אונטער זיבנ שלעסער – זיכ געקלאָגט אפ באלדיקנ באנקראָט אָדער ערעוו-באנקראָט, אונ אלס ריַיַע דערצו, האָבנ זיי פאר די, פאר וועלכע זיי האָבנ זיכ געקלאָגט, איבערגעקערט די קעשענעס אפ דער אנדער זיַיַט, באוויזנ, אז זיי זיַיַנענ ליידיק, כאָטש גיי, הייסט עס, לאָז זיכ איבער די היַיַזער...
ביכלאל האָט מענ געזענ, אונ מער ווי געזענ, געפילט, אז בא פּריצימ איז אפנ הארצנ עפּעס אָּנגעזאָלעט ווענ ניכטער, נאטירלעכ, וואָלטנ זיי דאָס ניט ארויסגעוויזנ, איצט אָבער איז, לויט פיל סימאָנימ, דאָס קלאָר געווענ צו דערקענענ.
אזוי, לעמאָשל, האָט דער פירשט דעניקע, דער געוויסער כאזיירימ-ציכטער, וואָס האָט א ביסל אליינ אויכ אויסגעזענ אזא:  פעט אונ קורצ-האָריק, נידעריק געשוירנ, – האָט די גאנצע ציַיַט, נאָכ דעמ, ווי ער איז אונטער דער ווירקונג פונ די אויסגעטרונקענע קויסעס ארונטער, געהאלטנ דעמ קאָפּ אפ איינ זיַיַט אפנ טיש אָנגעשפּארט, געלעגנ אונ געקרעכצט ווי א כאזער, וואָס דאָס פעטס איז אימ אונטערגעגאנגענ.  וויפל מע האָט אימ ניט געשטורכעט, געפּרוּווט אימ פונ אָרט רירנ, ער זאָל זיכ אופשטעלנ, זיכ אופהייבנ, האָט ניט געהאָלפנ, אונ יעדעס מאָל נאָר האָט ער, ווי א קראנקער כאזער, ווענ מע רירט אימ, מע טאָרקעט אימ, פונ בויכ א כרויק ארויסגעלאָזט.  דאָס הייסט, ער הערט, אָבער רירנ זיכ פונ אָרט וויל ער ניט, קאָנ ער ניט, איז ער ניט בעקויעכ.
דעמ גראפ געדרויצ האָט זיכ די גאנצע ציַיַט א קאָשמאר געדאכט, אז ער שפּילט אינ קאָרטנ, אז ער האָט שוינ אלצ פארשפּילט, אונ איצט מוז ער דאָס איינציקע, די געליבטע שקאפּע אינ קאָנ איַיַנשטעלנ – זיַיַנ לעצט, זיַיַנ איינציק ציטעריק שטיק מאזל, וואָס זיַיַנ גאנצ גליק אונ גוירל הענגט איצט אָפּ פונ דעמ.  אונ אָט פירט ער דאָס ארויס, דאָס פערד, פאר פּריצימ, וועלכע האלטנ מיט אימ אינמיטנ דער שפּיל:  טפּררר.  ער האלט דאָס פארנ צוימל, בליַיַבט מיט דעמ שטיינ, מע זעט, די אויגנ קריכנ אימ פונ קאָפּ;  די האנט, וואָס האלט דאָס צוימל, ציטערט:  טפּררר.  ער שטייט אונ ווארט, פּריצימ זאָלנ דאָס באוווּנדערנ, אונ הייסט דערופ קאָרטנ געבנ, – "גיט קאָרטנ!" – האָט ער געשריגנ, יאָ, ער האָט דאָס איַיַנגעשטעלט, דאָס איינציקע...
אזוי דער אפילע האלב-קראנקער קאָזעראָגע, דער אייגנטלעכער שולדיקער אינ אָט דער סימכע, וואָס צוערשט איז ער שטארק האָפערדיק געווענ אפ זיַיַנ אויפנ, דה. אפ וויפל זיַיַנע שארפּענדיקע פיס אונ האלב-צוגעשלאָגענער זיקאָרנ, טעלעפּענדיקע צונג אונ בלינדלעכער, גאָרניט זעענדיקער בליק האָבנ דאָס אימ דערלויבט, – ער, וואָס איז צומ אָנהייב אומגעגאנגענ מיַיַסע באלעבאָס, יעדנ ניַיַ-אָנגעקומענעמ גאסט אנטקעגנ געגאנגענ, אופגענומענ, שוואכזיניק זיכ געווערטלט, צומ טיש איַיַנגעלאדנ, געבעטנ טרינקענ, ביז ער האָט אינ יענעמ פארגעסנ אונ א ניַיַ-אָנגעקומענעמ אנטקעגנ געגאנגענ; – אויכ ער, דער גראפ קאָזעראָגע, האָט איצט אויסגעזענ מיד, טיפ אונטערגעבראָכנ, די פיס האָבנ אימ מער ניט געדינט זיכ אומצושלעפּנ, דאָס מויל – כאָטש וואָס-ניט-איז ארויסצוברענגענ, אונ ער איז שוינ צעלייגט געלעגנ מיט די פיס שטארק אויסגעצויגנ פאר זיכ אפ א שטול, אפ דעמ איינציקנ ווייכנ פאָטעל אינ צימער.
ער האָט אויסגעזענ קראנק, בלאס, גליַיַכגילטיק צו אלעמ דעמ, וואָס ס'קומט פאר אימ דאָ פאָר;  אָבער, אויסער דעמ, מיט נאָכ עפּעס א שטיקל שווערער, שלעכטער שטימונג, אפ וויפל צו אזא פּארשוינ קאָנענ אויכ געוויינלעכע מענטשלעכע שטימונגענ צושטיינ.  די שלעכטע שטימונג האָט זיכ אימ גענומענ, מעגלעכ, ביכלאל פונ די געדריקטע געשעפטנ דאָ אפנ יאריד, ווי בא אלע היַיַנט, אונ וואָס דערפאר, מעגלעכ, איז אָט די דאָזיקע סימכע, צוליב צעשטרייונג, איַיַנגעאָרדנט געוואָרנ.  מעגלעכ אָבער אויכ איבער אנ אנדער וואָסער-ניט-איז סיבע – ווער ווייסט בא אימ, בא קאָזעראָגענ:  מעגלעכ, פונ זיַיַנ קרענק, וואָס האָט אימ שוינ גענומענ נאָענט-נאָענט צומ הארצנ צוצוטרעטנ, אונ אפ וויפל ער איז נאָכ פיייִק געווענ צו דענקענ, האָט ער, אינמיטנ די גרעסטע סימכעס אפילע, דעמ מוט אונ דאָס לעצט ביסל קראפט אונ קוראזש פארלוירנ, אויסנ געבליבנ, אויסגעשעפּט, אונ איז ליגנ געבליבנ מיט אויסגעצויגענע פיס פאר זיכ.
ווי ס'זאָל ניט זיַיַנ, נאָר אויכ ער, דער באלעבאָס אליינ, דער שולדיקער פונ דער סימכע, נישט מיט אלעמ.  אונ בא אזא לאגע וואָלט אנ אנדערשמאָל נאטירלעכ געווענ, אז די סימכע זאָל זיכ פּאמעלעכ-פּאמעלעכ אויסלעשנ, איינציקוויַיַז, איינציקוויַיַז זאָל יעדער איינער פונ די געסט, צי פונ וועלנ אָפּברעכנ צי אינ אנדער באדערפעניש זיכ נייטנדיק, די טיר געפינענ, ארויסגיינ אונ זיכ צוריק מער ניט אומקערנ, אונ אויס, ווי ס'ענדיקנ זיכ טאָמעד אזוינע סאָרטנ סימכעס.
האָט אָבער דאָס מאָל געטראָפנ, אז ווי נאָר ס'האָט שוינ טאקע בא דעמ געהאלטנ, ווי נאָר די פּריצימ האָבנ זיכ שוינ טאקע געהאלטנ באמ צעקריכנ, אזוי האָבנ זיי, – ווי באטרונקענ זיי זיַיַנענ נישט געווענ, באמערקט ווי איינער א זייעריקער, וואָס איז די גאנצע ציַיַט געשטאנענ אונ מיט פארמאכטע אויגנ זיכ עפּעס שיקער-לעמלדיק געשאָקלט מיטנ פּאָנעמ צו דער וואנט, אפ וועלכער ס'איז געהאנגענ דער פּאָרטרעט, וועגנ וועלכנ מיר האָבנ פריִער דערמאָנט – דער ביליק פארביקער לובאָק, דער לובאָק מיט דער קייסער-צורע, – אזוי האָבנ זיי באמערקט, אז ווי יענער האָט עפּעס פּלוצעמ דעמ קאָפּ א הייב געטאָנ אונ דערזענ, ווער ס'הענגט איבער אימ, אזוי האָט ער א גיי געטאָנ אפ צוריק עטלעכע שפּאנ, זיכ גליַיַכ אנטקעגנ פּאָרטרעט געשטעלט, אונ אזוי, שטייענדיק אונ קוקנדיק אפ אימ, האָט ער זיכ פּלוצעמ צעלאכט:  צעלאכט מיט פולנ מויל, מיטנ פּאָנעמ אונ מיט די אויגנ, וואָס האָבנ זיכ אימ ווי ניכטער אופגעעפנט;  זיכ צעלאכט אזוי, גליַיַכ עטלעכע פּאָר הענט האָבנ אימ ערגעצ אינ פארבאָרגענע ערטער גענומענ קיצלענ;  אזוי, אז אלע האָבנ, קוקנדיק אפ אימ, זיכ פונ זיַיַנ געלעכטער אָנגעשטעקט, אלע האָבנ איינער דעמ אנדערנ, מיט א פינגער אפנ פּארשוינ אונ אפנ פּאָרטרעט אָנוויַיַזנדיק, זיכ געקאטשעט, יעדערנס לאכנדיק פּאָנעמ אונ טיַיַטלדיקער פינגער האָט דעמ צווייטנס געלעכטער געטאָפּלט, געדריַיַפאכט אונ דערפירט דעמ אנדערנ צומ קראמפ אינ בויכ;  אזוי, אז ווער ס'וואָלט דעמלט אָנגעקומענ פונ דרויסנ אינ יענער שטוב, אינ יענעמ צימער אריַיַנ, וואָלט געמיינט, אז ער האָט אינ א קריַיַז וויסטע מעשוגאָיִמ אָנגעטראָפנ, פונ וועלכע אָדער ער וואָלט זיכ דערשראָקנ אונ וואָלט גליַיַכ צוריק ארויס אינ דרויסנ, אָדער ער וואָלט זיכ אליינ אָנגעשטעקט, אונ צוזאמענ מיט אלע מעשוגע מיטגעלאכט.
– זע, – האָט יענער, דער ערשטער, וואָס האָט באמ אוילעמ דעמ געלעכטער ארויסגערופנ, אויסגעשריגנ, – זע, דאָס איז דאָכ ער, דער, דער געוויסער קעניג אכאשוויירעש, וואָס פונ הוידו ביז קוש, אָט מאָזשא דאָ מאָזשא, פונ וויַיַסנ ביז שווארצנ יאמ;  אפ קאזאנער, אסטראכאנער אונ קרימער כאנעס;  אפ זאפּאָראָזשער סיעטש;  אפ פּוילנ, ליטע אונ זשמוד אונדזערע – איינ האנט, איינ איַיַזערנע פויסט, איינ שטיוול, איינ סיביר פאר אלעמענ, איינ טליִע מיט איינ שטריק מיט א שלייפ אפ אלעמענ...
ער האָט זיכ אָפּגעשטעלט, פארהאקט, דער רעדנער.  דער שיקערער געדאנק האָט זיכ אימ איבערגעריסנ, קיינ ווערטער האָבנ אימ ניט געסטיַיַעט, אונ ער האָט, מאכמעס מאנגל אינ געדאנק אונ אינ וואָרט, פארענדיקט מיט א שפּיַיַ.
– טפו!  טפו! – האָט זיכ בא אלע, ווילנדיק צי ניט ווילנדיק, ארויסגעריסנ אונ אלע האָבנ אינ כאָר אויסגעשפּיגנ – טפו!
פונעמ שפּיַיַ אונ פונעמ ערנסט, וואָס האָט דעמלט פּלוצעמ ווי אלעמענ אויסגעניכטערט געמאכט, האָט זיכ אופגעכאפּט אפילע אזא, ווי דעניקע, וועלכער איז די גאנצע ציַיַט אפנ טיש אָנגעבויגנ מיט א זיַיַט קאָפּ געשלאָפנ, האָט א קראנקנ כאזער נאָכגעמאכט אונ שווער געאָטעמט, ווי יענער.
ער האָט זיכ אופגעכאפּט, האָט די אויגנ געעפנט אונ דערזענ:  אלע, ווער ס'האָט פריִער געזוכט די טיר אפ ארויסגיינ, אלע, ווער ס'האָט זיכ פריִער אפ די ווענט געדראפּעט, אויכ די, וואָס האָבנ נאָכ געהאט, ווי ער האָט געדענקט, געטרונקענ, אליינ אָדער אינצווייענ, אינ קאָמפּאניעס, – אלע זיַיַנענ איצט מיטאמאָל, ווי פונ א קאלטנ שפּריצ דערפרישט, בלאס, האלב אופגעוואכט געשטאנענ, ניט גערעדט אונ ניט געזאָגט גאָרניט.
דער ערנסט פונ דעמ, וואָס אלע פּריצימ האָבנ זיכ איצט אנטקעגנ פּאָרטרעט געשטעלט, געשטאנענ אונ נאָרוואָס אויסגעשפּיגנ, האָט בא אלע דאָס וויַיַטערדיקע לאָשנ פונ מויל צוגענומענ.  נאָכ מער:  אלע האָבנ זיכ מיטאמאָל, ווי צומ סייכל קומענדיק, אפילע ארומגעקוקט, זענ, צי ס'איז ניטאָ צווישנ זיי אזוינער, וואָס זיַיַנ אָנוועזנהיַיַט איז ניט איבעריקס אינ אזא פאל געוווּנטשנ.
אלע האָבנ זיכ מיטאמאָל ווי דערמאָנט אינ גארלעצקי דעמ פּריסטאוו, וואָס די גאנצע ציַיַט האָבנ זיי שוואכ געדענקט זיַיַנ געפינענ זיכ פונ הינטער יענער זיַיַט טיר, אונ ווענ יאָ געדענקט, האָט ער ווי ניט אויסגעמאכט, עלעהיי א הונט דאָרט.  איצט האָבנ זיי זיכ אינ אימ דערמאָנט, אונ עפשער ניט אזוי אינ אימ, נאָר ביכלאל אינ דער טיר, וואָס ווער ווייסט, ווער ס'קאָנ צופעליק אינ איר אריַיַנקוקנ, אָדער גאָר אומגעריכט אינ איר אריַיַנגיינ, זיכ באוויַיַזנ?
נאטירלעכ, אז די אייגענע, – דה. יענע אלע, וועלכע זיַיַנענ בא דער נאָרוואָסיקער סצענע אינ שטוב ביַיַגעווענ, האָט קיינער ניט כוישעד געווענ, אפילע ניט סווענטיסלאווסקינ, וואָס ווער ס'וואָלט אפ אימ דעמלט א רעכט-פאָרשנדיקנ בליק געטאָנ, וואָלט געזענ, אז כשאד בענעגייע אימ איז שוינ דאפקע גאָרניט אזוי איבעריק.  אזויווי קיינער אָבער האָט אימ, ווי די אלע אייגענע, אינ וועלכע מ'איז גוט זיכער געווענ, אפנ זינענ ניט גענומענ אונ צומ שלעכטנ אונ צומ ערגערנ ניט אויסגעטיילט, אונ אזויווי דאָס פּריצישע בייזע בלוט איז שוינ, שטייענדיק אנטקעגנ דעמ, אנטקעגנ וועמענ זיי זיַיַנענ נאָרוואָס ארויסגעטראָטנ, שוינ שטארק צעקאָכט געווענ;  דערמאָנענדיק זיכ אלע אוולעס, וואָס איז יעדערנ פונ זיי אליינ באגאנגענ געוואָרנ, די אוולעס בענעגייע זיי אליינ, וואָס בא זיי האָט מענ נאָר געוויסע רעכט אונ פּריווילעגיעס גערויבט, אָבער, סאָפקאָלסאָפ, איז זיי נאָכ געווענ אונ היפּשלעכ פארמעגנ געבליבנ;  אָבער דעריקער דערמאָנענדיק זיכ אינ יענע אלע, וועלכע זיי האָבנ געקענט, געוווּסט, וואָס ניט נאָר זייער פארמעגנ גערויבט, קאָנפיסקירט אונ פונ דער מעלוכע צוגענומענ געוואָרנ, נאָר אויכ זיי אליינ פאריאָגט, אינ וויַיַטנ סיביר פארטריבנ, אָדער גאָר אנדערע, וואָס זיַיַנענ צעהאנגענ, צעשאָסנ אונ ביז טייט פארשמיסנ געוואָרנ;  דערמאָנענדיק זיכ דאָס אלצ, האָבנ פּריצימ זיכ מער ניט געקאָנט אופהאלטנ פונ פאראכטנ דעמ, וואָס אפ דער וואנט פאר זיי, דעמ, וואָס איז אפ דער וואנט געהאנגענ אונ האָט צו זיי אינ קייזערלעכער זיכערקיַיַט אראָפּגעקוקט, אונ, ווי זיי האָט זיכ געדאכט, זיכ נאָכ גערייצט מיט זיי, אז קיינער פונ זיי וועט ניט וואגנ ניט נאָר אימ אליינ, דעמ לעבעדיקנ, נאָר אפילע אָט דאָס ביליקע געמעל אפ דער ביליקער וואנט אינ דער ביליקער אכסאניע אָנצורירנ; – אָט דאָס האָבנ שוינ פּריצימ נישט געקאָנט איבערטראָגנ, אונ ווי ניט ניכטער זיי זיַיַנענ שוינ געווענ, האָבנ דאָכ אלע מיטאמאָל ווי זיכ אָפּגערעדט, די פויסטנ אינ דער ריכטונג צומ פּאָרטרעט א הייב געטאָנ, איינער האָט דערביַיַ געדראָעט מיט ווערטער – אימ, דעמ פּארשוינ פונ פּאָרטרעט, אינ צורע צו דערלאנגענ;  אנ אנדערער דערמיט – אז זאָל ער געדענקענ, אז דער מישפּעט מיט אימ איז נאָכ ניט געענדיקט,  אז דאָס צעטיילנ אונ בארויבנ פּוילנ איז ניט אפ לאנג, ניט אפ אייביק, אונ די פארגאָסענע בלוט ניט קיינ געשענקטע;  אונ א דריטער האָט, דעמ פויסט אנטקעגנ פּאָרטרעט האלטנדיק, זיכ שוינ געהאט צעזונגענ דעמ געוויסנ "יעשטשע פּאָלסקא ניע סגינעלא"...  אונ ס'האָט שוינ געהאלטנ דערביַיַ, אז באלד וועלנ אלע דאָס געזאנג אונטערכאפּנ, אונ מעגלעכ, דערמיט וואָלט זיכ די זאכ געווענ פארענדיקט אונ פּריצימ וואָלטנ דערנאָכ, וואָס וויַיַטער אלצ מער ניכטער ווערנדיק, נאָכ דער נישטיקער וואָרט-מילכאָמע מיטנ פּאָרטרעט, אינ אָנמעכטיקיַיַט אונ פּאכדאָנעס די שטוב געווענ פארלאָזט אונ אינ זייערע צימערנ זיכ צעקראָכנ.
האָט אָבער געטראָפנ, אז אינ דעמ מאָמענט, ווענ יענער, דער זינגער, האָט די ליד פארצויגנ, אזוי האָט פּלוצעמ, – קיינער האָט ניט באמערקט פונ וווּ אונ פונוואנענ, – זיכ דערהערט א שאָס.  ווענ אלע זיַיַנענ געפּלעפט אונ דערשראָקנ געבליבנ, זיכ ארומקוקנדיק, פונוואנענ גייט ער, פונוואנענ קומט ער, דער שאָס, אזוי האָבנ זיי דערזענ, ווי דער יונגער, האלב-קראנקער גראפ קאָזעראָגע איז געשטאנענ א בלאסער, מיט איינ האנט אָנגעשפּארט אינ הענטל פונ זיַיַנ שטול, אונ אינ דער אנדערער האָט ער א פּיסטאָלעט געהאלטנ.  ער האָט שוינ איינמאָל, וויַיַזט אויס, אויסגעשאָסנ, אונ אויכ צומ צווייטנ מאָל האָט ער זיכ געפּרוּווט דאָס שיס-צינגל מיט א שלאבעריקנ פינגער צו ציִענ אונ געוואָלט צומ צווייטנ מאָל דאָס פונ אָרט רירנ;  אָבער צי פונ שלאבעריקיַיַט, צי פונ דערשרעק, האָט זיכ אימ ניט געלאָזט, אונ אָנשטאָט א שאָס פונ זיַיַנ, פונ גראפס, פּיסטאָלעט, האָט זיכ פונ אנ אנדער ווינקל, – נישט וויסנדיק ווידער פונ וועמענ אונ פונוואנענ, – א צווייטער דערהערט.
אגעוו, קוקנדיק אפנ גראפ, האָט זיכ געדאכט, אז פונ אזא האנט, ווי זיַיַנע, אינ זיַיַנ שטאנד, אינ זיַיַנ שלאבעריקיַיַט, האָט אויכ דער ערשטער שאָס ניט געקאָנט קומענ, אונ א גרויסע סוואָרע, אז דאָס האָט עמעצער א צווייטער, אימ מיטנ פּיסטאָלעט דערזעענדיק, פאר אימ אונ פאר זיַיַנ שלאבעריקיַיַט אויסגעשאָסנ, אונ דעמ גראפס אויסגעשטרעקטע האנט נאָר פאר זיַיַנע א שירמע אויסגענוצט.
ווי ס'זאָל ניט זיַיַנ, נאָר באלד האָבנ אלע די אויגנ אויסגעקערעוועט אהינ, וווּהינ דער שאָס איז געצילט געוואָרנ.  מ'האָט דערזענ, אז דער פּאָרטרעט איז אינ דער קרוינ אונ אינ דער ברוסט געלעכערט, די דורכגעשאָסענע לעכלעכ רייכערנ זיכ נאָכ, דער פּאָרטרעט געשענדט אונ פארשעמט, אונ אפ אלע פּענימער, דאָס צוקוקנדיק, א שטומע איימע.
– פּאנאָוויע, ווער האָט דאָס געטאָנ? – האָט זיכ, ווי פונ א פרעמדנ, נישט פונ קיינעמ פונ די ביַיַוועזנדיקע, א קאָל דערהערט, גליַיַכ פונ איינעמ, וואָס האָט פּליצלינג, די טיר עפענענדיק, אינ שטוב זיכ אריַיַנגעשטעלט.
ווירקלעכ:  דערהערנדיק א שאָס, האָט זיכ גארלעצקי, ווי פארזויפנ ער איז ניט געווענ פונ די פיל קויסעס, וואָס ער האָט באקומענ דערלאנגט סיַיַ פונעמ באלעבאָס נאָסנ-נאָטענ, סיַיַ נאָכ מער פונ סווענטיסלאווסקינ, וואָס ער האָט אימ די גאנצע ציַיַט אונטערגעטראָגנ געהיימ, הינטנארומ אונ אז קיינער זאָל ניט זענ, – ווי שיקער גארליצקי איז ניט געווענ, האָט ער דאָכ, דערהערנדיק ארויסקומענ א שאָס פונ שטוב, ווי אופגעוואכט, דער מאכט-מענטש אונ אָרדענונג-היטער האָט זיכ אינ אימ אופגעכאפָט, אונ ער האָט האלב-דרייסט, האלב-דערשראָקנ די טיר אופגעעפנט אונ דעמ קאָפּ אריַיַנגעשטעקט.
סווענטיסלאווסקי אָבער האָט, ריכטנדיק זיכ דערופ, אימ זיַיַנ קאָפּ גליַיַכ בא דער טיר שוינ באגעגנט אונ אימ בארויִקט.  אימ געהייסנ זי פארמאכנ, אזוי, אז דאָס קאָל, א סוואָרע, די פראזע "ווער האָט דאָס געטאָנ, פּאנאָוויע" איז גאָר ניט פונ גארלעצקינ, נאָר פונ אנ אנדערנ וועמענ געקומענ.
פּריצימ האָבנ גליַיַכ פארשטאנענ, מיט וואָס דאָס שמעקט, בא אלע האָבנ די צורעס אויסגעזענ, ווי איינ שולד אפ אלע, וויַיַל אלע טאקע שולדיק, אונ אויב דער ערשטער שאָס, האָט מענ געמיינט, איז זיכער געקומענ פונעמ גראפ, איז אינ דעמ צווייטנ, וואָס מע האָט שוינ ניט באמערקט פונ וועמענ, האָט מענ שוינ יעדערנ פונ זיי געקאָנט כוישעד זיַיַנ.
אינ דער מינוט אויכ, – מע ווייסט ניט ווער, נאָר עפּעס האָט עמעצער אפ א בענקל זיכ ארופגעכאפּט אונ די ליכט אויסגעלאָשנ – די ליכט פונעמ הענגענדיקנ בליצ-לאָמפּ, דערנאָכ האָבנ שוינ אלע, פאר אומבאוווּסטער מוירע, וויַיַזט אויס, וואָס האָט אלעמענ ארומגעכאפּט, ווער ס'האָט לעבנ זיכ אפנ טיש א ליכט שטיינ געהאט, אויכ זי אויסגעלאָשנ.
מע איז געבליבנ אינ דער פינצטער.  מע האָט געקאָנט מיינענ, אז דאָס האָט מענ געטאָנ צוליב היימלעכקיַיַט וועגנ, ווי קעדעיי איינער אפנ אנדערנ ניט צו קוקנ, ווי זיכ צו באדענקענ, אונ עפשער אויכ, אז אינ דער פינצטער זאָל יעדערער די מעגלעכקיַיַט האָבנ ווי-ניט-איז זיכ אָנ שולד אָדער ווייניקער שולדיק ארויסרוקנ.
אינ דער זעלבער מינוט איז דער פּאָרטרעט אפ דער וואנט ניט געבליבנ, וויפל די פּריצימ האָבנ אימ דערנאָכ ניט געזוכט, איז ער ווי אינ דער ערד מיט די שפּורנ פארשוווּנדנ.
אינ דער מינוט אויכ האָט אינ איינער אונ דער זעלבער ציַיַט קימאט יעדערער בא זיַיַנ אויער עפּעס איינעמ א מענטשנס מויל דערפילט, וווּהינ דאָס מויל האָט, איַיַלנדיק אונ בעסאָד אריַיַנגעזאָגט:
– פּריצימ, די זאכ איז ערנסט, ס'לאָזט זיכ נאָכ פאריכטנ, נאָר מ'דארפ געלט, א פולע געלט.
דערביַיַ האָט דאָס מויל אָנגערופנ אזא סאָרט סומע, וואָס האָט יעדערנ צוהערער געמאכט אופציטערנ פיל מער נאָכ, ווי פונ דעמ נאָרוואָס פאָרגעקומענעמ, וואָס האָט געשמעקט מיט מעלוכע-פאראט, מיט באליידיקנ זיַיַנ מאיעסטעט, דעמ קייסער, אונ דערפאר, אינ אזא ציַיַט, אונ צו אזוינע, ווי צו זיי, ווי צו די פּריצימ, קאָנ אָנגעווענדט ווערנ דאָס שטרענגסטע, – אָנגעהויבנ פונ שמיצ, פונ פארשיקנ, ביז, מעגלעכ, טויטשטראָפ אפילע.
די אָנגערופענע סומע אָבער איז העכער געווענ ניט נאָר פונ די באגרענעצטע פּריצישע מעגלעכקיַיַטנ איצט דאָ אפנ שלעכטנ, האלב-טויטנ יאריד, נאָר אויכ אפילע, ווענ ניט שלעכט, ווענ אינ אנדערע ציַיַטנ, א גרויסע – נישט נאָר פאר איינ פּאָרעצ, נאָר אפילע פאר א סאכ, ווענ זיי וועלנ זיכ צונויפלייגנ.
– די זאכ האלט שלעכט, – האָט דאָס מויל ווידער אינ יעדער אויער אריַיַנגערעדט, – זאָלנ זיכ פּריצימ באדענקענ.  ס'איז בא א ייִדנ אפ דער אכסאניע, דערביַיַ אויכ א פאָרשטייער פונ דער מאכט, מאָרגנ קאָנ דאָס איבערגעגעבנ ווערנ, וווּ מע דארפ, אפ גאנצ שטאָט זיכ צעטראָגנ...  דער מאמאָשעסדיקער באוויַיַז, דער פּאָרטרעט, – פארשוווּנדנ, ווער ווייסט, אינ וועמענס הענט ער האָט אריַיַנגעטראָפנ, מע דארפ זענ אימ אויסגעפינענ אונ פארניכטנ.  אלצ איז נאָכ מעגלעכ.  מע דארפ נאָר גוט באשמירנ.  אניט זאָלנ פּריצימ דערנאָכ קיינ כאראָטע ניט האָבנ.


* * *


אפ א שפּעט-באנאכטיקע באראטונג צווישנ פּריצימ אינ יענער זעלבער טאקע אכסאניע, וווּ דער הויפּט-אָנפירער אונ דער הויפּט אייצע-געבער דעמלט איז געווענ סווענטיסלאווסקי, מאכמעס אלע איבעריקע דערשראָקענע, איז באשלאָסנ געוואָרנ:  דאָס געלט צונויפנעמענ אונ דאָס פארטיילנ וועמענ ער, סווענטיסלאווסקי, וועט געפינענ פאר נייטיק.
אלע זיַיַנענ שוינ איצט איבער עפּעס זיכער געווענ, אז דאָס געלט בליַיַבט בא אימ, אז אויכ דער פּאָרטרעט בא אימ.  יענעמ אָוונט איז ער פונ אלעמענ דערקענט געוואָרנ.  אָבער קיינ אנדער בריירע איז ניט געווענ, ווי נאָר אָדער אימ דאָ, אינ אכסאניע, צו דערשטיקנ, וואָס אפ דערופ זיַיַנענ, וויַיַזט אויס, קיינ באלאָנימ אונ קיינ איַיַנשטעלער נישט געווענ;  אָדער זשע זיכ לאָזנ נארנ אונ פונ אימ, קלוימערשט, באזאָרגט ווערנ.  אונ דאָס האָט מענ טאקע געטאָנ.  אונ דאָס איינציקע, וואָס מע האָט נאָר געקאָנט אינ אזא לאגע, איז געווענ – בא אימ זיכ אפ א קלענערע סומע אויסדינגענ, וואָס דאָס האָט מענ אויכ געטאָנ:  זיכ אויסגעדונגענ, אָבער ווי קלענער זי איז ניט געווענ, די סומע, דאָכ איז זי נאָכ געווענ אפ אזויפיל גרויס, אז וועגנ דעמ, וויאזוי זי צוזאמענצונעמענ, זאָל זיכ, בא די איצטיקע באדינגונגענ, קיינ איינ פּריצישער מויעכ ניט פאָרשטעלנ אונ אפילע ניט קאָנענ פאנטאזירנ.
– אונ געלט, פּריצימ?
– געלט איז בא די ייִדנ.  מע מוז זיכ זענ ווענדנ צו זיי, ייִדנ וועלנ די פּריצימ ניט פארלאָזנ, זיי אויסלייזנ, זיי אינ די נויטנ שטיינ.
אונ דאָס האָט שוינ אפ זיכ גענומענ אליינ סווענטיסלאווסקי, וועלכער האָט געקאָנט די זאכ אזוי אויסלייגנ אונ פאָרשטעלנ, אז דער פּריוואטער אינטערעס פונ די פּריצימ, – דאָ געמיינט די סאקאָנע, וואָס איז זיי פאָרגעשטאנענ, – זאָל אויכ אלגעמיינער שטאָטישער אינטערעס אונ שטאָטישע סאקאָנע ווערנ.  דערופ איז ער געווענ א בעריע, אונ דאָס דורכצופירנ האָט ער זיכ אונטערגענומענ.


* * *


וויאזוי סווענטיסלאווסקי איז דערנאָכ געקומענ צו רעב דודינ, צו אונדזער באקאנטנ אונ באוווּסטנ ראָוו אינ שטאָט אונ אויכ אפ דער גאנצער געגנט – צי אליינ, צי דורכ עפּעס עמעצנס פארמיטלונג פונ איינעמ זיַיַנעמ א באקאנטנ ייִדנ – ווייסנ מיר ניט.  מיר ווייסנ נאָר, אז שוינ אפ מאָרגנ איז צו רעב דודינ אינמיטנ גאנצפרי, אינמיטנ יאריד, ווענ מענטשנ זיַיַנענ אזוי פארנומענ אונ די ציַיַט אזא ברענענדיקע, אנ אסייפע צונויפגערופנ געוואָרנ.  נאטירלעכ, פונ "פּניי", נאטירלעכ, אויכ, אז דאָס מאָל ניט פונ ראבאָנימ אונ גלאט כשוּווימ, נאָר דעריקער טאקע געלט-ליַיַט, ריַיַכע, וואָס צו זיי האָט ער, רעב דודי, זיכ מיט יענעמ איניענ געווענדט, אונ וואָס דעריקער פונ זיי האָט מענ אינ דעמ פאל געקאָנט עפּעס ווארטנ.
אויסגעלייגט האָט רעב דודי די זאכ אזוי, אז דער איניענ איז דאָס מאָל נעגייע ניט נאָר פּריצימ, נאָר אויכ קימאט גאנצ ייִדישנ קאָהאָל.
– זאָל מענ נאָר באטראכטנ, – האָט רעב דודי געזאָגט, – דאָ שמעקט מיט מערידע, אונ אזוינע זאכנ ווער ניט געשענקט.  די שולדיקע ווערנ געוויס זייער שטראָפ אונ ערלעכ אויסקומעניש באקומענ, וואָס דאָס הייסט – ווייסנ אלע.  די פּריצימ קאָנענ זיכ אליינ ניט אויסקויפנ, פּריצימ זיַיַנענ פארבאָדנ אינ כוייוועס – ביכלאל, באזונדערס אָבער דאָס יאָר, ווענ געלט איז אזוי קנאפּ, איבער דער אומגערעטעניש.
– מע דארפ געדענקענ, – האָט רעב דודי פאָרגעזעצט, – אז אויב פּריצימ ווערנ דאָ ליַיַדנ, וועלנ מיטליַיַדנ מיט זיי ניט נאָר פיל דאָרפס-ייִדנ – שענקערס, ארענדארעס, פָסעסאָרס, – נאָר אויכ שטאָט-ליַיַט,מיט וועלכע די פּריצימ זיַיַנענ פארבונדנ מיט געלט-אייסאָקימ.  ער מיינט אויכ בעסויכעמ אלע די, וואָס זיצנ דאָ, וואָס האָבנ זיכ צו אימ אפ די אסייפע צונויפגענומענ.
– זאָל מענ דערמיט געדענקענ:  נעמט מענ זיי צו, די פּריצימ, אזוי מעגנ זיכ אלע מיט זייערע כויוועס אָפּגעזעגענענ.  טוענ מיר אָבער פארקערט, אונ שלעפּנ זיי ארויס פונ דער צאָרע, אזוי וועלנ פּריצימ די זאכ געדענקענ, אונ ייִדנ וועלנ דערפונ גרויסע טויוועס האָבנ.
עמעס, ס'איז אויכ דאָ א געפאר, אז אויב, כאָלילע, מע זאָל זיכ דערפונ דערוויסנ, אז ייִדנ האָבנ זיכ אינ אזא זאכ געמישט, קאָנ זיַיַנ א בילבל אפ קאָהאָל.  די זאכ איז אָבער באוואָרנט:  דער איינציקער וואָס איז ביַיַגעווענ בייס יענער מיַיַסע, אונ וועלכער קאָנ שלעכט איידעס זאָגנ, מיינט דאָ ניט מער, ווי נאָר ארויסציִענ פאר זיכ א געוויסע טויוועס-האנאָע, א געוויסע סומע געלט.  זיכערע מענטשנ פארזיכערנ, אז מער ווי געלט איז דאָ יענער ניט אויסנ.  א סוואָרע אויכ, אז אינ דער גאנצער מיַיַסע איז ער אליינ טאקע דער שולדיקער.  א סוואָרע אויכ, הייסט עס, אז דאָס האָבנ ניט די פּריצימ געשאָסנ, נאָר יענער אליינ טאקע, דער, וואָס האָט שוינ, וויַיַזט אויס, לאנג פארטראכט פונ אזא מיַיַסע ריַיַכ צו ווערנ, אונ איצט האָט אימ דער גליקלעכער פאל געטראָפנ – אנ אויסוווּרפ, א מאָסער.  באוויַיַזנ קאָנ מענ דאָס ניט, דער פּארשוינ אליינ אָבער איז מיט זיַיַנ באשולדיקונג, זעט מענ, ניט איבעריק זיכער, ער איַיַלט דערומ דאָס ניט קאָשער פארדינטע געלט אריַיַנצובאקומענ, קעדיי וואָס גיכער אליינ פונ דעמ אייסעק זיכ ארויסדרייענ, פּאָטער ווערנ.  דער פּאָרטרעט געפינט זיכ בא אימ, ער וועט קיינ געלט ניט באקומענ, ביז ער וועט פאר די פּריצימ ניט געבראכט ווערנ, זיי איבערגעגעבנ, אפ אימ צו פארניכטנ;  מוירע האָבנ, אז דערנאָכ, נאָכנ געלט באקומענ, זאָל יענער ווידער די זאכ ניט אופוועקנ אונ ווידער פארמאסערנ, דארפ מענ ניט, וויַיַל, ערשטנס, ווער וועט אימ גלייבנ אָנ א באוויַיַז;  אונ דעריקער, וואָס דעמלט שטעקט ער אליינ אינ סאקאָנע:  טאָמער וועט די פּריצימ אומשולדיקיַיַט באוויזנ ווערנ, אונ אלצ קאָנ ארופגעוואָרפנ ווערנ אפ אימ דערפאר, וואָס ער האָט אזא זאכ געטאָנ צוליב ריינעמ שווינדל.  ביז דער באוויַיַז אָבער איז בא אימ, האָבנ פּריצימ, מאכמעס מוירע מיט אימ זיכ אָנצוהייבנ, באשלאָסנ נאָכגעבנ.  קיינ געלט אָבער איז בא קיינעמ ניטאָ, אונ ער, דער פּארשוינ, איַיַלט, פאָדערט:  היַיַנט, באלד, שוינ, אניט, וואָרנט ער, איז שלעכט, קאָנ די זאכ איבערגעגעבנ ווערנ וויַיַטער, וואָס דעמלט וועט שוינ קיינ זאכ ניט פּוילענ.  מע מוז זיכ דערומ אנ אייצע געבנ, אונ היַיַנט, מאָרגנ דאָס געלט אריַיַנקריגנ.
– ער ווייסט, רעב דודי, אז בא אלעמענ איז איצט ענג, אז אינ געלט איז גרויסער מאנגל, אָבער די טויווע פונ די פּריצימ אונ די טויווע פונ אלעמענ פאָדערט, מע זאָל טאָנ, וואָס נאָר מעגלעכ, אונ האשעמייִסבאָרעכ וועט העלפנ.
איינער פונ די, צו וועמענ רעב דודיס רייד זיַיַנענ געווענדט געווענ אינ אָט דער דאָזיקער אפגיכ צוזאמענגערופענער אסיפע, איז געווענ אויכ מוישע מאשבער, וואָס וועדליק זיַיַנ נאָמענ אונ אָנזענ אינ שטאָט, אונ אפ וויפל אויכ ער איז פארינטערעסירט געווענ אינ דעמ איניענ, מאכמעס אויכ ער האָט דאָכ בא די פּריצימ מיט גרויסע סומעס געשטעקט, איז אויכ אפ אימ איצט אויסגעפאלנ א געוויסנ טייל געלט אריַיַנצוקריגנ.
ער, ווי אלע איבעריקע, האָבנ זיכ, נאטירלעכ, צוערשט שטארק אופגערעגט, אונ אויסהערנדיק די מיַיַסע, האָבנ די ערשטע מינוטנ געמיינט אונ זיכ געוואָלט פונעמ גאנצנ איניענ אָפּשאָקלענ:  וואָס דארפנ מיר זיכ מישנ, אונ זאָלנ די פּריצימ-מאיאסעניקעס טאָנ, וואָס זיי ווילנ.  אז מע האָט אָבער נאָכאמאָל אונ נאָכאמאָל די מיַיַסע אפנ געדאנק גענומענ אונ זי פונ אלע זיַיַטנ באהאנדלט אונ אנ ערנסטנ טראכט געטאָנ פונ די רעזולטאטנ, וואָס קאָנענ זיכ פאר יעדנ איינציקנ פונ די אָנטיילנעמער אינ דער אסיפע באקומענ, אונ אויכ טאקע פאר א גרויסנ טייל ייִדנ, וואָס ניט דאָ אפ דער אסיפע, – האָט מענ, סאָפקאָלסאָפ, דערזענ, אז ס'איז איינ בריירע, אז קיינער, אויסער די פארזאמלטע, איז דאָ טאקע ניט אימשטאנד עפּעס צו טאָנ, אונ אז טאָנ מוז מענ.   האָט מענ געקרעכצט אונ זיכ אינ די קעפּ אונ אינ די בערד געקראצט, אָבער ענדלעכ האָט מענ זיכ געמוזט אונטערגעבנ, אונ יעדערער, וויפל ס'איז אפ אימ אויסגעפאלנ אונ ארופגעלייגט געוואָרנ, האָט געמוזט צוזאָגנ אויספילנ אונ טאקע שפּעטסטנס מאָרגנ דאָס געלט צושטעלנ.
אז מוישע מאשבער האָט זיכ דעמלט, גליַיַכ פונ רעב דודינ גייענדיק, צו זיכ אינ קאָנטאָר אריַיַנ באוויזנ, האָט ער באלד זיַיַנ איידעמ, דעמ אונדז באקאנטנ נאָכעמ לענטשער אינ באראטונגס-צימער אריַיַנגערופנ.  ער האָט אימ, ווי א פארטרויונגס-מאנ אינ אלע זיַיַנע איניאָנימ, אויכ דעמ איניענ אונ די זאכ מיט די פּריצימ איבערדערציילט אונ איבערגעגעבנ, זיכ מיט אימ וועגנ דעמ אויסגעייצעט, אונ, דעריקער, אימ א פרעג געטאָנ:
– ווי האלט עס בא אונדז היַיַנט מיטנ קאסע-באלאנס?
– באלאנס איז באלאנס, אָבער די קאסע איז ליידיק, – האָט נאָכעמ געזאָגט, – איר ווייסט דאָס אליינ, שווער, אונ עכ האָב איַיַכ ניט וואָס צו דערציילנ.
ער איז גערעכט געווענ, נאָכעמ:  מוישע מאשבער האָט, ניט פרעגנדיק, אליינ זייער גוט די לאגע געוווּסט;  געוווּסט, אז ס'איז ניט קיינ יאריד, נאָר א סרייפע – פאר אלעמענ, באזונדערס אָבער פאר אזוינע, ווי ער, פאר געלט- אונ קאָנטאָר-ליַיַט, וואָס האָבנ פאר דער ציַיַט גאָרנישט ניט אריַיַנבאקומענ.  קיינער פונ די באלכויוועס האָט דאָס יאָר ניט ווי אלעמאָל, אפילע אפ דער שוועל זיכ ניט געוויזנ, ווי יעדעס מאָל אינ דער ציַיַט, וואָס מע איז געוווינט קומענ – מיט פריילעכ אופגעלייגטע פּענימער זיכ צעצאָלנ אונ וועגנ ניַיַעמ אָפּצורעדנ, געשפּרעכ פירנ.  פארקערט, אויב עמעצער האָט זיכ יאָ געוויזנ, האָט מענ אימ גליַיַכ אינ דער נאָז דערקענט, אינעמ טרויעריקלעכ-שולדיקנ בליק, אז געקומענ איז ער נאָר בעטנ די זמאנימ פונ די וועקסלענ צו פארלענגערנ, אונ עפשער וועט זיכ אימ אויכ איַיַנגעבנ, אויסער דער אלטער האלוואָע, אויכ א ניַיַע אריַיַנצוקריגנ.
מוישע האָט דאָס זייער גוט געוווּסט, דאָכ האָט ער אנדערש, ווי יאָ אָנטייל צו נעמענ אינ דער ניַיַער האלוואָע פאר די פּריצימ, נישט געקאָנט טאָנ.  זיַיַנ נאָמענ אונ זיַיַנ שטעל האָט דאָס געפאָדערט, זיַיַנ שעמ אונ זיַיַנ לאגע צווישנ סאָכרימ.  אָפּזאָגנ זיכ וואָלט געהייסנ, אז ער איז מיט עפּעס הינטערשטעליק, אז אינ די געשעפטנ בא אימ איז ניט איבעריק, וואָס דערצו טאָר קיינער, ביפראט אזא, ווי ער, מוישע, נישט דערלאָזנ.
באזונדערס האָט ער דאָס געמוזט איצט, נאָכ דעמ ווי אפנ יאריד – מע ווייסט ניט פונוואנענ ס'האָט געשטאמט, צי פונ רודניצקי דעמ פּאָרעצ אליינ, וועלכער האָט זיכ, מעגלעכ, בעשאס שיקערס פאר עמעצנ אוסגערעדט, צי ייִדנ-מעקלער האָבנ אליינ די זאכ אויסגעשנאָרעט אונ געוווירע געוואָרנ – נאָכ דעמ, אז מע זאָט זיכ דערוווּסט, אז רודניצקי האָט מוישענ א גרויסע סומע אָנגעזעצט, אונ אויכ די גאנצע מיַיַסע, וויִאזוי ער האָט בא נאָכעמענ די וועקסלענ אויסגענארט, אונ צווישנ סאָכרימ אונ מעקלער האָט מענ דערפונ היפּש גערעדט, אונ דאָס, וואָס מוישע האָט דאָס ביז אהער פארשטעלט, פארבאהאלטנ, אז קיינער זאָל דערפונ ניט וויסנ, האָט מענ אויסגעטיַיַטשט צו שלעכטנ – "א סימענ, – האָט מענ געזאָגט, – אז בא מוישענ איז שוינ גאָר ניט אזוי פויגלדיק, וואָרעמ ווענ ניט, איז וואָס איז דאָ צו באהאלטנ?.."
ס'האָט שוינ געהאלטנ אפילע דערביַיַ, אז מוישעס באשטענדיקע פּראָמילניקעס, די, וואָס קריכנ קיינמאָל ניט ארויס פונ קאָנטאָר, אונ וואָס יעדעמ וואָרט, וואָס זיי ווענדנ זיכ צו אימ מיקויעכ געשעפט, ווערט באגלייט פונ זיי מיט א היפּש ביסל כניפּע אונ אונטערלעקעריַיַ, ווי שאָלעמ שמאריאָנ אונ צאלי דערבארעמדיקער אונ נאָכ, – האָט שוינ געהאלטנ דערביַיַ אז געוווירע ווערנדיק יענע זאכ אונ, אפּאָנעמ, ברויגעז זיַיַענדיק, פארוואָס זיי אליינ האָבנ דאָס ביזנ יאריד ניט פאָרויסגעפילט, פאָרויסגעטראָפנ – האָבנ אימ שוינ מיט א מינ באליידיקנדיקער האָזע אָפט אינ די אויגנ געקוקט, ווי זיכ בארימענדיק, אז זיי ווייסנ פונ דעמ, פונ יענער זאכ, וואָס ער האָט ניט געוואָלט אונ ס'האָט אימ ניט געלוינט, אז מע זאָל וויסנ.
יאָ, ס'האָט שוינ געהאלטנ אויכ דערביַיַ...  מוישע האָט דערומ איצט געמוזט זיַיַנ שעמ אינ שטאָט אונטערהאלטנ, – פאר אלעמ, פאר סאָכרימ,  געלט-ליַיַט, וואָס ער האָט מיט זיי צוזאמענ אינ דער אסיפע בא רעב דודי דעמ ראָוו אָנטייל גענומענ, אונ אויכ פאר די געלט-מעקלער, ווי ווידער פאר א שמאריאָנענ, פאר א דערבארעמדיקער, וואָס טאָמער וועלנ זיי געוווירע ווערנ פונ דער מיַיַסע מיט די פּריצימ (כאָטש דערוויַיַל איז דאָס נאָכ פאר אלעמ געווענ א סאָד), אונ אז אלע האָבנ זיכ מיט א געוויסער סומע באשטיַיַערט, אויסער אימ, מוישענ, וועט זיכ דאָס שוינ אוואדע שלעכט קלינגענ, אונ די פּראָמילניקעס, געלט-מעקלער וועלנ שוינ מיט רעכט דעמלט די האָזע קעגנ אימ פארמערנ.
ער האָט דערומ, גליַיַכ נאָכנ אויסייצענ זיכ מיט נאָכעמענ, די מעקלער אריַיַנגערופנ, האָט אפ זיכ א געוויינלעכע שטאָלצ-נעגידישע מינע אָנגעצויגנ, א מינ גליַיַכגילטיקע, גליַיַכ דער אופטראָג, וואָס ער גיט זיי דאָ, איז א געוויינלעכער קאָנטאָר-אופטראָג, וואָס אלע טאָג זיַיַנענ אזוינע מעגלעכ אונ שיַיַעכ, אונ נעמלעכ:  ער דארפ היַיַנט צו טאָג א געוויסע סומע געלט האָבנ, זיי מוזנ זי אימ זענ קריגנ.  אונ קעדיי זיי אונטערצויַיַלנ, אונ קעדיי זיי זאָלנ פארשפּאָרנ צוריק אינ קאָנטאָר קומענ נאָכ מוישעס וועקסלענ, ווענ זיי וועלנ קריגנ די ערטער, וווּ צו אנטליַיַענ, האָט ער זיי שוינ אפנ אָרט טאקע אונטערגעשריבענע וועקסלענ געגעבנ, זיי אָפּגעכאסמעט אפ קלענערע אונ אפ גאָר קליינע סומעס, וואָרעמ געוווּסט האָט ער, אז גרויס געלט אינ איינ האנט צו קריגנ וועט איצט זיַיַנ אומעגלעכ אונ אז בא דער בעסטער פיייִקיַיַט פונ זיַיַנע מעקלער אונ פּראָמילניקעס, איז דאָס אינ איצטיקנ מאָמענט אפילע פאר זיי אויסגעשלאָסנ.
נאָכנ אוועקגיינ פונ די מעקלערס, האָט מוישע, אליינ בא זיכ אינ צימער בליַיַבנדיק, אָפט געקרעכצט.  ער האָט אלע וויַיַלע ביידע הענט – די רעכטע אונ די לינקע – צו זיַיַנ ברוסט צוגעלייגט, די בוזעמ-קעשענעס אָנטאפּנדיק, ווי ס'טוענ נעגידימ טאָמעד, ווענ אופגעלייגט אונ אינ גרויס באָטועכ זיַיַנ אינ זיכ, אונ ער האָט זיי איצט ליידיק געפונענ – א זאכ, צו וועלכער ער איז די לעצטע יאָרנ פונ גרויסע געדולע נישט געוווינט, א זאכ, וואָס האָט אימ, פונ אומגעוויינלעכקיַיַט, אויסגעזענ מעשונע אונ אומגלייבלעכ.
ס'האָט אימ אינ הארצנ א קיל געטאָנ.  ער האָט דעמ גאנצנ טאָג דערנאָכ געהאט ניט קיינ גוטנ.  באזונדערס נאָכ פארנאכט פונ זעלבנ טאָג, ווענ מע האָט שוינ געזאָלט די קאָנטאָר שליסנ, ווענ פארנ טאָג איז אימ צומ דערפרייענ גאָרנישט צוגעקומענ, אונ ווענ די פּראָמילניקעס, די מעקלער, האָבנ זיכ צוריק אינ קאָנטאָר אומגעקערט, אונ זיי האָבנ אימ דאפקע דאָס געפאָדערטע געלט יאָ געבראכט, אָבער ער האָט געזענ, אז ס'איז נאָכ גרויס מי אונ לאנג זוכעניש זיי אָנגעקומענ;  דעמלט, אז ער האָט זיכ פארינטערעסירט אונ געוואָלט וויסנ, וווּ, בא וועמענ האָבנ זיי דאָס געלט געקראָגנ אונ אינ וועמענס הענט זיַיַנענ זיַיַנע וועקסלענ אריַיַנגעפאלנ, פארשטייענדיק, אז דאָס מאָל, מאכמעס געלט-מאנגל, זיַיַנענ זיי אריַיַנגעפאלנ ניט צו קיינ איבעריק באוווּסטע אונ כשוּווימ, האָט צאלי דערבארעמדיקער אימ א זאָג געטאָנ, אז זיַיַנ כיילעק האָט ער געקראָגנ:
– ווייסט איר בא וועמענ? – אונ דערביַיַ האָט צאלי עפּעס א שאָדנ-פריידיקע אונ שמייכלענדיק-באליידיקנדיקע צורע געהאט.
– בא וועמענ?
– בא אזא, וואָס קיינ בענ-אָדאָמ האָט זיכ גאָר קיינמאָל ניט געקאָנט ריכטנ, אז אזוינער איז אפילע לעבנ געלט געלעגנ.
– בא וועמענ זשע?
– בא יענעמ, בא דעמ איַיַנגעייער אינ די נעגידישע היַיַזער, בא דעמ מרוק, בא דעמ מיט דער ערד-קאָלירענער קאפּאָטע אונ מיטנ לאקירענעמ דאשעק, בא סרולי גאָל.
– בא אימ? – האָט מוישע אזש א געשריי ארויסגעלאָזט פונ פארוווּנדערנ.  אונ פונ נישט וועלנ גלייבנ, האָט ער זיַיַנע אויערנ נישט געטרויט, אונ ווי ער איז אזוי לעבנ זיַיַנ שטול געשטאנענ, אזוי האָט ער זיכ, פונ מאטקיַיַט אינ די קני, מיטאמאָל אינ אימ אראָפּגעלאָזט.
– בא אימ, בא סרולינ?  ווער האָט עס אימ געהייסנ?  ווער דערלויבט?  ער איז מעשוגע געוואָרנ, צי דול, צי בא אלע געדאנקענ?
– וואָס איז? – איז שוינ דאָס מאָל צאלי, פונ מידקיַיַט פונעמ גאנצנ טאָג, וויַיַזט אויס, ארומלויפנ אונ, דעריקער, דערפאר, וואָס נאָכ מיַיַסע רודניצקי האָט זיכ זיַיַנ דערעכערעצ צו מוישענ א ביסל איַיַנגעשרומפּנ, קלענער געוואָרנ – איצט מיט לאָשנ ארויס:
– וואָס איז?  געלט האָט קיינ רייעכ ניט, רעב מוישע, געלט שמעקט ניט!  געלט איז געלט, בא וועמענ ס'זאָל ניט זיַיַנ אונ בא וועמענ ס'זאָל זיכ ניט געפינענ, אבי ס'געפינט זיכ, אבי נאָר ס'איז דאָ.
– אָבער...  ס'איז דאָכ אומעגלעכ!  ווי קומט צו אימ, צו אזא גאָר געלט פּלוצעמ? – האָט מוישע ווידער אויסגעשריגנ.
– ס'ניט אונדזער זאכ.  אבי ער האָט.  אבי ס'ניט פאלש געמאכט, – האָט צאלי געענטפערט.
מוישע איז נאָכ דעמ געשפּרעכ אהיימ געקומענ א שטארק פארביטערטער.  ס'האָט זיכ אימ די גאנצע ציַיַט אינ קאָפּ פּאָטופּעט, ווי קיינער, וואָס וואָלט דערפונ פריִער ניט געוווּסט אונ מע זאָל אימ פּלוצלינג אזא זאכ דערציילנ.  מיר אָבער, וואָס מיר ווייסנ, כידעשנ זיכ ניט אונ בעטנ דאָס פארגעדענקענ:  אז אָט דעמלט, אפנ יאריד, יענעמ טאָג, וואָס נאָכ דער מיַיַסע מיט די פּריצימ אונ נאָכ דער אסיפע בא רעב דודינ אונ נאָכ דעמ, ווי מוישע האָט זיַיַנע מעקלער אפנ שטאָט ארויסגעשיקט אימ געלט זוכנ, איז מוישע מאשבער, ווי ס'איז אימ זייער אונ זייער ניט אָנגענעמ געווענ, אָבער פאקט בליַיַבט פאקט:  יענעמ טאָג איז מוישע מאשבער סרוליס באלכויוו געוואָרנ.  ער, מוישע, – דער, וואָס האָט זיכ גענייטיקט, יענער, סרולי, – דער, וואָס האָט אימ ארויסגעהאָלפנ;  ער, מוישע, – דער, וואָס אז ער האָט זיכ אינ ביידע בוזעמ-קעשענעס געטאפּט, האָט ער זיי געפונענ ליידיק, אונ סרולי – דער, וואָס ווענ ער וואָלט דעמלט די הענט צו דער ברוסט צוגעלייגט, וואָלט ער אינ בוזעמ-טאש מוישע מאשבערס וועקסלענ אָנגעטאפּט.  לאָמיר דאָס פארגעדענקענ!
מירנ ניט דערציילנ, וויִאזוי, וווּ אונ אינ וואָס פאר אנ אָרט איז צווישנ צאלינ אונ סרולינ דאָס געשעפט – דאָס געלט געבנ אונ נעמענ – אָפּגעמאכט געוואָרנ.  מירנ נישט דערציילנ, וויַיַל איבעריק.  ס'איז גענוג נאָר צו וויסנ, אז אזויווי סרולי האָט זיכ דאָכ שוינ געהאט, ווי אינ א פריִעריקנ קאפּיטל דערמאָנט, צו צאלינ געווענדט וועגנ אָט דעמ איניענ, אונ צאלי האָט זיכ דעמלט געקווענקלט, צי דאָס פאר ערנסט אָנעמענ, צי ניט, אָבער, סאָפקאָלסאָפ, האָט ער דאָס יאָ אָנגענומענ, דאָס פארגעדענקט, איז דערומ דאָס מאָל, ווענ ער איז אינ מוישעס שליכעס געגאנגענ, איז אימ יענער אפנ זינענ געקומענ, אונ ער האָט אימ געזוכט, אונ סרולי, פונ זיַיַנ זיַיַט, ווידער, האָט אויכ אימ, צאלינ, – די גאנצע ציַיַט, אינ דערומ נאטירלעכ, אז ווענ צוויי זוכנ זיכ, קומט זיי אמאָל אויכ דער צופאל צו הילפ, ווי אויכ דאָס מאָל איז ער צו צאלינ אונ סרולינ געקומענ.
אזוי, אז די זאכ איז געמאכט געוואָרנ, דאָס געשעפט געשלאָסנ.  ווי סרולי האָט זיכ דערנאָכ געפילט, – איז אונדז ניט באוווּסט.  ניט באוווּסט אויכ אפילע דער מיינ, וואָס ער האָט געמיינט דערביַיַ – מיטנ וועלנ מוישענ פאר א באלכויוו צו האָבנ.  מעגלעכ, אז אינ איצטיקנ מאָמענט האָט ער נאָכ אליינ ניט גענוג באוווּסט.  מיר ווייסנ נאָר, אז מוישע האָט זיכ, ווי געזאָגט, שטארק באטריבט אונ ווי פונ דער האזשגאָכע באליידיקט געהאלטנ.  פאר אלעמ, פונ דער האזשגאָכע, וואָס זי האָט אימ דאָ עפּעס א קאפּצאָנישנ פינגער געוויזנ, עפּעס א מינ סימענ, אז ריַיַכקיַיַט איז ניט פעסט, אז איבעריק דערמיט זיכ איבערנעמענ אונ גרויס האלטנ דארפ מענ ניט.  א סימענ:  אָט האָט ער היַיַנט גאָר צו אזא, ווי צו סרולינ, באדארפט אָנקומענ, צו דעמ, וועלכנ ער האָט ערשט אימ פונ שטוב געטריבנ, ווי א לעצטנ אונ ווי אזוינעמ, וואָס מע דארפ פאר אימ אינ קיינ פאל ניט יויצע זיַיַנ.  דאָס – פונ דער האזשגאָכע.  דעריקער אָבער האָט מוישענ געארט, וואָס די זאכ קאָנ אונ וועט באוווּסט אונ צעטראָגנ ווערנ.  דאָס וועט קלינגענ פאר אלע, עמעס, ווי א שפּאס, ווי א גליַיַכווערטל.  אָבער דאָכ וועט מענ אימ אינ מויל האלטנ צוזאמענ מיט יענעמ, אינ פארבינדונג נאָכ מיט אזא זאכ, ווי ער איז יענעמ נאָכ געלט שולדיק.  דאָס קלינגט שוינ גאָר, גאָר ניט געהויבנ.  אלנפאלס – מיט א סקאנדאל אונ אומאָנגענעמלעכקיַיַט, מיט אזא, וואָס בעסער איז ווענ אזוינס טרעפט זיכ מיט אנדערע, ניט מיט אימ – בעסער מיט זיַיַנע סאָנימ.
מוישע האָט דעמלט אהיימ קומענדיק, א פארביטערט-פרומלעכנ מיַיַרעוו געדאוונט.  ער האָט ניט געגעסנ אונ גליַיַכ שלאָפנ געגאנגענ, אונ אייגענע האָבנ ניט געפרעגט – פארוואָס, וויַיַל זיי האָבנ געפילט, אז עפּעס איז ער פארצאָרנט.  ער האָט זיכ אויכ אינ שלאָפ אומרויִק געפילט, אזוי לאנג, ביז דער אומרו אונ די פארביטערטקיַיַט האָט זיכ אימ, ווי טאָמעד, ווענ ס'טרעפט זיכ אימ אנ אומאָנגענעמלעכקיַיַט, ווענ ער איז אופגערעגט, אונ דער כאָלעמ קומט אונ טוט דאָס אימ – צי גוט, צי שלעכט – דורכ א בילד אופלייזנ אונ באוויַיַזנ, אזוי האָט זיכ אימ אויכ איצט געכאָלעמט:
א טיש...  ס'איז שאבעס אָדער יאָנטעוו.  אלצ, ווי קעסיידער.  די קינדער, די אייניקלעכ באמ טיש, די שטוב – די זעלבע.  אלצ אינ געוויינלעכער אָרדענונג.  נאָר זע:  דאָרט, וווּ ער באשטענדיק מיט גיטעלענ פונ אויבנאָנ, זיצט איצט גאָר א פרעמדער לעבנ איר, לעבנ גיטעלענ.
ער קוקט זיכ איַיַנ:  זע, ס'איז סרולי.  ער פירט זיכ מיַיַסע באלעבאָס.  ער, סרולי, באמערקט, ווי ס'זיצט אנ אוירעכ באמ טיש, באמ סאמע עק, אונ באפוילט, מע זאָל אימ דערלאנגענ, אונ מונטערט אויכ אליינ דעמ אוירעכ, ער זאָל עסנ, זאָל זיכ לאָזנ וווילגיינ.
מוישע גיט א קוק אפנ אוירעכ, דערזעט, אז דאָס איז ער, מוישע אליינ, בא זיַיַנ אייגענעמ טיש דאָ אנ אוירעכ, דערצו אינ סרוליס בגאָדימ, מיט סרוליס אויסזענ, מיט זיַיַנ ברויגעז-אראָפּגעלאָזטנ קאָפּ צומ טיש, ווענ ער קוקט אפ קיינעמ נישט.
ס'איז אימ שווער.  ער הערט, ווי סרולי, וואָס זיצט אויבנאָנ, ווענדט זיכ צו גיטעלענ:  "וואָס איז דער אוירעכ ברויגעז?  וואָס עסט עפּעס נישט דער אוירעכ?"  ער, מוישע, וויל אויסשריַיַענ:  "ס'איז פארקערט!".  ער דארפ דאָס זאָגנ, וויַיַל ער איז באלעבאָס.  אָבער דאָ דערזעט ער, ווי סרולי צעלאכט זיכ אימ אינ פּאָנעמ, ווענדט זיכ צו אלע, וואָס ארומ טיש, אונ קעדיי צו באוויַיַזנ זיַיַנ גערעכטיקיַיַט, אונ אז דאָס אָרט, וואָס ער פארנעמט, איז מיט רעכט פארנומענ, שטעקט ער אריַיַנ די הענט אינ בוזעמ-קעשענע אונ שלעפּט פונ דאָרט עפּעס א פּאק ארויס:  ווער וועמענ, הייסט עס, איז שולדיק, ווער בא וועמענ ליגט מיט וועקסלענ פארזעצט.
מוישע איז אָפּהענטיק.  ער לאָזט אראָפּ דעמ קאָפּ, הייבט זיכ פונ הינטערנ טיש ארויס, גייט אינ א ווינקל שטוב אונ געפינט דאָרט די טאָרבע, וואָס ער איז קעסיידער געוווינט זי צו האלטנ פאר סרוליס, נעמט זי, הייבט זי אופ אונ לאָזט זיכ אפ די אויגנ פונ אלע אייגענע, פונ וויַיַב-אונ-קינדער, וואָס קוקנ אימ נאָכ, צו דער טיר צו – די שוועל אריבערצוטרעטנ.  אָט אזוי:  ער קושט די מעזוזע, וויינט אונ געזעגנט זיכ, פארלאָזנדיק זיַיַנ שטוב מיט זיַיַנע בניי-באיס, וואָס בליַיַבנ באמ טיש שטיל זיצנ...                                          
       


 
________________




</p></div><div><head>VIII</head>

<head>צוויי אויסערנ יאריד
</head>
<p>

"אכ, ווענ ער טרעפט אימ איצט!" – האָט מוישע מאשבער געטראכט אפ מאָרגנ נאָכ יענער נאכט, ווענ דער אויבנ דערמאָנטער כאָלעמ האָט זיכ אימ געכאָלעמט.  "אימ" – האָט ער דאָ געמיינט סרולינ, – יענעמ, וואָס ער וויל זיַיַנ נאָמענ אפ די ליפּנ ניט ברענגענ, יענעמ, וואָס ניט נאָר זיַיַנ נאָמענ, נאָר וואָס וויל אפילע ניט דערלאָזנ זיַיַנ צורע זיכ פאָרשטעלנ, ווי מע קאָנ ניט אונ מע וויל ניט דערלאָזנ די פאָרשטעלונג פונ עפּעס א שטארק העסלעכער זאכ, ווי א שערעצ אָדער אנ אנדער מינ מיִעסקיַיַט.
"אכ, ווענ ער טרעפט אימ אצינד!"...  ער האָט ניט געוווּסט גענוי, וואָס ער וואָלט געטאָנ אונ קעגנ יענעמ פירגענומענ, נאָר פארשיידנ-אומקלאָרע אונ לעצט-מעגלעכע מיטלענ האָבנ זיכ אימ אינ קאָפּ געשטויסנ, וועלכע ער וואָלט אָנגעווענדט, ווענ דער צופאל מאכט זיכ אימ אונ ער פירט אימ צונויפ מיט אימ, מיט דעמ, וואָס האָט אימ זיַיַנ רו געשטערט, זיַיַנ שאָלעמ מיטנ ברודער אונ, דער איקער, וואָס האָט אימ זיַיַנ קאָוועד גערויבט, זיַיַנ ציטעריק-גווירישנ האָנאָר, ווענ די וועלט וועט זיכ דערוויסנ די מיַיַסע מיט דער האלוואָע, אז ער, מוישע, שטעקט בא אימ, בא אזא פּארשוינ, גאָר מיט וועקסלענ, וואָס דאָס וועט זיַיַנ אימ צו ביזאָיענ, אונ דער וועלט – צו געלעכטער.
"אכ, ווענ ער האָט אימ", – האָט ער זיכ געטראכט, – ער וואָלט, האָט זיכ אימ געדאכט, אזוינס איצט געטאָנ, אפ וואָס אנ אנדערשמאָל, אינ די ערנסטע פאלנ אפילע, איז ער אפ אזעלכס גאָר ניט פיייִק.  ער וואָלט, מעגלעכ, אימ געכאפּט אונ אימ אליינ אינ די געהעריקע הענט איבערגעגעבנ, מע זאָל אימ באזוכנ, מע זאָל זענ די זאכ אויספאָרשנ, זענ, פונוואנענ קומט גאָר צו אזא פּארשוינ געלט, וויַיַל נישט אנדערש, אז פונ גנייווע, פונ גזיילע...
"אכ", – האָט ער זיכ אינ זעלבנ פרימאָרגנ אויכ וועגנ ברודער לוזינ געטראכט אינ פארבינדונג מיט דעמ, וואָס איז לעצטנס אימ געשענ, דה. אינ פארבינדונג מיטנ ערשטנ אָנזאָג אונ סימענ אפ בראָכ אונ יערידע, ווענ מוישע האָט די סיבעס דערצו געזוכט אונ, נאטירלעכ, איז אימ א פרומע מוירע באפאלנ, טאָמער, עפשער האָט ער זיכ מיט עפּעס פארזינדיקט, – איז אלס איינע פונ די סיבעס אימ דערומ די שולד בענעגייע זיַיַנ ברודער אופגעקומענ.
"אכ", – האָט ער זיכ דערומ אויכ וועגנ ברודער געטראכט, – ווענ ער האָט אימ איצט, וואָלט ער אינ ענגעניש אונ אינ קלעמ פאר אימ געשטאנענ אונ געטיַיַנעט:  וואָס געשעט צווישנ אונדז?..  צי שוינ זשע איז ער, מוישע, אזוי ניט גוט זיכ באגאנגענ קעגנ דינ, קעגנ מינהעג אָדער קעגנ וואָס-ניט-איז איַיַנגעשטעלטנ אונ איַיַנגעפירטנ פונ די אייביקע געזעצ-געבער, וואָס דאָס האָט גוירעמ געווענ צו דעמ, וואָס לוזיס הארצ ליגט ניט צו אימ שוינ א ציַיַט, אונ וואָס, םאָפקאָלסאָפ, האָט זיכ אימ מיט אזא שארפנ קריג צווישנ זיי געענדיקט?  צי שוינ זשע האָט ער געזינדיקט דערמיט, וואָס ער האָט, ווי אלע, פאר וויַיַב-אונ-קינדער, פאר שטוב אונ שטאנד געטאָנ אינ מיסכער, ווי אינ מיסכער ווערט געטאָנ, דה. ווי אלע זיַיַנענ זיכ נויהעג, ווענ מענ קלעטערט אפנ האנדלס-לייטער אונ מע באנוגנט זיכ ניט מיטנ דערגרייכטנ אונ נאָכ יעדער איַיַנגענומענעמ שטאפּל וויל מענ אלצ העכער אונ ווידער שטיַיַגנ?  וווּ ליגט דענ דאָ די זינד? – וואָלט ער פאר לוזינ געטיַיַנעט.  אונ נאָכ דער פריִערדיקער אָנגריַיַפערישקיַיַט אונ קאס-טראָגנ אפ אימ, וואָלט ער איצט צו פארטיידיקונג איבערגעגאנגענ, צו ווייכע רייד אונ צו זוכנ א שאָלעמ-סטעזשקע, וואָס זאָל זיי ווידעראמאָל, ווי פריִער, פארייניקנ אונ ברידערלעכ דערנעענטערנ.
וויַיַל, צווישנ אונדז גערעדט, האָט זיכ מוישע דאָס מאָל אינ דעמ טאקע שטארק גענייטיקט.  די לעצטע ציַיַט פונ נאָכ מיַיַסע-רודניצקי, ביפראט נאָכ דעמ, וואָס ערשט נעכטנ איז פאָרגעקומענ – מיטנ געלט-אנטליַיַענ, מיט דער ליידיקער קאסע אונ מיט מוזנ אָנקומענ אונ אריַיַנטרעפנ מיט זיַיַנע געכאסמטע וועקסלענ אזש צו אזא, ווי יענער, ווי סרולי – דאָס אלצ האָט זיכ אימ ווי א שווערער שטיינ געלייגט, אונ א מוירעדיקער פאָרגעפיל איז אימ איבער די ביינער דורכגעגאנגענ:  טאָמער?  ווער ווייסט?..  פיל סימאָנימ זאָגנ דאָכ שוינ דערפאר, אז, מעגלעכ, דאָס מאזל האָט זיכ אימ אָפּגעשטעלט אונ, ווי ס'געשעט אָפט, איז פונ איצט אָנ שוינ דער העכסטער פּונקט אונ שטאפּל פונ זיַיַנ גליק-לייטער פונ אימ דערגרייכט, אונ איצט הייבט ער שוינ אָנ צו גיינ אפ זיַיַנ צוריקוועגס?..
"אכ, ווענ ער האָט אימ איצט"...
ביידע אָבער – סיַיַ דער ערשטער סיַיַ דער צווייטער – זיַיַנענ דעמלט וויַיַט געווענ פונ אימ, ביידע אויסער זיַיַנ שטוב, אויסער דער מעגלעכקיַיַט זיכ צו דערוויסנ אפילע, וווּ זיי זיַיַנענ אונ געפינענ זיכ;  דערצו נאָכ האָט היַיַנט, מאָרגנ, איבערמאָרגנ, אונ נאָכ א גאנצע וואָכ קימאט, דער יאריד אינ שטאָט באדארפט געדויערנ, ווענ מע איז שטארק פארנומענ אונ מע מוז, צוליב פריַיַענ קאָפּ האָבנ, זיכ באפריַיַענ אפילע פונ אזוינע ערנסטע אונ שווערע מאכשאָוועס, וועלכע זיַיַנענ איצט מוישע מאשבערנ באפאלנ.  מוישע האָט זיכ, מאכמעס נויט אונ מאכמעס דער יאריד האָט פונ אימ געפאָדערט, טאקע ווי-ס'ניט-איז פונ די מאכשאָוועס באפריַיַט, אונ גליַיַכ נאָכנ אופשטיינ האָט ער זיכ אינ זיַיַנע געשעפטנ אוועקגעלאָזט.  גייענדיק נאָר האָט זיכ אימ אמאָל איינער, אמאָל דער צווייטער פאָרגעשטעלט, אונ ער האָט מיט זיי געדאנקלעכ געטיַיַנעט אונ זיַיַנע ליפּנ האָבנ, ווי אָנ זיַיַנ וויסנ, עפּעס געשעפּטשעט.  אונ אינ דער זעלבער ציַיַט האָבנ יענע, די וועגנ וועלכע ער האָט דאָ נאָרוואָס געטראכט, אימ לאכלוטנ נישט אינ זינענ געהאט אונ דעריבער וויַיַט געווענ פונ אימ אונ פונ זיַיַנע טיַיַנעס.
סרולי האָט נאָכ דעמ, ווי ער האָט בא מוישע מאשבער אינ שטוב דעמ געוויסנ ביזאָיענ געליטנ, נאָכ דעמ, ווי ער האָט פאר לוזינ זיַיַנ געוויסע ווידע אָפּגעהאלטנ, אונ ביפראט נאָכ דעמ, ווי אימ האָט זיכ איַיַנגעגעבנ זיַיַנ ביז אהער אויסבאהאלטנ געלט אינ זיכערע אונ אינ געוווּנטשענע הענט אריַיַנצולייגנ – טאקע אליינ צו מוישענ, – פונ דעמלט אָנ האָט מענ אימ אינ קיינ גווירישער שטוב ניט געזענ, אונ אינ ערגעצ פונ די געוויינלעכע ריַיַכע היַיַזער, וווּ ער פלעגט זיַיַנ אנ איַיַנגייער, זיכ מער ניט וויַיַזנ.  ער האָט זיכ ווי געמאכט יאָנטעוו.  ער האָט די לעצטע טעג, זינט דער יאריד האָט זיכ געשטעלט, זיכ ארומגעדרייט אפ די מארקנ.  קעסיידער האָט מענ אימ געקאָנט זענ א ליידיקגייער, זיכ רוקנ דאפקע, וווּ ס'איז ענג, דאפקע וווּ געדיכט, כאָטש צו טאָנ אונ צו קויפנ האָט ער נישט געהאט וואָס אונ בא וועמענ;  אונ אינ יעדער רעדל האָט מענ אימ דערקענט פאר א פרעמדנ, מע פלעגט אפ אימ אמאָל א קוק געבנ מיט כשאד, ווי אפ עפּעס א סאָרט גאנעוו, אונ אנ אנדערשמאָל ווי אפ א דולנ, וואָס האָט זיכ אומזיסט אונ אומנישט אינ פרעמדע געשעפט-רעדלעכ פארקליבנ.
אזוי אויכ היַיַנט אינדערפרי, אינ דעמ פרימאָרגנ, וועגנ וועלכנ מיר רעדנ דאָ.
אָט שטייט ער בא איינער א וואנט פונ דער אלטער שטאָט-פעסטונג, וועלכע קוקט צומ טיַיַכ אונ צו דער הרעבליע.  ס'זיַיַנענ איצט, בייסנ יאריד, בא איר צופוסנס אויסגעשטעלט פיל ביידלעכ, געצעלטנ אונ שטעלעכלעכ, וווּ ס'איז א געדרענג אונ א טומל פונ פארשיידענע קיילעס, וועלכע הערנ זיכ דאָרט פונ הענדלער, וואָס שריַיַענ אויס זייערע סכוירעס אונ פארופנ צו זיכ די קוינימ, אונ אויכ פונעמ קוינימ-געזעמל, וואָס דרייענ זיכ הינ-אונ-הער, שטייענ אפ איינ אָרט קאָמפּאניעסוויַיַז, בינטלעכוויַיַז, אונ א געזשומ איז צווישנ זיי, ווי צווישנ בינענ.
סרולי שטייט בא איינעמ א ביידל, וואָס צוויי ווענט דערפונ זיַיַנענ פונ ליַיַוונט געמאכט, די דריטע וואנט – די וואנט פונ דער פעסטונג, אונ די פערטע אָפנ – א טיר.  דאָרט האנדלט מענ ניט, דאָרט פארקויפט מענ ניט, דאָרט "היילט" מענ:  "מע האקט" אונ מע עפנט אלערליי מאקעס, טשיריקעס, שלעק אונ געשווילעכצנ;  מע שערט, מע גאָלט;  מע שטעלט באנקעס – טרוקענע, מערסטנטיילס נאסע;  מע ריַיַסט ציינ, מע הילט אויגנ, אונ דער הויפּט-דאָקטער איז דער אלטער לייב דער רויפע מיט די צוויי פּאָר ברילנ, דורכ וועלכע די אויגנ זעענ אימ אויס גרויס, גלאנציק אונ מעשונע, ווי בא א פיש.  אויכ זיַיַנ געהילפ – מענאשע דער רויפע-יונג, מיט די גלאנציקע שטיוול אונ מיט שטעכיקנ כויזעק אונ גראָבע גליַיַכווערטלעכ אפ די ליפּנ.
די פּאציִענטנ – פּויערימ, וואָס האָבנ פאר לייב דעמ רויפע שוינ א ציַיַט אינ דער היימ די קרענק אָנגעקליבנ:  קריזשעס, וואָס ברעכנ, לאנג-פארלאָזטע שטעכעניש אונ אנדערע, וואָס היימישע דאָרפס-דאָקטוירימ – זנאכערס, באָבעס, היילערנס, שפּרעכערנס – האָבנ צו זיי קיינ טרופע ניט געהאט, אונ די קראנקע האָבנ זיי אפ ביזנ יאריד אָפּגעלייגט.
צוויי בענק בא ביידע ליַיַוונטענע ווענט שטייענ אויסגעשטעלט, וווּ פויערימ זיצנ אונ ווארטנ אפ זייער ריי – אפ אָפּצווענגעס, וואָס מע שלעפּט מיט זיי צוועקעס פונ וואנט, מע זאָל זיי ריַיַסנ די ציינ, אונ נאָכנ ריַיַסנ זאָלנ אייניקע פונ זיי זיכ קוויקנ, ווי מע קוויקט זיכ פונ א גרויסער היצ אינ דער קעלט געקומענ, אונ אנדערע זאָלנ נאָכ מיט מער ווייטעקנ, ווי מיט די געקומענע, צוריק ארויסגיינ, שפּיַיַענ מיט בלוט אונ פאר די שטארק וויי-טוענדיקע באקנ זיכ האלטנ.  אזוי מענאשע דער יונג מיט די אָפּצווענגעס, לייב דער רויפע אליינ מיט מער איידעלנ געציַיַג אפ עפענענ מאקעס, שלעק, דערנאָכ פארשיידענע גרינע, געלע אונ אלערליי-קאָליריקע פּלאסטערס מיט זאלבנ צו לייגנ.
סרולי שטייט דערביַיַ, קוקט זיכ איַיַנ אינ די בעקנס שמאטעס, בלוט אונ אייטער, וואָס ווערנ דאָרט אָנגעזאמלט, אונ ווי פּויערימ פּאציִענטנ, – צי זיי ווערנ יאָ געהיילט, צי ניט געהיילט, צי זיי קומענ ארויס פונ געצעלט דערליַיַכטערטע, צי נאָכ מיט מער ווייטעקנ – באצאָלנ דאָכ פאר דער היילונג, ווער מיט מעזומענ – מיט געלט, אונ ווער מיט נאטור – מיט א האלבנ צענדליק אייער, מיט אנ אָפ, מיט כאזער-האָר, מיט גאָרטנווארג, וואָס דאָס אלצ צוזאמענ ווערט אינ איינ הויפ נאָנגעוואלגערט אונ אינ א גאנצנ בארג אָנגעלייגט.
סרולי גייט אָפּ, אונ אָט זעענ מיר אימ שוינ בא א צווייטנ רעדל אפ א ראג גאס ערגעצ, וווּ אויכ דאָרט איז דער געדראנג גרויס, אונ די באנדוריסטנ האָבנ זיכ יענעמ פּלאצ אויסגעקליבנ, וויַיַל דער ראג קרייצט איבער פארשיידענע גאסנ, געסלעכ, דורכ וועלכע פארשיידענער אוילעמ מוז דאָרט אדורכגיינ.
א גרופּע בלינדע בעטלער זיצט אפ  שטרוי, אפ סוויטעס אונטערגעשפּרייט, בא אלע זעענ אויס די בלינדע אויגנ פארשיידנ:  בא אייניקע אָפנ אונ זעענ גאָרניט, בא אנדערע – אויסגערונענ, פארמאכט, אונ קיינ סימענ פונ שווארצאפּל, בא אייניקע דרייענ זיכ וויַיַסקאָליריקע ארבעסלעכ אינ די אויגנ-לעכער, בא אנדערע גייענ אומ די שווארצאפּלענ לעבעדיק אונטער די אויגנ-לעפּלעכ אראָפּגעלאָזט.  אָבער דאָס, וואָס פארייניקט אלע – איז זייער אלעמענ בלינדעניש:  ווער ס'האלט דעמ קאָפּ פאריסנ, אזש ביז דעמ גאָרגל פארדרייט, ארופ צו דער זונ, ווער ס'האלט דעמ קאָפּ אפ דער ברוסט אראָפּגעלאָזט...  ווער ס'האָט א באסאָווע שטימ, אונ בא וועמענ א שטיל-שעפּטשענדיקע, אונ אלע האלטנ די לירעס מיט די לינקע הענט צומ קערפּער נאָענט אונ מיט די רעכטע דרייענ זיי די שפּיל-קאָרבעס.
ס'איז א גרויסע ראָד ארומ זיי.  דער טאָג איז הייס.  מע פילט, אז אפ שפּעטער שטעלט זיכ א גענעמ.  דער אוילעמ ענגט זיכ ארומ די באנדוריסטנ, אונ מע קומט צו וואָס מער אונ מער.  דעריקערשט – פּויערטעס, וואָס קומענ הערנ א גוט וואָרט, א ליד מיט מוזיק באלייט, וואָס מיט איר פּראָסט געזאנג איז זי יעדערנס הארצ נאָענט, אונ וווּ מע קאָנ א געשמאקנ וויינ טאָנ אפנ גוירל, לעמאָשל, פונ איינעמ א קישקע סאמוילע פונ דער אלטער טערקישער געפענקעניש, אינ וועלכער ער מיט א גאנצער קאָמפּאניע זיַיַניקע, קאזאקנ, האָבנ אהינ אריַיַנגעטראָפנ, אונ וועגנ וועלכע ס'דערציילט זיכ, וויאזוי זיי האָבנ זיכ פיל אָנגעליטנ, פריִער אליינ פונ די טערקנ-יאניטשארנ, דערנאָכ אויכ פונ אנ אייגענעמ, א זיַיַניקנ, פונ איינעמ א פארעטער א ליאכ בוטורלאק, וועלכער האָט אינ דער אייגענער קריסטלעכער עמונע געפעלשט, אונ דערפאר איז ער פונ די טערקנ אנ אופזעער אפ זיַיַנע אייגענע ברידער קאזאקנ געשטעלט געוואָרנ;  אונ וואָס וויַיַטער איז געשענ, אונ וויאזוי מע האָט זיכ פונ דעמ אלעמ לעסאָפ באפריַיַט, געראטעוועט.  אָדער וועגנ אנ אנדער געפאנגענעמ, פונ וועלכנ די ליד הייבט זיכ אָנ מיט די ווערטער:  "Не ясний сокiл квилить проквиляе" אונ וווּ ס'דערציילט זיכ, וויאזוי דער געפאנגענער בעט דעמ פויגל, ער זאָל פליִענ אינ זיַיַנ היימ אונ זאָל איבערגעבנ די עלטערנ, זיי זאָלנ פארקויפנ זייער ערד אונ נאכלע, אָנזאמלענ געלט אונ קומענ אימ פונ דער נויט ארויסהעלפנ, אונ עס ענדיקט זיכ מיט די ווערטער פונ אלע ענלעכע אזוינע לידער:  "באפריַיַ, גאָט, דעמ אָרעמענ געפאנגענעמ אפ דעמ הייליק-רוסישנ ברעג, אינעמ לאנד דעמ פריילעכנ, צווישנ פאָלק דעמ קריסטלעכנ".
                "Визволь, боже, бiдного невольника
На свято руський берiг,
На край веселый,
Меж народ хрещеный..."
פּויערטעס, עלטערע אונ ייִנגערע, וויינענ.  באנדוריסטנ זינגענ אמאָל סאָלאָ, אמאָל אינ כאָר, אונ אינ גרויסנ יאריד-טומל פונ שטאָט אונ פונעמ גאָר ארומ, אונ טומל פונ האנדל אונ פונ גרויסנ גנייווישנ הו-הא האָט זיכ בא די באנדוריסטנ א קליינ אינדזעלע מענטשנ אויסגעטיילט, וואָס האָט זיכ גענומענ ציַיַט אונ געוויסנ אלע פריִעראמאָליקע געפענקענישנ, סיַיַ פונ פאָלק, סיַיַ פונ איינצלנעמ, צו באזאָרגנ אונ באדויערנ.
אונ סרולי איז צווישנ יענעמ בינטל.  א האָר גייט אָפּ, אז ער זאָל די האנט אינ הויזנ-טאש אריַיַנטאָנ אונ פונ דאָרט ארויסבאקומענ זיַיַנ דודע-פיַיַפל, מיט וועלכנ ער קומט אפ אָרעמע כאסענעס כאָסנ-קאלע צו דערפרייענ, אונ מיט דעמ צומ באנדוריסטנ-כאָר זיכ פארייניקנ.  דאָס פיַיַפל אָבער נעמט ער ניט ארויס, נאָר א היפּשע מאטבייע – יאָ, אונ דער ארומיקער פּויערימ-אוילעמ באוווּנדערט דעמ מאָדנעמ פּארשוינ, דעמ מעשונע-אָנגעטאָנענעמ ייִדנ, וואָס ווי קומט ער גאָר אהער, ווי קומענ אימ טרערנ אינ די אויגנ באגליַיַכ מיט אלע, ווי קומט ער אפ א קריסטלעכער ליד אזוי אָנטיילנעמעריש זיכ אָפּרופנ אונ מיט אזא גרויסער נעדאָווע-מאטבייע פאר די באנדוריסטנ זיכ באוויַיַזנ.
שפּעטער א ביסל האָט מענ געקאָנט זענ סרולינ פונעמ יאריד-ראיאָנ ארויס אונ אוועקגעלאָזנ זיכ אינ יענעמ טייל שטאָט, וועלכער ליגט וויַיַט אָפּגעטיילט פונ האנדלס-מערק אונ יאריד-פּלעצער – צומ דריטנ רינג, "אפ די זאמדנ".  דאָרט האָט ער זיכ ערגעצ צו איינעמ א קליינעמ שטיבעלע צוגעשלאָגנ, צו אונדזער באקאנטער שטוב פונ דער אויבנ דערמאָנטער מאלקע-ריווע.  ער האָט א וויַיַלע עפּעס דאָרט ארומגעפּאדעט, אונ אז קיינער האָט ניט באמערקט, האָט ער זיכ געמאכט, קלוימערשט, צוליב עפּעס אָנבייגנ צו דער שוועל פונ יענער שטוב אונ פונ דאָרט עפּעס אופהייבנ.  ער איז געשטאנענ א וויַיַלע אונ דאָס אופגעהויבענע באטראכט, דערנאָכ האָט ער, ווי אינ גרויס כידעש, די טיר אופגעעפנט, אונ צו דער ערשטער, וואָס איז אימ אנטקעגנ געגאנגענ, צו מאלקע-ריוועס שנור, א זאָג געטאָנ מיט בייזער:
– וואָסי, וויַיַבל?  אזוי ריַיַכ זענט איר שוינ, אז געלט וועלגערט זיכ שוינ בא איַיַכ אפ די שוועלנ?  זע, וואָס כ'האָב געפונענ.
– וואָסער געלט, אונ וווּ געפונענ? – האָט זיכ יענע פארוווּנדערט.
– אָט דאָ, בא דיַיַנ שוועל.
דערהערנדיק דעמ געשפּרעכ, וואָס איז פאָרגעקומענ אפנ הויכנ טאָנ אפ דער שוועל בא מאלקע-ריווענ, זיַיַנענ די קינדער, די אייניקלעכ מאלקע-ריוועס, ארויס צו זענ, ווער פאלט עס אָנ אפ זייער מוטער מיט בייזער.  אויכ מאלקע-ריווע האָט זיכ אָפּגעריסנ פונ איר סידער, אינ וועלכנ זי האָט שוינ געהאלטנ אינ זאָגנ, ווי אלע פרימאָרגנ, מיט די ברילנ אפ דער נאָז אראָפּגערוקט.  זי איז צו דער שוועל צו אונ פּלוצעמ דערזענ סרולינ, דעמ, וואָס איז איר ביכלאל גוט באקאנט פאר אנ אָרעמאנ אונ אינ די גווירישע היַיַזער אנ אריַיַנגייער, אונ באזונדערס האָט זי אימ געקענט פונעמ לעצטנ מאָל זיכ אָנשלאָגנ מיט אימ בא מוישע מאשבער אינ יענעמ געוויסנ אפדערנאכט, וואָס איבער אימ, איבער סרולינ, איז פאר אירע אויגנ דעמלט דער קריג פאָרגעקומענ.  זי האָט אימ דערזענ מיט א גרויס-ווערטיק פּאפּירל אינ די הענט, ווי ער שטייט אונ דערלאנגט עס דער שנור אירער, אונ אז יענע וויל ניט נעמענ, שריַיַט ער אפ איר אונ בייזערט זיכ:
– וואָסי?  אזא גווירנטע איז זי שוינ, וואָס געלט וועלגערט זיכ בא איר אפ די שוועלנ?
– וואָסער געלט? – האָט אויכ מאלקע-ריווע פונ איר זיַיַט געפרעגט.
– אָט דאָס, – האָט ווידער סרולי געענטפערט, – ער איז דאָ פארביַיַגעגאנגענ, האָט ער גראָד אפ דער שוועל א קוק געטאָנ, האָט ער עס דערזענ, האָט ער עס אופגעהויבנ אונ אריַיַנגעבראכט אונ גיט עס אָפּ צו וועמענ ס'געהער, וויַיַל וועמענ אנדערש זאָל ער דאָס אָפּגעבנ?  ס'איז דאָכ אפ זייער שוועל געלעגנ?
מאלקע-ריווע האָט זיכ געוווּנדערט אונ געוואָלט, ווי איר שנור, פונ דעמ זיכ אָפּזאָגנ – זאָגנ, אז ס'איז ניט זייערס, אז ס'איז ניט שיַיַעכ אונ זיי האָבנ ניט געהאט וואָס צו פארלירנ.  אָבער דאָ האָט זיכ שוינ סרולי גאָר צעבייזערט, אונ שוינ אפ ביידע, אי אפ דער שנור, אי אפ דער שוועגער, זיכ צעשריגנ:
– נו, איז וואָס, אז ניט זייערס?  אָבער זיַיַנס איז דאָס דאָכ אוואדע ניט, איז זאָל דאָס זיַיַנ בא זיי!  ניט?  איז זאָלנ זיי דאָס ארויסווארפנ, צוריק אפ דער שוועל לייגנ, אָדער אָרעמעליַיַט צעטיילנ.
ער האָט דערביַיַ געכאפּט א קוק אפנ קראנקנ, אפנ כוילע אינ שטוב, אונ דערזענ, אז דאָ ליגט א מענטש, וואָס ס'גייט אימ וואָס אמאָל ערגער, די אויגנ האָבנ אימ געגלאנצט מער, ווי געוויינלעכ – היציק אונ טרוקנ, די באקנ איַיַנגעפאלנ אונ אפנ שטערנ איז ער געווענ געשטעמפּלט, אונ די קנייטשנ אפ אימ האָבנ איידעס געזאָגט, אז אונטער דעמ שארבנ פונ יענעמ מענטשנ געסטנ זיכ שוינ מאכשאָוועס ניט פונ קיינ היגנ אפ דער וועלט, נישט פונ אזא, וואָס האָפט נאָכ לאנג צו בליַיַבנ צווישנ די לעבעדיקע.
סרולי האָט זיכ באלד אויסגעקערעוועט אפ אוועקצוגיינ.  דערביַיַ האָט ער באמערקט אפ די פּענימער פונ אלע אייגענע אינ שטוב, נישט אוסגענומענ אויכ דעמ פּאָנעמ פונעמ כוילע, דאָס, וואָס מיר האָבנ אויבנ, אינ א פריִערדיק קאפּיטל, דערציילט, ווענ אינ איינעמ א פרימאָרגנ האָבנ יענער שטוב מיט איינעמ א מאָל אזויפיל גליקנ געטראָפנ, וואָס די שטוב האָט ניט געוווּסט אונ ניט געקאָנט טרעפנ, פונוואנענ איז דאָס איר געקומענ.  די שטוב האָט ווידער דערפילט א פארבאָרגענע האנט צו איר אויסגעשטרעקט מיט אומגעוויינלעכע גאָבנ, וואָס אפ א געוויינלעכנ אויפנ, אויב נישט מיט קיינ נעס, מיט קיינ וווּנדער, קאָנ מענ דאָס ניט דערקלערנ אונ דערצו קיינ באשייד ניט געפינענ.
מע האָט שפּעטער א ביסל ווידער געקאָנט זענ סרולינ שוינ צוריק אינ שטאָט ארופקומענ, אָבער דאָס מאָל זיַיַנענ בא אימ די קעשענעס אָפּגעשטאנענ פונ עפּעס פלעשער, וואָס ער האָט געהאט אינ זיי פארשטעקט.  דאָס מאָל האָט ער זיכ געלאָזט צו דער "לעבעדיקער" שול, וואָס, ווי אלע שולנ איצט, בייסנ יאריד, איז זי אינ האלבנ טאָג געשטאנענ פארלאָזט, ליידיק, אָנ דאוונער אונ אָנ לערער, נאָר מיט איינ מענטשנ אינ איר – מיט לוזינ, וואָס די לעצטע ציַיַט האָט ער דאָרט אינ די פרימאָרגנס אונ אפדערנאכטנ פארבראכט מיט די זיַיַניקע, אונ באטאָג איינער אליינ, וויַיַל אלע זיַיַנענ דעמלט פארנומענ.
סרולי איז אָבער אינ שול ניט אריַיַנ, נאָר דורכ א הויפ-פאָרטקע, וואָס פירט אפנ אלטנ בעסיילעמ, איז ער אפנ בעסיילעמ ארופ – אפנ שטילנ, וווּ קיינ סטעזשקעס זיַיַנענ שוינ ניטאָ, וויַיַל "מע לייגט" שוינ דאָרט ניט לאנג.
ווענ מע וואָלט אימ דערזענ פונ א שול-פענצטער, אָדער דורכ איינעמ א שפּאלט אינעמ אלט-געבויטנ פּארקנ, וואָלט מענ באמערקט, ווי העכער האלב איז ער אינ הויכ-געוואקסענעמ גראָז געגאנגענ.  דער באָדנ האָט זיכ דאָרט אראָפּגעלאָזט, אונ דאָס גראָז וואקסט פונ יאָר צו יאָר אלצ העכער, אלצ געדיכטער אונ שמעקט מיט מאָכ, מיט ניט אָפּגעשניטענעמ אונ מיט יאָר-יערלעכנ ווידערוווּקס.  ס'איז דאָרטנ שטיל אונ אויסער גראָז-גרילנ הערט מענ שוינ אפילע ניט, וואָס באלד פונ יענע זיַיַט פּארקנ טוט זיכ.  די קוואָרימ אונ מאצייוועס – איַיַנגעשלאָפנ, פארדעקט אונ אזוי פארלאָזט, אז ס'דאכט זיכ, אז אפילע די אייניקלעכ פונ די, וואָס ליגנ דאָרט באגראָבנ, זיַיַנענ שוינ אויכ אפנ אוילעמ-האָמעס אונ דערומ זיַיַנענ די סטעזשקעס אהער אזוי פארוואקסנ.  ס'הערשט דאָרט די שטילקיַיַט פונ א צווייענדיקנ בעסוילעמ, דאָס הייסט, אז די שטילקיַיַט פונ א בעסוילעמ ביכלאל, אי די צוגאָב-שטילקיַיַט פונ אזא, וווּ מע "לייגט" שוינ דאָרט מער קיינמאָל.
סרולי האָט זיכ געלאָזט צומ איינציקנ הויכנ בוימ, צומ אלט-געוואקסענעמ, וואָס איבערנ קייווער פונ באוווּסטנ הייליקנ – דעמ גרויסנ רעב ליבער, וואָס ארומ אימ ליגנ אויכ אנדערע זיַיַנ גליַיַכנ, שטארק אינ זיַיַנ קייווער אריַיַנגערוקט, מיט ברייטע מאצייוועס מיט שטיינ-שריפטנ אונ געמעלנ פונ פיַיַנער מעלאָכע.  דאָרט האָט ער זיכ אוועקגעלייגט, אפ אימ ניט ארויסצוזענ.  ער האָט פּאמעלעכ די פלעשלעכ ארויסגענומענ אונ, נאָכ א וויַיַלע רוענ, גענומענ טרינקענ.
מ'דארפ זיכ גענוי פאָרשטעלנ דאָס בילד:
ס'איז א מוירעדיקער הייסער טאָג.  אינ שטאָט איז גרויסער איריד, וווּ קליינ אונ גרויס זיַיַנענ פארנומענ, אפ די מארקנ א מוירעדיקער ליארעמ, אונ דאָ, אינמיטנ שטאָט, אפנ פארלאָזטנ בעסוילעמ, אונטער אנ איינציקנ אלט- אונ שטארק-צעוואקסענעמ בוימ – דער קייווער פונ א גוואלטיקנ כאָשעוו.  די לעגענדע דערציילט וועגנ אימ, אז די געוויסע "אלטע" שול איז געבויט געוואָרנ אפ יענעמ אָרט, וווּ ער, דער גרויסער רעב ליבער, האָט אמאָל ווענ ס'איז נאָכ דאָרט געווענ וואלד, זיכ אמאָל שטארק פארדאוונט אונ אונטער איינעמ א בוימ זיכ געשטעלט שמוינע-עסרע.  גראָד איז א פּאָרעצ דורכגעפאָרנ אונ זיַיַנע פערד האָבנ זיכ דערשראָקנ פארנ דאוונענדיקנ ייִדנ, וואָס אינ טאלעס-אונ-טפילנ.  זיי האָבנ גענומענ יאָגנ, זיכ צעפּאָלאָכעט, שיר דעמ פּאָרעצ פונ וואָגנ ניט ארויסגעשמיצט, אונ דער פּאָרעצ האָט באפוילנ זיַיַנ קוטשער מיט דעמ ייִדנ זיכ צערעכענענ.  דער קוטשער האָט אימ מיט דער ביַיַטש געשמיסנ מיט אלע קויכעס, ווי א קוטשער קאָנ, אונ דער גרויסער רעב ליבער האָט זיכ ניט גערירט, ביז ער האָט ניט פארענדיקט אונ ביז ער איז די שמוינע-עסרע נישט אויסגעשטאנענ.  אונ אָט דאָרט, לעבנ יענעמ קייווער אונ נאָכ ענלעכע אזוינע קוואָרימ, אינ טיפנ גראָז, וווּ ס'האָט געשמעקט מיט מאָכ אונ פיליעריקנ ווידערוווּקס, איז אינ דער קיל איינער א פּארשוינ, אונדזער סרולי, געלעגנ, אונ אינ מיטנ העלנ טאָג פונ פלעשלעכ געזופּט.
ווענ זיַיַטיקע וואָלטנ אימ בא אָט דער מעלאָכע אפ יענעמ אָרט דאָרט דערזענ, וואָלט מענ אימ זיכער ווי א הערינג צעריסנ.  אָבער ער, סרולי, האָט ניט געטראכט דערפונ, אונ ער האָט זיכ געטאָנ זיַיַנס.  פונ דער היצ אינ דרויסנ, פונעמ נאָרוואָסיקנ שטאָטישנ ראש געקומענ אונ פונעמ געטראנק אינ דער קיל צווישנ קוואָרימ, איז אימ, וויַיַזט אויס, אי שווער געווענ צו מוט, אי ליַיַכט.  שווער – וואָס ער איינער פונ א גאנצער וועלט אנ ארויסגענומענער, ליַיַכט – ווי יעדער אזא סאָרט פּארשוינ, וואָס האָט באליבט די איינזאמקיַיַט.
ער האָט גענומענ זיכ פונ הארצנ אָפּריידנ, פריִער פאר זיַיַנ קרענקלעכער פאָרשטעלונג, פאר זיַיַנ "דיבעק", דערנאָכ שוינ פאר די אויסיִעס פונ דער מאצייווע פונעמ גרויסנ רעב ליבער, אונ ער האָט צו זיי, ווי צו לעבעדיקע, גערעדט.  ער האָט אפילע (ס'א ביזאָיענ צו זאָגנ) פאָרגעלייגט דעמ גרויסנ רעב ליבער צוזאמענ אונ בעשוטפעס מיט אימ אויסטרינקענ, אונ אז יענער, האָט אימ געדאכט, האָט ניט געוואָלט, האָט ער אימ מיט געוואלט געגעבנ, אונ ער האָט יענעמס טייל מאשקע אפ דער מאצייווע געגאָסנ.
– נישקאָשע, – האָט ער געזאָגט, – טרינקט, רעב ליבער!  איר טאקע א הייליקער, אונ איך – א "לא יבא בקהל"[22], אָבער כסף איז דאָכ מטהר ממזרים[23], אונ געלט האָב איכ, אויב ניט מעזומענ, איז וועקסלענ, איז שוה כסף[24] – די ווערט פונ געלט.
אונ דאָ האָט סרולי די וועקסלענ פונ בוזעמ-קעשענע ארויסגענומענ אונ זיי פאר דער מאצייווע באוויזנ:
– אָט, זאָל ער זענ, דער גרויסער רעב ליבער, אונ זאָל ער זיכ ניט איבערנעמענ אונ זאָל אימ סרוליס נאָענטקיַיַט ניט שווער זיַיַנ.  וועקסלענ זיַיַנענ געלט, אונ ביז יענער, דער, וואָס איז דאָ אפ זיי געכאסמעט, האָט ניט אָנגעזעצט, איז דאָס מעזומענ...  אונ ניט נאָר אפ דעמ, וואָס ער וויַיַזט אימ דאָ, אפ דעמ היגנ גוויר, רעב מוישע מאשבער, האָט ער וועקסלענ, ער האָט אויכ אפ א גרעסערנ, אפנ גוויר פונ אלע גווירימ, אפ דעמ, וואָס "לי הכסף, לי הזהב"[25], זאָגט ער, אפנ ריבוינעשעלוילעמ אליינ, אונ ער בעט אימ טאקע, רעב ליבערנ, אז ער זאָל דאָס דאָרט פונ אויבנ איבערגעבנ, זאָגנ, אז ער, פּלויני בענ פּלויני[26], סרולי גאָל, האָט צו אימ טיַיַנעס אונ טוויִעס, אונ אז ער וועט אמאָל קומענ צו פאר זיַיַנ שטול צומ דינ, וועט ער זיי פאר אימ אויסלייגנ.  דערוויַיַל אָבער בעט ער, אז ער, דער גרויסער רעב ליבער, זאָל דאָס פאר אימ טאָנ.
– נישקאָשע, – האָט סרולי וויַיַטער פאר דער מאצייווע אונ צומ גרויסנ רעב ליבער געטיַיַנעט, – ס'מעג אימ אָנשטיינ גיינ אינ זיַיַנ שליכעס:  כאָטש ער איז א גרויסער כאָשעוו – א געשמיסענער פונ א ביַיַטש פונ א פּאָרעצ, האָט דאָס אָבער מיט אימ געטראָפנ נישט מער, ווי איינ מאָל, אונ מיט אימ, סרולינ – פיל-פיל מאָל.  אונ אויב פאר איינ מאָל שמיַיַסנ האָט מענ אימ, רעב ליבערנ, אויסגעבויט די אלטע שול, קומט אימ, סרולינ, פאר פיל מאָל, אויב ניט די אלטע, איז נישקאָשע א ניַיַע, אָבער א שול קומט אימ.  אזוי, אז ס'מעג אימ אָנשטיינ...
דער טאָג האָט געברענט, די היצ האָט אינ קאָפּ געשלאָגנ.  סרולי איז געזעסנ אינ האלב-קיל צווישנ הויכע מאָכיקע גראָזנ אונ האָט רויִק מיט דער מאשקע זיכ געטיילט מיט דעמ, וואָס זיַיַנ נאָמענ איז געשריבנ אפ דער מאצייווע:  זיכ א זופּ, אימ א זופּ, זיכ א טרונק אונ דער מאצייווע אפנ קאָפּ געגאָסנ.  אזוי לאנג, ביז די פלעשלעכ זיַיַנענ אימ ליידיק געוואָרנ אונ זיַיַנ קאָפּ – פול.  אונ דאָס פולקיַיַט איז אימ אינ די אויגנ געקומענ, אונ אלצ האָט זיכ אימ גענומענ דרייענ – דער בעסוילעמ מיט די קוואָרימ, דער בוימ, וואָס איבער זיַיַנ קאָפּ, האָט זיכ אימ, ווי מיטנ וואָרצל אופגעשטעלט, דער הימל מיט דער ערד האָבנ זיכ מיט די ערטער געביטנ, אונ אלצ, וואָס ער האָט היַיַנט געזענ אפנ יאריד, ווי לעמאָשל, דאָס, ווי לייב דער רויפע אונ מענאשע זיַיַנ יונג האָבנ "געהאקט" מאקעס בא די פּויערימ אפ די ברוסטנ, אונטער די פּאכוועס, געריסנ ציינ מיט אָפּצווענגעס, געלאָזט צו דער אָדער אונ געצאפּט בלוט אינ די בעקעס;  אויכ דאָס, וואָס ער האָט דערנאָכ געזענ בא די בלינדע בעטלער מיט די צוגעמאכטע אונ אָפענע אויגנ-לעפּלעכ;  דאָס וואָס ער האָט וויַיַטער געזענ בא מאלקע-ריווענ אינ שטוב – זיסיע דעמ כוילע מיט די אָפּגעצערטע באקנ אונ געלזיכטיקער מארע שוינ פונ א האלבנ מעס, וואָס האָט אימ אראָפּגעקוקט פונעמ פּאָנעמ אונ שטערנ, – דאָס אלצ, צוזאמענ מיט דער מאשקע, וואָס ער האָט אויסגעטרונקענ אונ אפ דער ערד אויסגעגאָסנ, האָט זיכ אימ צוזאמענגעמישט אונ האָט אימ געמאכט די וועלט פאר די אויגנ זיכ דרייענ.  א ניט-גוטקיַיַט איז אימ באפאלנ, אונ ער האָט זיכ מיטנ קאָפּ אינ דער מאצייווע אָנגעשפּארט.  ער האָט זיכ א וויַיַלע רויִק געהאלטנ, דערנאָכ האָט אימ דאָס שלעכטקיַיַט פונ אינווייניק א גיי געטאָנ, אונ ער האָט גליַיַכ אפ דער מאצייווע א בראָכ געטאָנ אונ זי פונ אייבנ ביז אראָפּ אָפּגעווערזעט...
ס'איז אימ ליַיַכטער געוואָרנ.  ער האָט זיכ גליַיַכ פארשעמט, דערזעענדיק, וואָס ער האָט דאָ אָפּגעטאָנ.  ס'האָט זיכ אימ א ביסל אינ מויעכ אויסגעליַיַטערט, אונ ער האָט זיכ אפ צוריק אומגעקוקט צו דער שול, צו דער "לעבעדיקער", וואָס האָט מיט איר מיזרעכ-וואנט אהער צומ בוימ אונ צו די מאצייוועס געקוקט, אונ ס'האָט זיכ אימ געדוכט אינ איינעמ א פענצטער לוזיס קאָפּ צו דערזענ.  מעגלעכ, אז יענער האָט זיכ ווירקלעכ טאקע דאָרט געוויזנ, אונ מעגלעכ אויכ, אז סרולינ האָט זיכ דאָס נאָר אויסגעדוכט, אָבער פארשעמט איז ער געווענ, וויַיַל געדוכט האָט אימ, אז יענער האָט אימ אינ שאנד אונ אינ מאצייווע-פארשוועכונג געזענ.
ער האָט זיכ געוואָלט פונ אָרט אופהייבנ אונ נישט געקאָנט, אונ ער האָט דערומ האלב-שיקער אונ שלאבערדיק שוינ איצט צו זיכ אליינ גערעדט:
– אז ער האָט אָבער געזאָגט, אז ער דארפ "כיזעק"[27], אז אליינ וועט ער, ווער ווייסט וווּהינ פארקריכנ...  אונ אָט האָט זיכ אימ דאָס שוינ א פּאָר מאָל טאקע געמאכט, אונ ער קאָנ די אויגנ נישט אופהייבנ פונ בושע פאר זיכ אליינ, אוביפראט אימ, לוזינ, ווי וועט ער אינ די אויגנ קוקנ?
ער האָט זיכ דאָכ ווי-ניט-ווי אופגעהויבנ פונ לעבנ יענער מאצייווע, וווּ ער האָט אָפּגעטאָנ די ניט שיינע זאכ, אונ איז אינ א זיַיַט אָפּגעטראָטנ.  דאָרט האָט ער זיכ לעבנ א צווייטער אראָפּגעלאָזט אונ אינ איר זיכ אָנגעשפּארט.  ער האָט דעמ קאָפּ פארלוירנ, אונ, אפ וויפל געדענקט ער ניט, אנדרעמלט געוואָרנ – אפ אזוי לאנג, ביז די זונ האָט דורכנ פארצוויַיַגטנ אָרט פונ בוימ אָפּגעקערעוועט אונ אימ אינ קאָפּ דערלאנגט.  דעמלט האָט ער זיכ אופגעהויבנ אונ צו דער שול זיכ געלאָזט, אונ אריַיַנקומענדיק אינווייניק, האָט ער זיכ געטראָפנ – זיכ איינעמ אליינ בא דער שוועל שטיינ, אונ אנטקעגנ אימ, בא איינעמ א שטענדער, וואָס אינ מיזרעכ-וואנט, – לוזינ א זיצנדיקנ.
ס'איז שוינ געווענ נאָכ האלבנ טאָג.  אלע פענצטער אינ אלע זיַיַטנ פונ דער שול, וואָס האָבנ אפנ בעסוילעמ ארויסגעקוקט, זיַיַנענ געשטאנענ אָפנ.  אינ אלע זיי האָבנ זיכ גרינס, גראָז, קוסטעס, ביימלעכ אָפּגעשפּיגלט – א זאכ, וואָס אינ אלע אנדערע שולנ איז דאָס ניט צו זענ אונ זעלטנ צו מערקנ.  אויכ די שטילקיַיַט אונ איינזאמקיַיַט דאָ אנ אויסגענומענע, וויַיַל די שול אינ א זיַיַט פונ שטאָט, האָט דאָ דערומ פונ ערגעצ אויכ קיינ קאָל, קיינ קלאנג ניט דערלאנגט.
לוזי איז געזעסנ אינ מיזרעכ.  שוינ לאנג, וויַיַזט אויס, נאָכנ דאוונענ, אונ דערומ אָנ די טפילנ, נאָר אינ טאלעס, ווי יעדעס מאָל ער איז געוווינט:  נאָכנ דאוונענ היפּשע שאָענ אזוי צו בליַיַבנ לערנענ.  באזונדערס נאָכ איצט, אינ כוידעש עלול.  איצט אָבער האָט ער ניט געלערנט, נאָר געזאָגט "תיקונים".  ער איז אזוי פארטאָנ געווענ, אזוי פארכאפּט פונ זיַיַנ זאכ, אזוי פארשלונגענ, אז ער האָט דאָס מאָל זיכ געפירט ניט ווי זיַיַנ שטייגער, באמ געוויינלעכנ לערנענ, ווענ ער האלט זיכ שטיל אונ לערנט נאָר מיט די אויגנ.  ניינ, דאָס מאָל האָט ער הויכ אפ א קאָל געזאָגט אונ אויכ אפ א קאָל געוויינט...
ער האָט סרוליס אריַיַנקומענ נישט באמערקט.  פארקערט, סרולי, וואָס האָט זיכ אפ זיַיַנ לעבנ מיט היפּש פרומקיַיַט אָנגעזענ, אונ וואָס דערצו נאָכ איז ער איצט האלב-שיקערלעכ געווענ, וואָס דאָס וואָלט אימ גיכער דערלויבט אזוינע זאכנ, ווי לוזיס זאָגנ, פארביַיַ די אויגנ לאָזנ,  איז דאָכ, דערזעענדיק איצט לוזינ, ווי צו זיַיַנ אָרט צוגעשמידט געבליבנ, גליַיַכ נישט קיינ קויעכ אונ נישט קיינ ווילנ האָבנ אימ געקלעקט פונ זיַיַנ אָרט אפילע איינ טריט נאָר צו מאכנ.


* * *


צוליב נויט מוזנ מיר דאָ ווידער זיכ אינמיטנ איבעריַיַסנ, קעדיי צו זאָגנ פאָלגנדיקס:
פאר אונדזערע לעזער, וואָס ווייסנ ווייניק פונ לוזיס ביִאָגראפיע, קער געוויס בליַיַבנ די גאנצע ציַיַט אומפארשטענדלעכ אונ אויכ אומגלייבלעכ די גאנצע מיַיַסע מיטנ בינדנ-זיכ פונ אזא פּארשוינ, ווי סרולי, צו לוזינ: – "וואָס האָט ער אינ אימ דערזענ?  וואָס האָט אימ צו אימ געצויגנ, אונ וואָס אזוינס האָט געשמעקט אינ דעמ פאר יענעמ? – קער מענ געוויס פרעגנ. – אזוי וויַיַט, אז אפילע איצט, אינ אזא מאָמענט, ווענ סרולי האלב-שיקער, נאָכ א טרונק אונ נאָכ א שלאָפ – האָט ער אימ געדענקט אונ פונ שיקערנ אויג ניט ארויסגעלאָזט".
גערעכט, – זאָגנ מיר, אונ דאָס אלצ וואָלט געוויס קלאָר געוואָרנ אונ קיינע ספייקעס ניט ארויסגערופנ, ווענ מיר וואָלטנ געזענ לוזינ אינ טאט.  דאָס אָבער קאָנ געשענ ערשט דעמלט, ווענ מירנ איבערגיינ פונ דעמ ערשטנ טייל פונ אונדזער דערציילונג, וווּ מיר האָבנ זיכ פארנומענ הויפּטזאכלעכ מיט באשריַיַבנ מענטשנ, צו דעמ צווייטנ – צו באשריַיַבנ געשעענישנ.  דערוויַיַל אָבער, פילנ מיר, אז מיר האָבנ אפילע פארנ מענטשנ פונ לוזינ, דה. פאר זיַיַנ ביִאָגראפיע נישט איבעריק יויצע געווענ – א זאכ, וואָס דאָס זיַיַנענ מיר שוינ געוויס אינ דעמ טייל מעכוּיעוו געווענ צו טאָנ.  מיר האָבנ דאָס אָבער פארזענ אונ מיר האָבנ געפונענ דאָ דאָס אָרט – כאָטש איַיַליק אונ ניט רעכטציַיַטיק – אינקורצנ אונ כאָטש מיט אייניקע שטריכנ זי צו דערפילנ.
מיר גלייבנ, אז אפילע אליינ דאָס קליינ-ווייניק, וואָס מיר וועלנ דאָ צוגעבנ, וועט אויכ שוינ זיַיַנ גענוג, אז ס'זאָל אינ א געוויסער מאָס כאָטש קלאָר ווערנ, אז סרולינ האָט דאָ א געוויסער אינסטינקט געפירט – אימ – אנ ארויסגעשטויסענעמ פונ זיַיַנ דאָר, אָנצוטרעפנ אפ זיַיַנ פּאָר, אפ לוזינ, וואָס איז אינ א געוויסנ פּראט אויכ אזא, ווי ער – ארויסגעשטויסנ – אפ צוזאמענ טליִענ, רייכערנ אונ עפשער ווענ-ניט-ווענ אויכ אופצופלאקערנ.
איז אלזאָ, צוריק צו לוזיס אָנהייב.
מע דארפ פריִער נאָר געדענקענ, אז ס'האנדלט זיכ דאָ וועגנ א ציַיַט, ווענ מענטשנ פונ א לוזי-שניט זיַיַנענ געצוווּנגענ געווענ  דורכצומאכנ דעמ געוויסנ וועג פונ פארשיידענע אָבערגלויבעריַיַ, פארדארבערישע אונ אָפּנארערישע פארנ קלאל, אונ ס'ראָוו אפילע אויכ צו זייער אייגענעמ גענאר אונ פארדארבנ, אונ אז זייער טרוימ אונ פאנטאזיע איז אופגעבויט אונ נייטיק אונ נוצלעכ געווענ אינ יענער וועלט, קעדיי צו פארדעקנ אָדער צו פארפּוצנ אזוינע זאכנ, וואָס, ווענ ניט פארדערט, האָט דאָס געקאָנט שאטנ אינ גאָרנ מאטעריעלנ אונ גיַיַסטיקנ געביינ.


ס'האנדלט זיכ וועגנ יענער ציַיַט בא לוזינ, ווענ ער האָט פאר זיַיַנ זיידנ דעמ שאבסעצוויִעניק זיכ גענומענ פּיַיַניקנ.  ער איז געשלאָפנ אפ דער ערד.  געטראָגנ ליימ אינ די שיכ.  ער פלעגט איבערשטיינ גאנצע שאָענ, באזונדערס באמ דאוונענ, מיט אראָפּגעלאָזטע הענט, ניט דערלויבנ זיכ קיינ ריר טאָנ, זיי אפ קיינ רעגע ניט אופהייבנ, ביז זיי פלעגנ זיכ אימ אָנגיסנ,  ווי צוויי עמער, געשוואָלנ אונ געדראָלנ.
ווענ ער פלעגט זיכ שוינ יאָ אמאָל דערלויבנ אוועקלייגנ אפ א געלעגער, איז דאָס געווענ נאָר אינ פיַיַערלעכע טעג, אינ א יאָנטעוו אָדער שאבעס, אי דאָס אויכ נאָר אפ א מינ שמאָלער באנק פונ אָנדערהאלבנ ברעטער די ברייט, אָנ שומ אונטערגעבעט, אונ דעמ צוקאָפּנס האָט ער אוועקגעלייגט אינמיטי, קעדיי די פיס זאָלנ זיכ אימ אראָפּהענגענ...
ער האָט אויסגעזענ יונג, אָבער מוירעדיק קערפּערלעכ פארמאטערט – אזש א קעלט איז פונ אימ געגאנגענ.  ס'האָט היפּש געדויערט אונ, ווי מיר האָבנ צומ אָנהייב דערציילט, האָט עס שוינ מיט אימ געהאלטנ שלעכט, געהאלטנ בא קרענק אונ זיכ אוועקלייגנ, ביז, ווי דערמאָנט, מע האָט אימ צו יענעמ רעבנ געבראכט, צו וועלכנ ער האָט זיכ דערנאָכ שטארק צוגעבונדנ,  אונ יענער האָט אפ אימ אָנגעשריגנ, אימ פונ זיַיַנ נעזירעס אופגעלייזט, אונ לוזי האָט געפאָלגט.
מע האָט ניט באוויזנ זיכ ארומקוקנ, ווי לוזי, וואָס איז נאָכ זייער יונג געווענ אונ סאמע אינ בעסטנ בלי, האָט אפ זיכ לייב גענומענ, די אקסל האָבנ זיכ אימ צעשפּארט, די ביינער געקרעפטיקט, אונ די קליידער, וועלכע זיַיַנענ אפ אימ פריִער געהאנגענ, האָבנ באלד גענומענ פּלאצנ אינ די נאָטנ.
ס'א ניַיַע הויט אפ אימ געקומענ, אונ לוזי איז איבערגעגאנגענ אינ הייפּעכ פונ דעמ, אינ וועלכנ ער האָט זיכ פריִער געפונענ.  לוזי איז געוואָרנ דער פריילעכסטער אונ באליבטער מעקורעוו באמ רעבנ, פונ אלע עלטערע זיכ אויסגעטיילט מיט יוגנט, פונ אלע ייִנגערע – מיט אזא קראפט אונ איבערגעפולט פונ קויכעס, אז אפילע די סאמע ייִנגסטע האָבנ זיכ אפ אימ פארקוקט מיט קינע.
אפ אלע סימכעס, ווי אפ ראביייִשע יאָנטויווימ, אפ ראביייִשע כאסענעס, ווענ א וועלט פאָרט זיכ צונויפ אונ ווענ א געוויינלעכער – אונ אפילע ניט קיינ געוויינלעכער – מענטש זעט זיכ דעמלט ניט אָנ, האָט זיכ ער, לוזי, אויסגעטיילט פונ אלע, אפ אימ צו באמערקנ, צו באוווּנדערנ אלס שיַיַנדל אונ אלס אזוינער, וועלכע אלע שפּיגלענ זיכ אינ אימ, אונ וואָס יעדער "הויפ" איז מעקאנע יענעמ, וועלכער פארמאָגט אונ האלט אינ זיַיַנ שויס אזוינס.
דער סאמע פריילעכסטער, דער בעסטער דאוונער, דער גרעסטער טענצער, דער אלערליבסטער אונ סאמע נאָענטסטער בא אלע אונ בא אליינ דעמ רעבנ.  ער האָט געגעסנ אונ געטרונקענ מיט סימכע, אונ מער ווי געגעסנ אונ געטרונקענ, האָט אימ די פרייד פונ די אקסלענ געשפּארט פונ הוילנ נאכעס נאָר, וואָס ער לעבט אפ דער וועלט.
ער האָט געלערנט, געדאוונט, געלעבט מיט אזא האנאָע, וואָס ווער ס'איז לעבנ אימ געשטאנענ נאָענט, האָט דורכ אימ געקאָנט זענ די וועלט אנ אנדערע, ווי ער האָט זי אליינ געזענ – א באליבטע, א באשיַיַנטע אונ דערלאנגט אפ אזא אויפנ, וואָס איז קעדיַיַ זי צו באליבנ.  ער האָט אָנגעשטעקט זיַיַנ ארומ מיט דעמ, וואָס ווייניק מענטשנ זיַיַנענ מיט דעמ באשאָנקענ, נעמלעכ – מיט א ווארעמער ליכט, וואָס איז פונ אימ געגאנגענ.
באזונדערס האָט זיכ דאָס בא אימ ארויסבאוויזנ אינ א סימכע-ציַיַט, ווענ פיל פאָלק איז צוזאמענ, ווענ געמיטער אופגעשנורעוועט, אונ ווענ סימכע איז אליינ גרויס אונ ווערט נאָכ גרעסער, ווענ זי האָט א צענטער, א מיט-פּונקט, פונוואנענ זי גייט ארויס אונ צעשטראלט זיכ אינ איר קריַיַז אונ ארומקיַיַט.  דעמלט האָט מענ אימ, לוזינ, געזענ מאמעש, ווי מיט פליגל.  ער האָט געטרונקענ, אונ זיַיַנ קאָל האָט דעמלט אלעמענס אריבערגעקלונגענ.  דאָס ערשטע קלוגע, דרייסטע, אלעמענ נאָענטסטע וואָרט האָט ער געהאט אפ צו פריילעכ מאכנ אונ אלעמענס הערצער צו פארייניקנ אונ אינ נאָענטקיַיַט צוזאמענעמענ.
מע האָט אימ דעמלט באדארפט זענ סאמע בייס דער רעכטער, געדיכטער סימכע, בייס א ראביייִשער כאסענע, ווענ פיל שטריַיַמלעכ אונ שווארצ-זיַיַדענע אונ ויַיַס-אטלעסענע קאפּאָטעס זיַיַנענ געזעסנ באמ הויפּט-טיש אויסגעזעצט.  וויִאזוי מע האָט זיכ מיט אימ בארימט, אונ וויִאזוי פענעמער האָבנ געשיַיַנט, ווענ מע האָט דערזענ לוזינ אופטרעטנ אינ העכסטנ קריַיַז פונ א גוואלדיקנ אוילעמ ארומגענומענ, וויסנדיק, אז מיט אימ וועט מענ ניט פארשעמט זיַיַנ, אונ אלע ביַיַזיַיַענדיקע געסט, קרויווימ, מעכוטאָנימ פונ אלע "הויפנ" וועלנ דאָ מעקאנע זיַיַנ.  אונ מע האָט טאקע מעקאנע געווענ.
לוזי איז שוינ יעדעס מאָל דעמלט געווענ א ביסעלע באטרונקענ, אָבער אפ זיַיַנ שטאלטנער פיגור אונ אפ זיַיַנ יונג קרעפטיק פּאָנעמ מיטנ יונגנ נאָכ בערדל האָט מענ קיינ סימענ שיקערס נישט באמערקט.  לוזי האָט געקוקט צומ אוילעמ מיט דאָרשטיק-טרוקענעמ פיַיַער אינ די אויגנ, ווי א קינד, וואָס הייבט זיכ אָנ לערנענ גיינ אונ האלט די אויגנ צו דער מוטער געווענדט, אינ זיכערקיַיַט אונ אינ האָפענונג, אז זי וועט ניט לאָזנ פאלנ, ניט לאָזנ זיכ שעדיקנ אונ דעמ ציטעריק-נייטיקנ גליַיַכגעוויכט אינ נייטיקנ מאָמענט דערלאנגענ.
לוזי האָט געטאנצט.  ס'איז קעסיידער פאָרגעקומענ אינ א גרויסנ,  ספּעציעל אויסגעבויטנ שאלאש פאר כאסענעס, וווּ ייִדישע באלמעלאָכעס האָבנ זיכ געקליגט אנ איינשטאָקיק געביַיַ פארוואנדלענ אינ צוויי, קעדיי צו פארטאָפּלענ די צאָל פּלעצער פאר אזוינע, וואָס וועלנ ניט האָבנ דאָס גליק צו באקומענ אנ אָרט פונ אונטנ, זיי זאָלנ פונ אויבנ, פונ א מינ יארוס קענענ אראָפּקוקנ.
ס'איז געווענ מוירעדיק ענג.  מענטשנ זיַיַנענ געשטאנענ אפ קעפּ, אונ שאמאָסימ האָבנ שוינ געוווּסט אונ מע האָט פאר לוזינ א ווארע געמאכט אונ אינ גרויסער ענגשאפט א ראָד פאר אימ צעשטופּט.
לוזי איז ארויס, יעדעס מאָל צוערשט מיט די אויגנ צו די שפּיצ שטיוול אראָפּגעלאָזט, ווי ער וואָלט זיכ געשעמט פאר עפּעס, געקווענקלט, אונ ווי ער וואָלט באטראכט די פיס, מיט וועלכע ער דארפ איצט פאר אזא גרויסנ אוילעמ ארויסטרעטנ, זענ, צי קאָנ ער זיַיַנ זיכער מיט זיי.  ער האָט צומ אָנהייב זיי באטראכט, ווי א גוטער באלמעלאָכע באטראכט זיַיַנ געציַיַג, איידער ער גייט מיט דעמ זיַיַנ מעלאָכע טאָנ.
באלד איז ער מיט זיי זיכער געוואָרנ, אונ לוזי האָט זיכ בא דער זיַיַט פונ דער געמאכטער ראָד, הארט לעבנ איר אויסגעבילדעטער וואנט, הארט אונ אָנרירנדיק קימאט די מענטשנ, וואָס האָבנ זי געבילדעט, זיכ אוועקגעלאָזט, ווי א מינ ליַיַכטער פויגל, וואָס דרייט זיכ ארומ זיַיַנ געווינס אונ ליבע, צו וועלכער – איידער ער וועט זי באהערשנ – שאפט ער זיכ ווינט אונ פּלאצ אונ א פאָרבארייטנדיקנ ליבע-קריַיַז.
ער האָט ארומגערינגלט די ראָד פונ אינווייניק – איינ מאָל אונ נאָכ א מאָל, אונ דער גאנצער אוילעמ, סיַיַ דער, וואָס פונ אונטנ, סיַיַ דער, וואָס אפנ הויכנ יארוס, איז שוינ געווענ זיַיַנער.  גליַיַכ ער, דער אוילעמ, וואָלט אינ דער מינוט ניט געהאט גאָרניט אפ זיַיַנ וועלט, אויסער דאָס: – א גרויסע ראָד, אונ אינמיטנ – איינער, וועלכער וואָלט אויסגעזענ, ווי מע וואָלט אימ פארגעבנ א מינ רעטעניש, אָדער א מינ אויצער איז אימ ערגעצ דאָרט אינ דעמ ראָד פארגראָבנ, אונ ער דארפ אינ גרויסנ שטילשוויַיַגנ אונ מיטנ קויעכ פונ עפּעס א פארהוילנסטנ אינסטינקט דאָס רעטעניש טרעפנ אונ דעמ אויצער צו אלעמענס גליק, ארויסגעפינענ.
אונ אָט האָט זיכ לוזינ געדאכט א שפּור...  ער איז ארויס מיט אזא פאָרזיכט, ווי א יעגער אינ וואלד צווישנ קוסטעס פארטיַיַעט, ווענ ער פארשפּירט זיכ אפ אזויפיל, אז ער הערט ניט זיַיַנ אייגענעמ אָטעמ.  דערביַיַ האָט מענ זיַיַנ יונגנ, שטארקנ קערפּער באמערקט, ווי ער איז אָנגעשטרענגט אונ אלע וויַיַלע טוט ער זיכ א וואָרפ פונ איינ אָרט אפנ צווייטנ אונ בליַיַבט וויַיַטער א וויַיַלע פארטיַיַעט.  דאָס זוכנ געדויערט, ווי דורכ א גרויס פארשטעלעניש, דורכ גאָר טונקלענ אונ האלב-טונקלענ, מאכט ער זיכ א וועג צו זיַיַנ ציל.  אונ אָט האָט ער עס, אָט האלט ער שוינ באמ דערגרייכטנ.
דאָ דערפרייט זיכ לוזי.  ער לאָזט ווידער אראָפּ די אויגנ צו זיַיַנע פיס, ווי מיט א דאנק דערפאר, וואָס זיי האָבנ אימ ארויסגעהאָלפנ, אונ וואָס, ווי יעדעס מאָל, ווענ ער פארלאָזט זיכ אפ זיי, האָבנ זיי אויכ איצט, אויכ היַיַנט, זיַיַנ האָפענונג ניט גענארט.  ער נעמט מאכנ שפּאנ מיט זיי, אונ יעדער שפּאנ, פילט מענ, איז א דאנק, יעדער טריט – א לויב דער ערד, וואָס לוזי וואקסט אפ איר אונ וואָס זי האָט אינ זיכ געפינסנ פאר אימ.  ער פארהייבט די פּאָלעס, גליַיַכ ער וואָלט איבער די קניענ אינ גאָלד געגאנגענ, אונ די אויגנ זיַיַנע דערביַיַ זיַיַנענ געווענדט מיט א שמייכל פול מיט לויב צו די, וואָס רינגלענ אימ ארומ אונ וועלכע האלטנ אימ בייסנ טאנצנ, אונ לוזי דאנקט פארנ אָנהאלט, פאר דער שטיצע.
זיַיַנ סימכע שטארקט זיכ.  אונ דאָ דערזעט דער אוילעמ, קוקנדיק אפ לוזינ, וואָס א מענטש, וואָס איינ מענטש נאָר, קאָנ אינ איינ מינוט אמאָל טאָנ מיט א מאסע, מיט א גרויסנ קלאל.  אלעמענס אויגנ האָבנ אימ אזוי באקלעפּט, אלעמענס אָטעמס זיַיַנענ אזוי אָנגעהאנגענ געווענ אינ אימ, יעדע מינדסטע באוועגונג זיַיַנע איז געווענ אזוי אינ קאָנטאקט מיט אלעמענס באגער צו מאכנ די זעלבע באוועגונג, אז ס'איז ניט געווענ אונטערצושיידנ פונ דעמ, וועלכער ס'מאכט זיי, ביז די, וועלכע שפּירנ אימ נאָכ אונ וועמענ ס'דאכט, אז ניט ער, נאָר זיי אליינ מאכנ זיי גענוי אונ פּינקטלעכ...
א ווילדער וויכער האָט זיכ פאר זייערע אויגנ געטראָגנ אינ דער געשטאלט פונ א יונגנ, א פלינקנ, וואָס אמאָל האָט ער, מיַיַסע-קאָזאק, מיט איינ האנט אפ דער פּאָטיליצע פארלייגט,  געמאכט א ראָד אינ א ראָד,  א קריַיַז אינ א קריַיַז ארומ זיכ אליינ אונ ארומ זיַיַנ אייגענער איבערגעפולטקיַיַט;  אונ אמאָל פארקערט, האָט ער, מיַיַסע-זאָקנ, ווי שוינ פונ מאנגל אינ קויכעס, פּאמעלעכ זיכ געלאָזט, אָבער דערפאר אינ זעלטענער מעיושעוודיקיַיַט אונ שטארק געליַיַטערט, ווי ווענ אלעס בעסטע אונ דערפארנסטע ווערט אינ דער איידלסטער אונ געשטילטסטער פאָרמ דערלאנגט.
אמאָל האָט ער, טאנצנדיק, ווי אינ א שטילנ גאָרטנ געשפּאצירט, ווי בייס א זונ זעצט זיכ אונ אלצ ארומ ווערט פונ דער פארנאכט-שטילקיַיַט באהערשט:  אלעס לעבעדיקע, אלעס באפליגלטע, דאָס זשומענדיקע אונ צוויטשערנדיקע פונ טאָג ווערט אפ שלאָפנ באלייגט, אונ איינער נאָר א מענטש א לעבעדיקער טוט פאר זיי אלע זייער טאָג-כעזשבנ מאכנ, באזיניקט אונ באטראכט זייער זינ.  אונ אנ אנדערשמאָל ווידער האָט מענ אימ געזענ, ווי אליינ אזא מינ געפליגלטער, ווי ער, ווערט צו טאָג אונ צו זונ אופגעוואכט אונ פונ פרייד פונ דער זונ אונ דערוואכונג, ווייסט ער ניט וואָס צו טאָנ מיט זיכ, הייבט זיכ אופ אינ רוימ, אונ דער רוימ איז אימ ווי צו ענג, נידערט אראָפּ אונ קומט ווידער ארופ, אונ דער שלונג אונ דער האלדז איז אימ צו ווייניק פאר דעמ לויב אונ ליכט, וואָס ווארגט אימ.
דעמלט האָט מענ געזענ, ווי לוזי האָט ווידער, ווי צומ אָנהייב טאנצ, זיַיַנע אויגנ געווענדט צו די, וואָס רינגלענ אימ ארומ, אינ וועלכע, ווי ס'האָט זיכ געדאכט, אז אלע זיַיַנע כיַיַעסנ הענגענ, אונ פונ גרויס איבערפולטקיַיַט האָט ער זיכ צו זיי ווי מיט א מינ אויסגעשריי געווענדט:
– אוילעמ, – האָט ער אויסגעשריגנ, – כ'קאָנ דאָס ניט ארויסברענגענ, כ'האָב קיינ ווערטער ניט, נאָר מיט דעמ, מיט די פיס, מיטנ טאנצ, – הייסט עס, – האָט ער מיט די אויגנ אפ די פיס געוויזנ, – אונ ווי א יונגער הירש, וואָס יונגע הערנער האָבנ אימ נאָרוואָס אופגעשפּראָצט, האָט ער מיט אזא זינגענדיקער ליַיַכטקיַיַט אינ ראָד ווידער א גיי געטאָנ, מיט אזא פארכלינענ זיכ פונ אייגענער שפּילנדיקער קראפט, אז מענטשנ האָבנ מוירע געהאט צו קוקנ, וויַיַל מענטשנ ארומ האָבנ דאָ דערפילט, ווי א מענטש פארגייט זיכ אונ פונ איבערפלוס פונ גוטס אונ אייגענער ווילדער אנציקונג קאָנ ער זיכ, כאָלילע, פונ זינענ רירנ...
– אוילעמ!  גיט אימ איבער, דעמ, וואָס כ'האָב ניט דעמ ווערט צו דערמאָנענ זיַיַנ נאָמענ, אז ווענ אפילע כל עצמותי תאמרנה[28]...  איז אויכ ווי א טראָפּנ זאָל לויבנ דעמ יאמ...


* * *


מיט אזא-אָ פארבלענדקיַיַט פלעגנ דעמלט דערציילנ וועגנ לוזינ אלע יענע, וועלכע זיַיַנענ מיט אימ פונ איינע אָנשויונגענ אונ איינ וועלט געווענ, פונ איינער ברוסט האסאָגעס געזויגנ אונ וואָס אזוינע ארט אופירונגענ אונ מידעס ווי לוזיס האָבנ זיי אלס מוסטער געדינט אונ זיי האָבנ זיי קימאט פארייניקט.
אָט אזוי, האָבנ זיי דעמלט וויַיַטער פארבלענדט דערציילט, לוזי, ווענ ער איז יונג געווענ, ווענ ער האָט אינ סימכעס אונ יאָנטויווימ אָנטייל גענומענ, ווענ ער – דער צענטער, ווענ אלע עלטסטע האָבנ אימ, ווי דעמ יוירעש זייערנ באטראכט, אונ אלע ייִנגסטע האָבנ זיכ פונ אימ א מוסטער גענומענ.  ער פלעגט דעמלט נאָכנ טרינקענ פונ פארנ טאנצ – ערשט נאָכנ טאנצנ א יארדנ קאָנענ אויסטרינקענ.ער פלעגט אינ דער פּאסיקע אונ אינ ראש אריַיַנ, אונ יעדעס מאָל האָט מענ שוינ געוווּסט, אז ער פלעגט דעמלט ווידער פארנ אוילעמ קומענ, מיט מוט זיכ אָנעמענ, זיכ פאר אימ אוועקשטעלנ אונ זאָגנ:
– ראבויסיַיַ, כ'וויל פאר איַיַכ גבורת-הבורא[29] באוויַיַזנ. – אונ ער פלעגט נעמענ קלאפּנ אינ א שפּיצ טיש...  אויב דער טיש איז געווענ אנ עלטערער, א שוואכער, האָט ער אימ טאקע אָפּגעקלאפּט, אונ אויב ניט, ווי געוויינלעכ, האָט ער זיכ די הענט ביז בלוט צעקלאפּט, אונ שאמאָסימ האָבנ שוינ פאָרויס געוווּסט, אונ ס'איז שוינ שטענדיק אזוי איַיַנגעפירט געווענ, אז בייס יענער, לוזי, איז צוגעטראָטנ זיַיַנע גוווּרעס צו באוויַיַזנ, פלעגנ זיי שוינ שטיינ מיט א נאסנ האנטעכ אָנגעגרייט אפ אימ פארבינדנ אונ דאָס בלוט אימ פארהאמעווענ.
אזוי איז זיַיַנ יוגנט, ווענ די בלוטנ האָבנ אינ אימ שטארק געקאָכט, אונ אָפט פלעגט ער זיכ אפ זיי קומענ קלאָגנ, אונ זיַיַנ רעבע האָט אימ פארשיידענע אייצעס געגעבנ, וואָס אמאָל פלעגנ זיי אימ העלפנ, אונ אמאָל – ניט, וויַיַל ער האָט זיכ געפילט, ווי א יונגע כיַיַע אינ א שטיַיַג, וואָס ריַיַסט זיכ די צוימענ צו צעברעכנ, – דאָס מיינט מענ זיַיַנע יעיצערהאָרעס, וואָס זיַיַנענ אימ באפאלנ.
שפּעטער, אונ מיט דער עלטער, איז ער, נאטירלעכ, געשטילט אונ געקילטער געוואָרנ.  דערפאר אָבער האָט זיכ די ליבע צו דעמ גלויבנ, צו וועלכנ ער האָט זיכ צוגעבונדנ, נאָכ מער געשטארקט.  אזוי געשטארקט,  אז מאמעש זיַיַנ נעפעש האָט זיכ אינעמ גלויבנ אָנגעקניפּט, פונ אימ זיכ ניט אָפּצוריַיַסנ.  יאָרנלאנג האָט ער זיכ געהאלטנ בא יענעמס צופוסנס,  ווי אונטער א גרויסנ פארצוויַיַגטנ בוימ, אונ דאָרט זיַיַנ זעלישע רו געפונענ.  דער גרעסטער אונ באליבסטער מעקורעוו בא זיַיַנ רעבנ, יעדעס מאָל, ווענ אינ רעבנס הויפ איז עפּעס פאָרגעקומענ, איז ער, לוזי, צו אנ אייצע צוגעצויגנ געוואָרנ, פריִער נאָכ פאר אלע אייגנסטע אפילע, אונ דער רעבע האָט אימ אלעס אינטימסטע פארטרויט, אויג אפ אויג מיט אימ אינ זיַיַנ אָפּגעזונדערטנ כיידער זיכ אָפּגעשלאָסנ.  דערפאר אויכ, פארקערט, ווענ ער, לוזי, האָט זיכ גענייטיקט, אינ דעמ רעבנס אופנאמ, סיַיַ באטאָג, סיַיַ באנאכט, אימ געווענ געזיכערט, אינ אלע ציַיַטנ האָט ער פריַיַענ איַיַנגאנג געהאט, דער רעבע האָט געמעגט זיַיַנ ווי מיט אנדערע פארנומענ, איז לוזי געווענ נעענטער, לוזי בילכער.
אזוי שוינ ביזנ רעבנס עלטער.  אזוי, ביז יענער האָט זיכ שוינ געפילט געבראָכנ, אונ ער האָט געזענ, אז זיַיַנ סאָפ דערנעענטערט זיכ.  ער האָט דעמלט מיט לוזינ איינעמ א געשפּרעכ געהאט, ווענ ער איז שוינ געווענ שטארק שוואכ אונ ערעוו-גויסעס.  קיינער איז אהינ, אויסער לוזינ, ניט אריַיַנגעלאָזט געוואָרנ.  דער רעבע האָט פאר לוזינ אלצ אויסדערציילט, ווי פאר ווידע:  וויִאזוי ער פארלאָזט די וועלט מיט א שווער הארצ, נישט זעענדיק קיינ יוירעש פאר זיַיַנ שטול.  אונ ביכלאל דאכט אימ, גייט אלצ אראָפּ אונ ארונטער, אונ דער גלויבנ ווערט איַיַנגעשרומפּנ.  לוזי האָט דעמלט געוויינט.  ער האָט געזענ, ווי זיַיַנ זונ זעצט זיכ, אונ דער רעבע אליינ האָט אימ געטרייסט אונ אליינ אימ אָנגעוויזנ, וווּהינ ער זאָל זיכ נאָכ זיַיַנ פּטירע ווענדנ, עפשער וועט ער דאָרט עפּעס געפינענ, אונ לוזי האָט נאָכ מער געוויינט.
ער האָט שוינ דאָרט, דעמלט, בא זיַיַנ רעבנ אינ צימער, פאר זיַיַנ קראנקנ-בעט זיצנדיק, דערפילט ווי אש אפ זיַיַנ קאָפּ;  דערפילט, אז ער בליַיַבט עלנט, אז א קאלטער ווינט בלאָזט אימ אונטער די פּאָלעס, וויַיַל די לעצטע ציַיַט האָט ער שוינ געפילט, אז די אלטע סטעזשקעס ווערנ פארוואקסנ, אונ אז עפּעס קומט אָנ אינ דער לופט אזוינס, וואָס נאָר מענטשנ מיט א שארפנ כוש קאָנענ דאָס ארויסדערפילנ אונ מעגלעכ – א זאכ, וואָס א גוואלדיקע ריי דוירעס האָבנ זיכ דערפאר ניט באדארפט זאָרגנ, אונ איצט וועט שוינ באלד ניט העלפנ די זאָרג.  ס'גייט אפ דער וועלט א מינ שלאפקיַיַט, וואָס מאכט דעמ גלויבנ אָפּקילנ.  עפּעס איז דאָ ניט גוט, מע דארפ אנ אייצע, אונ דער, מיט וועמענ מע קאָנ זיכ אייצענ, שטארבט.
אונ אז דער רעבע איז געשטאָרבנ, איז לוזינ, ווי שוינ דערציילט, שטארק דער עלנט צוגעטראָטנ, אונ ער האָט גענומענ זוכנ ערגעצ אנדערש אונ אינ פארשיידענע "הויפנ" אומפאָרנ.  ער האָט זיכ ניט געקאָנט צוקליַיַבנ, ביז ער איז די לעצטע ציַיַט צו די זיַיַניקע אָנגעקומענ.


* * *


אונ אָט טרעפנ מיר אימ איינער אליינ, אינ יענער שול, וועלכע איז מיט אלע צוועלפ פענצטער אינ אלטנ בייס-הקוואָרעס צעעפנט אונ וואָס אינ זייערע שויבנ שפּיגלענ זיכ אָפּ קוסטעס אונ ביימלעכ, וועלכע ברענגענ א לופט אי פונ גרינס, אי פונ אָפּגעלעבטס, אי מענוכע פונ וווּקס, אי פונ וועלק, אונ וואָס גיבנ צו וויסנ, אז אינ דרויסנ איז א טאָג א הייסער, א זומערדיק-לעצטער, פונ יענע לעצטע, וואָס שטארקנ זיכ אונ שטיַיַגנ אלע זומערדיקע היצנ אונ הייסקיַיַטנ אריבער.  א טאָג, א שטאָט מיט טומלדיקנ וועלט-סיידער אינ דרויסנ, אונ דאָ, אינ שול, דערוויַיַטערט אונ ארויסגענומענ פונ אלע,  ווי דאָרט אינ מארק די בלינדע זינגער, די באנדוריסטנ, וועלכע זיצנ אונ זינגענ דערמאָנונגענ פונ אמאָליקע פאָלקס-נויטנ, קנעכטשאפטנ, געפענקעניש אא., אזוי אויכ דאָ זיצט ער, לוזי, אויכ א מינ זינגער, וואָס איז אפ זיַיַנ אייגנארטיקנ אויפנ בלינד – קוקט אינ א סייפער אונ טרערנ פארשטעלנ אימ די שיַיַנ, לייענט, זאָגט אפ א קאָל, וויינט דערביַיַ, קלאָגט אויכ אפ א סאָרט געפענקעניש פונ א פאָלק מיט אנ אלטנ אונ בלינדנ גוירל:  קלאָגט אפ דעמ, וואָס ווי אימ דאכט, איז דאָס פאָלק שוינ מיד אונ די גלויבנס-קויכעס גייענ דעמ אויס, אונ צוזאמענ דערמיט אויכ אפ זיַיַנע אייגענע קויכעס, וואָס האלטנ שוינ בא נידערנ אונ זיכ נייגנ צו עלטער, אונ אויכ, ווי אפנ סאָפ זומער, וואָס כאָטש ער קוקט אונ שפּיגלט זיכ נאָכ אָפּ גרינ אינ די צעעפנטע פענצטער, אָבער א פילנדיק הארצ פילט דורכ דער גרויסער היצ אונ צעווארעמקיַיַט פונ טאָג – שוינ דעמ סאָפ פונ יענע טעג, וואָס נאָכ זיי קומט דאָס, וואָס ס'דארפ קומענ – דאָס וועלקנ אונ זונ-קילקיַיַט, אונ יענע מענוכע, וואָס זעט אויס, ווי די מענוכע דאָ איצט אפנ בעסוילעמ.
ער קלאָגט אפ זיַיַנ אָפּגעלעבטנ אויפנ, אפ דער אָפּגעלעבטקיַיַט פונעמ פאָלק, וואָס ער זעט דאָס ווי פונ הויכנ גוירל באשטימט צו זיַיַנ דער יעסורימ-טרעגער פאר אלע פעלקער אונ שטעלט זיכ עס פאָר אינ דער געשטאלט פונ זיַיַנ מאָשיִעכנ, וויִאזוי ער, זיַיַנ מאָשיִעכ, זיצט, לויט דער לעגענדע, אפ די טויערנ פונ רוימ, א וווּנדיקער, א קרעציקער אונ בינדט אופ בינדט צו, בינדט איבער זיַיַנע וווּנדנ...
אונ אָט זיַיַנענ אייניקע בילדער, וואָס לוזי, דער בלינדער זינגער, זעט, אינ סייפער זאָגנדיק:
בילד איינס:
ס'א פארטאָג...  ער זעט צוערשט א נעפּל, וווּהין זיַיַנ בליק איז געווענדט...  דערנאָכ נעמט לייטערער ווערנ, אונ פונ דער וויַיַט נעמט זיכ אימ א שטאָט באוויַיַזנ:  היַיַזער, מויערנ, איינע העכער פונ די אנדערע, איינע איבער די אנדערע, אויכ פארשיידענע גאנצע שטאָט-טיילנ, וואָס אייניקע געפינענ זיכ אפ בערג ארויסצוזענ, אונ אנדערע בא זיי צופוסנס – אינ טאָלנ.
ס'איז נאָכ פרי.  די שטאָט שלאָפט נאָכ.  אָבער א גרויסע ריזיקיַיַט פילט זיכ ארויס פונ דעמ שלאָפ.  ס'דאכט זיכ:  באלד וועט זי זיכ אופכאפּנ אונ נאָכ איר זעטיק-זינדיקער נאכט די אויגנ אפ דרויסנ אונ טאָג עפענענ – וויַיַטער אפ טאָג, נאכט אונ זינדיקיַיַט.
אונ אָט ווערט שוינ ליכטיק.  פונ דער שטאָט הייבט מענ אָנ ארויסגיינ, אונ צו דער שטאָט הייבט זיכ אָנ וויַיַזנ פונ פארשיידענע וויַיַטע עקנ, שליאכנ, זיכ ציִענ, אָנקומענ אונ אָנפאָרנ – פּויערימ פונ וויַיַט-וויַיַטלעכע דערפער, קעדיי די שטאָט מיט שפּיַיַז צו באזאָרגנ;  הענדלער, טענדלער, כאיאָלעס, קאליקעס, צינש-מאָנער, קנעכט, קונצנמאכער, בעטלער אונ אויכ אלערליי פארפּוצטע אונ האלב-פארפּוצטע זוינעס, וואָס ווערנ פונ אלע עקנ לאנד אהער, אינ שטאָט, געשיקט אונ צוגעשטעלט אפ אירע קומענדיקע אונ נאכטיקע פארגעניגנס;  אונ אלע, סיַיַ די, וואָס קומענ ארויס פונ שטאָט, סיַיַ די, וואָס קומענ אונ נעענטערנ זיכ צו איר, דערזעענ באמ טויער פונ שטאָט איינעמ א פּארשוינ, מיט א פּאָנעמ א ליכטיקנ, אָבער א גופ א וווּנדיקנ, אינ האלב קליידער, האלב שמאטעס, וואָס איז אינ שטאָט ניט אריַיַנגעלאָזט געוואָרנ אונ האָט היַיַנטיקע נאכט, ווי אלע נעכט, דאָ אינ דרויסנ באמ טויער פונ שטאָט פארבראכט;  אונ אלע, ווי אָפּגערעדט, סיַיַ די, וואָס גייענ ארויס, אונ סיַיַ די, וואָס קומענ אָנ אונ דארפנ אינ שטאָט אריַיַנ, אז זיי גייענ דעמ טויער פארביַיַ אונ זעענ יענעמ פּארשוינ זיצנ, האלטנ זיי ווי פאר זייער כויוו, פארביַיַגייענדיק, אפ אימ אונ זיַיַנע וווּנדנ שפּיַיַענ.  ווער אפ זיַיַנ קאָפּ, ווער אינ פּאָנעמ, ווער אפ זיַיַנע קליידער אונ שמאטעס, אונ יענער ווישט אמאָל אָפּ דאָס שפּיַיַעכצ, אָבער מערסט זיצט ער פארגליווערט אינ שטומעניש, גליַיַכ ניט אימ מיינט מענ אונ ניט אפ אימ וואָלט מענ געשפּיגנ... 
אונ דאָ צעיאָמערט זיכ דער זינגער אונ אלע אייוורימ צאפּלענ אינ אימ אופ, צוזעענדיק יענעמ מיטנ ליכטיקנ פּאָנעמ א באשפּיגענעמ פונ ווילדע, גראָבע כאיאָלעס,, פונ הענדלער, טענדלער, קאליקעס אונ זוינעס, אונ אפנ זינענ קומענ אימ פּסוקימ אונ האלב-פּסוקימ פונ אלטע פּיַיַטאָנימ, פונ אלטע צאָרנדיקע פאָלקס-זינגער, אונ צוזאמענ מיט זיי צאפּלט ער אופ, אונ צוזאמענ מיט איינעמ פונ זיי שריַיַט ער אויס, ווי א פארוווּנדעטער, אפנ קאָל:
פּצעי לא רככה וחבורותי רצח
ועיני הוכהתה צופה לדודי צח.[30] 
ער זוכט א טרייסט אונ האָט ניט, אונ דאָס איינציקע, וואָס קאָנ אימ דאָ ארויסהעלפנ, איז דאָס, וואָס ער שטעלט זיכ פאָר אפ יענעמס אָרט,  ווי ער אליינ וווּנדיק, ער אליינ באשפּיגנ, אונ ער נעמט אפ זיכ יענעמס ביזאָיענ מיט יענעמס שוויַיַגעניש אונ אויכ מיט יענעמס באוווּסטזיַיַנ, אז אזוי איז פונ הויכנ גוירל באשערט, אונ באשערט איז באווערט, באשערט איז א גרויסע גאָב פונ א מינ בענטשנדיקער האנט דערלאנגט.


אונ אָט א צווייט בילד:
נאכט.  פינצטער, אונ אינ דער פינצטער פילט זיכ, ווי מענטשנ גייענ אומ אונ זוכנ איינס דאָס אנדערע, געפינענ ניט, אָבער א שטיק טרייסט איז זיי שוינ דאָס אליינ, וואָס כאָטש צעוואָרפענע אונ כאָטש איינער קאָנ אפנ אנדערס שפּור נישט אָנטרעפנ, דאָכ פילט זיי איינס דעמ אנדערס פאראנענזיַיַנ, אונ אז דער פּלאצ ווימלט פונ  אומגייענדיקע אונ זוכנדיקע.
ס'פילט זיכ דאָרט א שטארק גלייביקע אונ פארלוירענע מאסע.  ס'דאכט זיכ, אז ווענ ס'וואָלט זיכ זיי איצט פונ ערגעצ א שטראל, א שיַיַנ באוויזנ, וואָלט אָט די פאסטנדיקע, אָפּגעצערטע אונ שוינ שמאכטנדיקע מאסע, – ווי גרויס זי איז, מיט וויפל קעפּ אפ אירע אקסל אונ מיט וויפל אויגנ אינ די קעפּ, – וואָלטנ אלע, ווי האלב דולע, צו יענער שיַיַנ זיכ א לאָז געטאָנ, אונ וואָס פאר אנ אויסגאנג זי זאָל פאר זיי דאָרט ניט עפענענ – א יאמ, אנ אָפּגרונט – וואָלטנ אלע, ווי איינער, וויפל טויזנטער זיי זיַיַנענ, פאסטנדיקע אונ דורשטיקע, מיט געזאנג אונ הויכער לויבעריַיַ  אנטקעגנ אומגליק, ווי אנטקעגנ אויסלייזונג געפלויגנ.
אונ אָט באוויַיַזט זיכ טאקע, אינ יענעמ א הימל-עק א פיַיַער.  אונ דאָ דערזעט זיכ די מאסע מיטאמאָל באלויכטנ – מיט שלאָפנדיקע קינדער אפ די הענט, וואָס מיט קעפּלעכ זיַיַנענ אפ פאָטערס-מוטערס אקסל פארוואָרפנ, עלטערנ – מיד פונ גיינ אונ אומזינקנ פּלאָנטערנ, אונ זקיינימ דערביַיַ שלעפּנ זיכ קוימ אונ שוינ דריַיַ פערטל צו דער ערד געבויגנ, אונ אלע ציִענ זיכ איצט אהינ, צומ הימל-עקס שיַיַטער.
מע זעט:
אייניקע ווערנ פונ פרעמדע הענט צומ שיַיַטער געשלעפּט.  די געשלעפּטע ווילנ ניט, ווערנ זיכ, אָבער אז זיי ווערנ אריַיַנגעוואָרפנ, אריַיַנגעשלעפּט אונ געשטויסנ, איז די איבעריקע, וואָס דארפנ נאָכ זיי געוואָרפנ ווערנ, גייענ שוינ אליינ.  אנדערע לויפנ מיט אימפּעט אפגיכ צומ פיַיַער צו, ווארפנ פריִער די שלאָפנדיקע קינדער אריַיַנ, שטויסנ וויַיַבער אונ זקיינימ נאָכ זיי, אונ דערנאָכ שפּרינגענ זיי אליינ אינ פיַיַער.  זיי דינענ פאר א ביַיַשפּיל פאר אלע איבעריקע פונ דער גרויסער מאסע דאָרט פארזאמלט, וואָס ווענ זיי זעענ, וואָס יענע האָבנ אפ זיכ גענומענ פריַיַוויליק אונ אליינ, שטייענ זיי א וויַיַלע, ווי א סטאדע פאר אנ אומגליק, פארלוירנ, אָבער באלד קומט זיי דער סטאדע-אינסטינקט צו הילפ, יענער, וועלכער מאכט סאקאָנע פאר אויס סאקאָנע, ווענ גרויסע סטאדעס גייענ דעמ טויט אונ דער פארניכטונג מיט אנציקונג אנטקעגנ;  ווי גרויס זי איז, די מאסע, אלצ שטארקער איר אימפּעט, אלצ ווייניקער די געפאר, אלצ מער דער דראנג, אונ ווי שאָפ פאר אנ אומפארמיַיַדלעכנ אָפּגרונט, שטויסנ שוינ איינס דאָס אנדערע אונ אליינ זיכ דעמ טויט אינ די אָרעמס אונ אינ שויס אריַיַנצופליִענ.
קדש את שמך בעולמך על עם מקדישי שמך.[31] 
הערט דאָ דער בלינדער זינגער פונ די שיַיַטערס פונ יענע ציַיַטנ מיט פארשיידענע קוילעס ארויסשריַיַענ,  אונ ער שריַיַט מיט, ער פילט, ווי ער אליינ וואָלט דאָרטנ צוזאמענ מיט יענע איצט אינ פיַיַער געשטעקט, אונ ווי זיַיַנע קליידער האלטנ זיכ שוינ אינ סמאליענ, אונ באלד וועט דאָס פיַיַער אימ צומ לייב אונ דער נעשאָמע דערגיינ.  ער זעט זיכ איינער אינ א קיבעצ פארעכנט, וועלכער האָט זיכ אינ פיל פיַיַעריקע סאקאָנעס איַיַנגעשטעלט, אונ וואָס אויכ איצט, שוינ א ציַיַט נאָכ יענע ציַיַטנ, פילט ער, ווי דער רייעכ פונ סמאלינע פונ זייערע קליידער אראָפּשמעקנ – פונ זייערע, ווי אויכ פונ זיַיַנע.


אונ אָט א לעצט בילד:
ווידער פארטאָג...  פונ א טונקעלער סאָפ-נאכטיקער וויַיַט טיילט זיכ אויס, ווי פאר זונ-אופגאנג אונ פאר ליכטיק-ווערנ, איינס אנ אָרט אפ א האָריזאָנט אינ געשטאלט פונ א מינ טויער מיט צוויי זיַיַלנ בא די זיַיַטנ, אונ אויבנ – א האלבער בויגנ פארקיַיַלעכיקט,  אונ וואָס מער ס'ווערט ליכטיקער, אלצ מער וויַיַזט זיכ אויס יענער טויער, ווי דאָס אָרט אונ עפענונג, דורכוואנענ אליינ די זונ טאקע דארפ זיכ דורכ דאָרטנ וויַיַזנ.
אונ באלד באוויַיַזט זיכ טאקע:
דער טאטע מיטנ זונ, די באוווּסטע רעב שימענ אונ עליִעזער זיַיַנ זונ, יענע, וואָס האָבנ זיכ לאנגע יאָרנ אינ היילנ אויסבאהאלטנ, אונ וואָס אָנקומענדיק פונ דאָרט, ברענגענ זיי ווי קילע פארטאָגיקע היילונג צו אלע יענע, וועלכע זיַיַנענ אליינ אינ די שיַיַטערס געשפּרונגענ, אויכ לייטערס פאר זיי, זיי זאָלנ גליַיַכ, וווּהינ זיי האָבנ געצילט, אופגיינ, אונ אויכ שיינ אפ זייערע קעפּ זיי זאָלנ זיי דעמ וועג באלייכטנ.  דאָס מיינט מענ די ספאָרימ זייערע "זוהר" אונ תיקוני זוהר"[32], בא וועלכע דער זינגער זיצט איצט אונ וואָס, ווי אימ אונ ענלעכע צו אימ האָט זיכ געדאכט, האָבנ יענע ספאָרימ די פאָלקס-פארשמאכטקיַיַט געלינדערט אונ געדינט, ווי פיַיַכטע בינטנ צו הייסע וווּנדנ צוגעלייגט.
אונ באלד פארשווינדט ער, יענער טויער, אונ ס'באוויַיַזט זיכ א וווּנדערלעכער פּלאצ-מעהאלעכ, אפ וועלכנ ס'זיַיַנענ אָנצוזענ אלע יענע, וואָס נעמענ אינ יענע ספאָרימ אָנטייל:  בערנ, וואָס רעדנ מיט מענטשלעכע קוילעס;  פויגלענ, וואָס פארבינדנ אינ שליכעס איינ עק וועלט מיט דעמ צווייטנ;  קוואלנ, ברונעמס, בא וועלכע געוויסע סוידעסדיקע פּאסטעכער רוענ אָפּ בא זייערע שטילע וואסערנ;  גראָזנ, וואָס היילנ אונ טייטנ;  קינדער וואָס זעענ אויס, ווי אלטע, אונ אלטע – ווי קינדער;  נעוויִיִמ, זעערס, וואָגלער, וואנדערער מיט אש אפ די קעפּ אונ שטויב אינ די אויגנ.  מיט איינ וואָרט, אלע יענע פונ די וווּנדערלעכ-אָנגעהויבענע אונ נישט פארענדיקטע מיַיַסעס אונ האלב-מיַיַסעס אונ פאנטאסטיש-אראבעסקישנ געפלעכט פונ בלומענ מיט גאָטס נאָמענ, פונ געשטאָרבענע אונ נאָכ נישט געבוירענע;  פונ מייסימ, וואָס א שטעקנדיקער רייעכ צעשפּרייט זיכ פונ זיי אפ גאָר דער וועלט אונ פונ שאָטנס פונ אזוינע נעשאָמעס, וואָס גייענ אימ באשטראָפט אונ קאָנענ זיכ קיינמאָל צו קיינ מענוכע-אָרט ניט דערשלאָגנ, אונ נאָכ, אונ נאָכ געשטאלטנ, פארוואנדלונגענ, גיַיַסטער, גייער, שלעק, שיידימ, גוטע אונ נישט גוטע מאלאָכימ אונ פארשיידנ פארשטעלטע פּארשוינענ, אָנטיילנעמער אינ יענע סאָרטנ ספאָרימ, וואָס די מעכאברימ האָבנ זיי, שולדיק אָדער אליינ פארפירט, ווילד אויסגעטראכט צוליב עמעצנס טשאד, אויגנ-פארבלענדענעש אונ וועלט-פארדריי.


* * *


... סרולי האָט אויסגעווארט.  ער האָט געזענ, ווי לוזי האָט די גאנצע ציַיַט פונ זאָגנ, אלע וויַיַלע ווי אופגעשוידערט, ווי פונ א פראָסט אָדער פונ א ברי.  ער האָט אלע וויַיַלע, בא די סאמע רירנדיקסטע ערטער פונעמ סייפער-טעקסט, מיט א האנט איבערנ שטערנ זיכ דורכגעפירט, איבערנ קאָפּ, אונ אמאָל אויכ מיט איר ביזנ האלדז-אונ-נאקנ דערלאנגט.  ער האָט זיכ ווענ-ניט-ווענ אויכ פונ אָרט אופגעכאפּט, ווי ניט קענענדיק איַיַנזיצנ – גאָר ניט, ווי זיַיַנ שטייגער, בייס זיַיַנ אלע אנדערע מאָל לערנענ אונ זאָגנ.  די אויגנ האָבנ זיכ אימ אָפט פארטונקלט פונ טרערנ, וואָס האָבנ זיכ אימ געשטעלט, צוזאמענ מיט א קכיק, מיט א מינ הוסט, אימ פונ גאָרגל געקומענ.
סרולי האָט אויסגעווארט, אונ אז ער האָט געזענ, אז יענער האָט געענדיקט, אז זיַיַנ געמיט לייגט זיכ אימ איַיַנ, זיַיַנ בליק לויטערער, כאָטש אייניקע נאסע איבערבליַיַבונגענ זיַיַנענ אימ נאָכ אינ די אויג-ווינקלעכ געווענ אָנצוזענ, – האָט ער זיכ פונ אָרט גערירט, פונ דאָרט, וווּ ער האָט זיכ, אינ שול אריַיַנקומענדיק, די גאנצע ציַיַט פונ לוזיס זאָגנ שטיינ געלאָזט.
ער האָט געטאָנ א שפּאנ פאָרויס, אונ מיט א שפּאנ נאָכ א שפּאנ צו לוזיס שטענדער אונטערקומענדיק, איז ער לעסאָפ שטיינ געבליבנ פאר זיַיַנ שטענדער.  ער האָט פּאמעלעכ בעשאס-מיַיַסע די האנט אינ בוזעמ-קעשענע אריַיַנגעטאָנ, פונ דאָרט עפּעס א פּעקעלע פּאפּירנ ארויסגענומענ אונ לוזינ צו פאר זיַיַנע אויגנ זיי דערלאנגט.
– ער קומט פונעמ יאריד אונ דאָס האָט ער דאָרט אָפּגעריסנ, – האָט ער געזאָגט, אונ גליַיַכ האָט זיכ אימ עפּעס די צונג גענומענ פּלאָנטערנ, אונ די זעלבע ווערטער, וואָס ער האָט געברויכט בא מאלקע-ריווענ אינ שטוב צו מאלקע-ריווענ, האָט אויכ דאָ גענומענ איבערכאזערנ:
– ער איז פארביַיַגעגאנגענ, האָט ער גראָד אפ דער שוועל א קוק געטאָנ, האָט ער דאָס דערזענ, האָט ער דאָס אופגעהויבנ, האָט ער דאָס אריַיַנגעבראכט  אונ גיט דאָס אָפּ דעמ, צו וועמענ ס'געהער.
– וואָס פאר א יאריד, וואָס געהער, אונ וואָס דערלאנגט ער אימ דאָ, – האָט לוזי נישט באנעמענדיק, נישט מיט ווערטער, נאָר ווי מיטנ בליק געפרעגט.
ער האָט איצט דערזענ פאר זיכ סרולינ א בלאסנ, מיט א מינ אָפּגעצערטקיַיַט, וואָס קומט יעדערנ נאָכ א טרונק אונ נאָכ האלב-שוואכער אויסניכטערונג;  אונ אזויווי ער אליינ איז איצט נאָרוואָס, ווי פונ א וויַיַטער, וויַיַטער פרעמד אראָפּגעקומענ, ווענ היגע אינטערעסנ גייענ ניט אונ מע באנעמט זיי שוואכ, דעריבער האָט ער, ווענ ער האָט דערהערט פונ סרולי די ווערטער "יאריד" אונ ענלעכע, האָט ער קימאט די טיַיַטש זייערע ניט פארשטאנענ, פארגעסנדיק גאָר, אז אינ דרויסנ קומט היַיַנט עפּעס פאָר, אונ אז פארשיידענע מענטשנ קאָנענ האָבנ צו דעמ פאָרקומענדיקנ פארשיידענע אונ געוויסע שיַיַכעסנ.
– וואָס פאר א יאריד אונ וואָס דערלאנגט ער אימ דאָ? – האָט ער אפ סרולינ אונ אפ זיַיַנ אויסגעשטרעקטער האנט געקוקט אונ נישט באנומענ.
– דאָס האָט ער זיַיַנ געלט, פונ וועלכנ לוזי ווייסט, אפ וועקסלענ אויסגעביטנ טאקע בא זיַיַנ, לוזיס, ברודער מוישע, אונ ער האָט מוירע זיי בא זיכ צו האלטנ, ערגער – זיי צו פארשיקערנ, אונ ער גיט זיי אימ דעריבער איבער, אונ יענער קאָנ מיט זיי טאָנ, וואָס ער וויל – אפ אייגענעמ געברויכ, אָדער אויב ניט, איז פאר יעדער נויטבאדערפטיקנ, וועמענ ער, לוזי, וועט נאָר געפינענ פאר נייטיק.
– אי, נו... – האָט לוזי דאָ ארויסגערעדט, אונ דערביַיַ סרוליס האנט ווי צוריק געשטויסנ. – אי, נו... – ער מישט זיכ ניט, הייסט עס, ער האָט ניט צו טאָנ מיט אזוינע זאכנ אונ האָט דערצו קיינ שיַיַכעס.
– ניינ, – האָט ער גליַיַכ דערנאָכ שוינ קלאָר געזאָגט, – בא אימ איז ניט קיינ אָרט דערפאר, זאָל ער עס געבנ וועמענ ער וויל, בא זיכ אליינ האלטנ, ער זאָגט זיכ אָפּ דערפונ, וויַיַל ער איז ניט דער מענטש דערופ.
סרולי האָט דעמלט ווידער אויסגעווארט, ביז לוזי האָט זיכ מיט די שטייגער-זאכנ אָפּגעפארטיקט – דעמ טאלעס-אונ טפילנ צונויפגעלייגט, אונ דערנאָכ – ביז ער האָט אפ זיכ דעמ מאנטל גענומענ.  דעמלט האָט מענ זיי געזענ ביידע פונ שול זיכ ארויסלאָזנ – לוזינ פארויס אונ סרולינ הינטער אימ, ביז זיי האָבנ זיכ אפ די טרעפּ פונ אראָפּגאנג אויסגעגליַיַכט, אונ דעמלט שוינ ביידע צוזאמענ, אָבער אויכ איצט לוזי עטוואָס פאָרויס, אונ סרולי – הינטערשטעליק אונ האָט ווי בא זיַיַנ זיַיַט אונ מיט דערעכערעצ זיכ געהאלטנ.  אונ אפנ וועג האָבנ זיי אויכ דעמלט צווישנ זיכ עפּעס א געשפּרעכ געהאט, וואָס דאָס הויפּט-וואָרט האָט דאָס מאָל געהערט לוזינ, אונ דער געהער – סרולינ, אונ די גאנצע ציַיַט האָט מענ געקאָנט מערקנ, ווי זיַיַנ אויער איז אָנגעשטרענגט צו זיַיַנ מיטשפּרעכער געווענדט, וויַיַל אינ קאָפּ איז אימ ניט גענוג קלאָר, די פיס נאָכ ניט איבעריק פעסט אונ דער באָדנ, אפּאָנעמ, האָט זיכ אימ נאָכ שיקער-ווייניקלעכ געוואקלט.


</p></div><div><head>IX</head>


<head>א קליינ ביסל שטייגער
</head><p>

ס'איז שוינ געווענ די לעצטע טעג פונ עלעל.
אפנ "גראָבנ" מארק, אפ געוויסע שטעלכעלעכ, וואָס האנדלענ א גאנצנ יאָר מיט פארשיידענע קליינע וויכטיקיַיַטנ, ווי מיט לאכאָדעמדיקנ שוסטער-ווארג, פלעקלעכ אינ פּעקלעכ, פלעקלעכ צעשיט, פאָדעמ, שוסטערישע סמאָלע אונ אנד., האָבנ זיכ איצט, צווישנ אנדערנ, באוויזנ קריזשיקעס וואקס אינ דער פאָרמ פונ גרויסע, קליינע אונ מיטעלע טעלער אונ טעלערלעכ.
אָט דעמ וואקס וועט באלד די שטאָט, די פרימסטע וויַיַבער אירע, באדארפנ, געברויכנ אפ נעשאָמע-ליכט צומ גרויסנ, פאָרכטיקנ יאָנטעוו, צו יאָנקיפּער, צומ טאָג פונ גרויסנ געריכט, וואָס דערנעענט זיכ.
יענע וויַיַבער וועלנ זיכ, אינ די טעג צווישנ ראָשעשאָנע אונ יאָנקיפּער, זאמלענ מישפּאָכעסוויַיַז, יעדע מישפּאָכע בא איינער א מערסט-פרימסטער.  מע וועט זיכ אָפּזונדענ אינ אלקערס, וווּ קיינ מאנצבלענ אונ קינדער וועלנ ניט אריַיַנגעלאָזט ווערנ;  מע וועט דאָרט אפ יעדער פאָדעמ פונ קנויט אפּעס ווי קישעפנ, יאָמערנ אונ שטארק וויינענ, דערמאָנענדיק דערביַיַ די נעשאָמעס פונ די געשטאָרבענע, וועמענ יענע פאָדעמ פונ יענע קנויטנ זיַיַנענ געווידמעט.
גרויסע, לאנגע ליכט וועלנ, ווי געזאָגט, אינ יענע אלקערס אויסגעפארטיקט ווערנ פארנ פאָרכטיקנ גאָט אונ זיַיַנ פאָרכטיקנ געריכטס-טאָג, וואָס דעמלט איז ער באזונדערס שטרענג אונ פאָדערט בא די, וואָס בעטנ בא אימ אונ ווילנ עפּעס פּויעלנ, באזונדערע ליכט פונ א באזונדערער מינ הייליקיַיַט אונ פיַיַערלעכקיַיַט, געמאכט פונ ריינסטנ מינ אונ סאָרט, פונ וועלכנ מענטשנ אינ דער נאטור ארומ פארמאָגנ – פונ בינ-מעלאָכע אונ בלומענ – פונ וואקס.
אינ שטאָט האָט מענ זיכ שוינ פארשיידנ געגרייט צו יענע טעג.  דעמ גאנצנ לעצטנ כוידעש האָט מענ שוינ אלע מאָנטיק אונ דאָנערשטיק געקאָנט זענ גאנצע שאיאָרעס וויַיַבער, אינדערפרי אפנ "פעלד" זיכ לאָזנ אונ באטאָג צוריק פונ "פעלד" – פארוויינטע, האלב-הייזעריקע, אָבער דערליַיַכטערטע פונ די גרויסע קוילעס, וואָס זיי האָבנ פריִער, אפ די קוואָרימ זיכ ריַיַסנדיק, פונ זיכ ארויסגעגעבנ, איצט געשטילטע, אויסגעלאָדענע, ווי פונ א גרויסער היצ אינ דער קיל ארויסגעקומענ.
באזונדערס האָבנ זיכ געמערט אונ פארגרעסערט די שאיאָרעס די לעצטע מאָנטיקנ, די לעצטע דאָנערשטיקנ, ווענ דאָס גרויסע אָרעמע וויַיַבער-פאָלק האָט גענומענ זיכ אהינ לאָזנ מיט צעריסענע שיכ אונ שאלנ, מיט אזויפיל נויט פאר א גאנצ יאָר אָנגעקליבנ, אונ איצט – געקומענ פאר די נאָענטסטע זייערע, פאר די געשטאָרבענע עלטערנ, קרויווימ, קינדער דאָס אויסגיסנ.
ליבער-מייער אפנ מויערל אינ "פעלד" האָט דעמלט גרויס ארבעט אונ פיל פארדינסטנ געהאט – פאר צינדנ לאָמפּנ אונ לעשנ לאָמפּנ, זיַיַנע הענט – פול מעלאָכע:  ער האָט זיכ אינ איַיַלעניש פונ זיַיַט אפ זיַיַט, פונ איינ קליענט צומ אנדערנ געוואָרפנ;  אונ קעדיי זיכ צו פארגרינגערנ, האָט ער איצט מיטגעבראכט א העלפער צו די קוויטלעכ, אונ אויכ יענעמ איז זיכ שווער געווענ צו אופּאָרענ פונ די פיל פרויענ, מיידלעכ, וואָס זיַיַנענ אימ איבערנ קאָפּ געשטאנענ:  ווער ס'האָט געשריבנ צומ צאדיק, צו זיַיַנע זינ אונ איידעמס, וואָס רוענ אינ מענער-שטיבל, אונ ווער אויכ צומ צאדיקס וויַיַב, צו אירע שניר אונ טעכטער, וואָס, אָפּגעטיילט מיט א וואנט, זיַיַנענ אונטער איינ דאכ מיטנ צאדיק געלעגנ.
אויכ פיל שלעפּער, קאליקעס, פארשיידענע קלייקוידעש, וואָס צו זיי האָט קיינער ניט געדארפט, נאָר זיי – צו יעדערנ;  וואָס אליינ האָבנ זיי גאָרנישט ניט געהאט, אויסער נאָר – ווער א פעלער, אונ ווער א קלאָלע אָדער בראָכע אינ מויל, – אויכ זיי, אָט די שלעפּער, קאליקעס, קלייקוידעש האָבנ דאָס הייליקע אָרט דעמלט באלאגערט, באמ אריַיַנגאנג, באמ ארויסגאנג, אומעטומ, אפ די וויַיַטסטע פארוואָרפענע קוואָרימ געטראָפנ, אונ ווער ס'האָט געגעבנ, איז פונ זיי געבענטשט געוואָרנ, ווער ניט – ניט – אונ ווער וויל אינ אזא ציַיַט, אפ אזא אָרט, ניט געבענטשט ווערנ? – אונ אָרעמע וויַיַבער האָבנ לעצטע גראָשנס פונ אָרעמע קניפּלעכ אונ קעשענעס געשלעפּט, קעדיי צו באגיטיקנ אונ ארויסקריגנ א גוט וואָרט פונ יענע, וואָס האָבנ זיכ א גאנצ ליידיקגייעריש יאָר אפ אָט דעמ שטיקל ציַיַט, אפנ געוויסנ כוידעש פונ פאר די פאָרכטיקע טעג, געגרייט.
אזוי די וויַיַבער אינ יענע טעג.  ס'האָבנ זיכ שוינ אָבער אויכ געגרייט מאנצבלענ.  די פארשיידענע כסידימ-סעקטעס פונ שטאָט האָבנ זיכ שוינ יעדערע בא זיכ אינ איר דאוונ-אָרט – אינ שול, אינ קלויז – געזאמלט, אונ אינ די פארנאכטנ פונ די לעצטע טעג פונ כוידעש שוינ צווישנ זיכ געשמועסט אונ אָפּגערעדט, ווער ווענ "ס'פאָרט";  זיכ גרופּירט, געלט געזאמלט, קעדיי בעשוטפעס באלעגאָלעס צו באשטעלנ, אונ וועלכער סעקטע ס'איז צו איר רעבנ געווענ וויַיַטער צו פאָרנ, האָט זיכ צוגעיַיַלט מיט אייניקע טעג פריִער אינ וועג זיכ לאָזנ, קעדיי צו דער ציַיַט, צו ערעוו-יאָנטעוו, וווּהינ זיי דארפנ, אינ זייער וויַיַטנ רעבנ-שטעטל אָנצוקומענ.
אפ פארשיידענע באלעגאָלישע סטאנציעס האָט זיכ שוינ שטארק געטומלט:  פונ באלעגאָלישנ הו-הא, פונ זייער צוזאָגנ, זיכ פארדינגענ אונ דערנאָכ כאראָטע האָבנ, וויַיַל זיי זיַיַנענ פונ אנדערע, וואָס האָבנ מער געגעבנ, אויסגעדונגענ געוואָרנ.
אזוי אלע כסידימ-סעקטעס, וואָס האָבנ מיט דער אקס געהאט צו פאָרנ.  מע האָט זיכ געיַיַלט, פאר אלעמענ, זיכ אליינ פארנ רעבנס יאָנטעוו צו ברענגענ, אונ אויכ פאָרצושטעלנ פארנ רעבנ די, וועלכע האָבנ ניט געקאָנט פאָרנ, דורכנ אלגעמיינעמ נאָמענ-צעטל (כוללות-צעטל), וואָס מע האָט צונויפגעשטעלט פונ אלע אינ דער היימ פארבליבענע, קעדיי אינ לעצטנ טאָג פונ יאָר פארנ רעבנ דאָס צו דערלאנגענ, אז אלע, אז אויכ די ניט געקומענע, זאָלנ צו גוטנ, אפ א גוט יאָר אויסבעטנ, דערמאָנט ווערנ.
אזוי אלע, אויסער נאָר איינע א סעקטע, וועלכע האָט ניט געיַיַלט, וויַיַל איר וועג צו איר רעבנ איז כאָטש א וויַיַטלעכער געווענ, נאָר דערפאר האָט זי אָבער צו קיינ באלעגאָלעס נישט באדארפט אָנקומענ, וויַיַל געפירט אהינ האָט די באנ.  דאָס זיַיַנענ די בראסלעווער, וועלכע האָבנ שוינ טראדיציע געהאט, ארויספאָרנ אהינ ערשט א טאָג פאר ערעוו-ראָשעשאָנע.  זיי האָבנ זיכ אפילע אפ דער באנ דעמ זעלביקנ טאָג פונ אָפּפאָרנ נישט געיַיַלט, וויַיַל פונ יאָר צו יאָר האָבנ זיי געהאט זייערנ אנ אייגענעמ, א פארמעגלעכנ פּאָסעסאָר פונ דער געגנט, וועלכער פלעגט אלע פאָרער, וועלכע האָבנ זיכ פונ דער געגנט צונויפגעזאמלט, מיט א גאנצנ, אפילע באזונדערנ וואגאָנ באזאָרגנ.  א באזונדערנ דערפאר, וויַיַל פונ פיל יאָרנ פּראקטיק האָבנ זיי געדענקט אונ געוווּסט, אז ווענ מע פאָרט מיט פרעמדע, קומט עס אָפט אפנ וועג צו כויזעק, זידלעריַיַ אונ געלעכטער, אונ אמאָל אויכ, באהיט גאָט, צו געשלעג מיטאנאנדער...
ס'איז זיַיַנ, דעמ פּאָסעסאָרס, מיצווע געווענ אונ זיַיַנ אופגאבע – צו באשטעלנ מיט א פּאָר טעג פריִער דעמ וואגאָנ אפ דער סטאנציע, בא וועמענ מע דארפ פונ די באנ-באאמטע, אונ געלט פאר אימ באצאָלנ, אונ דערנאָכ, ווער ס'וועט האָבנ זיַיַנ כיילעק אריַיַנצוטראָגנ, וועט טראָגנ, אונ ווער ניט, וועט אזוי פאָרנ, אָנ זיַיַנ ריַיַזע-געלט-כיילעק.


אונ אָט איז דער טאָג פונ ערעוו-ראָשעשאָנע.  אפנ שטאָטישנ וואָקזאל, וואָס פאר קיינ גרויסנ קאָנ מענ אימ ניט רעכענענ, אָבער א שטארק באלעבטער, באזונדערס אינ דער ציַיַט פונ אָנקומענ אונ אוועקגיינ פונ די צוגנ, וויַיַל אהינ פלעגנ זיכ צנויפקליַיַבנ די ריַיַזנדע פונ גאנצנ ראיאָנ, ווער ס'האָט צו דער באנ באדארפט, – אפנ שטאָטישנ וואָקזאל האָט מענ דעמלט דערזענ צווישנ גרויסנ אוילעמ זיכ שטופּנדיקע, אומלויפנדיקע אונ איַיַלנדיקע, עפּעס איינעמ א באזונדער מענטשנ-שטראָמ, וואָס האָט זיכ איניינעמ געהאלטנ, ווי א טשערעדע שאָפ, געשטאנענ איניינעמ, געגאנגענ איניינעמ, אונ אלע צוזאמענ האָבנ שטיל פארפרעמדטע אונ מיט מוירע פארנ אָרט, וווּ זיי קומענ אהינ זעלטנ, אפנ צוג געווארט.
אונ אָט איז דער צוג אָנגעקומענ.  יענער שטראָמ, געפירט פונ איינעמ, א זייעריקנ, פונ דעמ, וואָס מיר האָבנ שוינ אויבנ דערמאָנט, פונ זייער באנ-באזאָרגער, דעמ פּאָסעסאָר, האָט זיכ ווידער, ווי די שאָפ צוזאמענ, צו דער פּלאטפאָרמע אונ צו זייער באשטימטנ וואגאָנ געלאָזט.
די צוויי זשאנדארמענ, וואָס זיַיַנענ שטענדיק באמ באנ-אָנקומענ אונ אוועקגיינ ביַיַגעווענ, אלס די איינציקע וואכ-האלטער אונ אָרדענונג-היטער, זיַיַנענ אויכ דאָס מאָל אפ דער פּלאטפאָרמע אינ זייער גאנצנ זשאנדארמישנ פּוצ אונ גלאנצ אומגעגאנגענ – מיט די קובאנישע באראשקע-היטלענ, מיט די וויַיַסע בערשטלעכ האָר פונ פאָרנט, מיט די אָרדענס אונ זילבער-בלאנקענדיקע רובלס אפ די ברוסטנ באהאנגענ – באלוינונגענ, וואָס זיי האָבנ פונ דער העכערער מאכט באקומענ פאר זיכ אויסצייכנענ אונ פאר מוסטערהאפטער זשאנדארמישער דינסט.
זשוק, וואָס האלט אָנדערהאלבנ מענטשנ אינ דער הייכ, שטיַיַפ, ווי פונ שטאָל – אזוי די ברוסט, אזוי די פּלייצע, אונ אינגאנצנ זעט ער אויס, ווי אנ אומגייענדיקע פארקערפּערונג פונ א מעכטיקנ מאכט-גוילעמ, – ער, זשוק, די באקנ געגאָלט, נאָר מיט לאנגע, שווארצע וואָנצעס, האָט קיינמאָל קיינ שמייכל ניט געטאָנ, וויַיַל ער איז פונ דער נאטור מיט אזא פיייִקיַיַט, ווי קענענ לאכנ, ניט געווענ באשאָנקענ.  דערצו נאָכ האָט אימ געדאכט, אז דער זשאנדארמישער שטאט דערלויבט אימ ניט דעמ מינ.
דער צווייטער, מאטווייעוו – שוינ פיל נידעריקער פונ יענעמ, אָבער מער ברייטער, דעריקער אינ דער ברוסט, אונ אלע זיַיַנע אָרדענס האָט אימ די געלע רוסישע באָרד באדעקט.
ביידע זיי, אז זיי האָבנ איצט דערזענ יענעמ מענטשנ-שטראָמ, האָבנ זיי זיכ, ניט ווי זייער געוווינשאפט, ספּעציעל אפ זיי זיכ אָפּגעשטעלט קוקנ אונ דעמ גאנצנ איבעריקנ וואָקזאל מיט אלע איבעריקע וואגאָנעס, ווי פונ אויג ארויסגעלאָזט.  זיי זיַיַנענ מיט יענעמ בילד,  וואָס בא יענעמ וואגאָנ, אזוי פארכאפּט געווענ, אז ס'איז זיי פאר אלעמענ אונ פאר קיינעמ שוינ קיינ אכט אונ קיינ אופמערקזאמקיַיַט ניט געבליבנ.  נישט געקוקט דערופ, וואָס באשטענדיק היגע, נישט געקוקט, וואָס די היגע שטאָטעשע אונ אויכ אויסערשטאָטישע באפעלקערונג מיט זייערע מינהאָגימ, גענג, האלטונג אונ האלבאָשע זיַיַנענ זיי זייער גוט באקאנט געווענ אונ פאר זייער לאנגער דינסט-ציַיַט האָבנ זיי זיכ דאָ גענוג מיט זיי אָנגעזענ, האָבנ זיי דאָכ איצט פונ אָט יענעמ אוילעמ די אויגנ נישט געקאָנט אוועקנעמענ.
זיי האָבנ אויסגעזענ, יענע, פארנ וואגאָנ זיכ צונויפקליַיַבנדיק, ווי עפּעס כיַיַעס, וואָס ווערנ אפ אנ אויסשטעלונג געפירט.  צווישנ זיי אזא, ווי יאנקעלע דער הויכער, פירארשיניקער שניַיַדער מיטנ אראָפּגעבויגענעמ האלדז פאר מוירע;  שאָלעמ דער טרעגער, דער האלבער העלפאנד, וואָס האָט זיכ די גאנצע ציַיַט געשרומפּנ אונ זיַיַנ וווּקס געוואָלט פארקלענערנ;  מענאכעמ פארבער, איבערגעשראָקנ פונ נישט געוווינט זיַיַנ צו פרעמדע אויגנ, וואָס קאָנענ אפ אימ א קוק טאָנ, אונ פונ דער נישט-היימישער וואָקזאל-לופט, וואָס האָט געדאכט, אז זי דראָעט אימ פונ אלע זיַיַטנ, האָט ער דעמ קאָפּ הארט בא זיַיַנ פאָרויסגייער געהאלטנ אונ מיטנ מויל עפּעס א טפילע געשעפּטשעט, אז באהיט אונ באוואָרנ זאָל ער ווערנ פונ אלעמ דעמ, וואָס קאָנ א מענטשנ אינ וועג אונ אויכ דאָ, אפנ וואָקזאל, כאָלילע טרעפנ;  דאנ דאָס "פּאָרל", וואָס האָבנ זיכ אויכ דאָ, ווי אינ שול באשטענדיק, צוזאמענ געהאלטנ, ווי צוויי כיַיַילעכ, קורצזיכטיקע, אליינ שוינ פונ דער דרויסנ-שיַיַנ צעמישטע, מיט די אָרעמע קאפּאָטקעס אפ די דארע פּלייצעס, ווי ברעטלעכ, – אונ אויכ איצט, שטייענדיק אינ דער ריי, אינ דער לאנגער שורע צומ וואגאָנ גייענדיק, האָבנ יעדערער אינ מויל צו שטיקלעכ ציגיַיַערס געהאלטנ אונ דאָס לעצטע, וואָס מע קאָנ פונ זיי ארויסבאקומענ, איַיַלנדיק געצויגנ.
דאָס – די היגע, וואָס האָבנ נאָכ ווי-ניט-ווי דאָכ געהאט א שטיקל מענטשלעכ אויסזענ.  דאנ אנדערע, פונ דער פּראָווינצ אָנגעקומענע, אָנגעפאָרענע, וועלכע זיַיַנענ אלע יאָרנ ארגעצ אינ פארוקטע, וויַיַט-פארוואָרפענע ייִשוּווימ אָפּגעלעגנ, – יענע – שוינ גאָר ווילד,  מיט אזא הוילעכ, וואָס אפילע בא מער צוגעוווינטע צו אזוינע האָט געקאָנט א געלעכטער ארויסרופנ, ביפראט בא ניט געוווינטע, בא נישט קיינ אייגענע, בא זשאנדארמענ אפ א וואָקזאל...  אזוי, אז ווענ זשוק האָט דערזענ אָט דעמ אוילעמ, וועלכער האָט זיכ איַיַלנדיק, איבערגעשראָקנ אונ וועלנדיק וואָס גיכער אינ וואגאָנ אריַיַנ, געשטופּט אונ גערוקט אהינ, האָט ער צו מאטווייעוו, צומ צווייטנ זשאנדארמ, וואָס האָט זיכ לעבנ אימ געטראָפנ, א וווּנק געטאָנ:  זאָל ער, הייסט עס, גאָר א קוק טאָנ.
מאטווייעוו, דער מער גוטמיטיקער, דער מיט דער ברייטער ברוסט, וואָס איז דערצו נאָכ אנ אָפטער גאסט פארנ בופעט געקומענ פאר א צוג אָנקומענ אונ נאָכ א צוג אוועקגיינ, האָט איצט, נאָכ א זיכערער קויסע באמ בופעט, טאקע זיכ נישט געקאָנט איַיַנהאלטנ, אונ נישט, ווי ס'פּאסט פאר אימ, פאר א זשאנדארמ בייס דער דינסט, האָט, אפ יענעמ אוילעמ קוקנדיק, טיפ פונ זשאנדארמישנ הארצ זיכ צעלאכט.
אינ דער מינוט אָבער, ווי די זשאנדארמענ זיַיַנענ אזוי לאכנדיק אנטקעגנ וואגאָנ געשטאנענ, אזוי האָבנ זיי דערזענ, ווי צומ עק פונ דער ריי זיַיַנענ די לעצטע דריַיַ פּארשוינענ אונטערגעקומענ:  דאָס זיַיַנענ געווענ מיכל בוקיִער, סרולי אונ לוזי, לוזי – הויכ אונ שטאלטנע אינ זיַיַנ זומערדיקנ מאנטל אָנגעטאָנ...  אונ גליַיַכ, ווי זיי, די זשאנדארמענ, האָבנ אימ דערזענ, אזוי האָט זיכ פונ זייערע פּענימער דאָס געלעכטער אָפּגעטאָנ.  זיי האָבנ אינ אימ דערקענט א מינ עלטסטנ, א מינ אָנפירער, א מער ריַיַכערנ אונ אינ קאָוועד געהאלטענעמ, אונ פאר אזוינע, פאר מער ריַיַכע, פאר מער בעקאָוועדטע, האָבנ זיי – צו וועמענ יענע זאָלנ ניט געהערנ, צומ סאָכרימ-שטאנד, צו קלער-ליַיַט, אונ פונ וואָסער פאָלק אונ רעליגיע זיי זאָלנ ניט זיַיַנ, אבי נאָר אנ עלטסטער, אבי אנ אויסגעטיילטער – שוינ רעספּעקט אונ אכטונג געקראָגנ.
די זשאנדארמענ האָבנ וויַיַטער, דאָרט פארנ וואגאָנ שטייענדיק, געזענ, ווי מיכל בוקיִער אונ לוזי זיַיַנענ אינ וואגאָנ אריַיַנ, אונ נאָר איינער פונ דעמ גאנצנ אוילעמ איז אפ דער פּלאטפאָרמע געבליבנ – סרולי, א מעשונע פּארשוינ.
דער פּארשוינ האָט איידער דער עלטסטער, לוזי, איז אינ וואגאָנ אריַיַנ, זיכ מיט אימ פאר די ארופגאנג-טרעפּלעכ געזעגנט.  ער האָט אימ עפּעס געווינטשעוועט, אונ יענער אימ אויכ, אונ אז לוזי איז שוינ אריַיַנ, איז יענער פאר די וואגאָנ-פענצטער שטיינ געבליבנ, אזוי לאנג, ביז דער צוג האָט גערירט, ביז ער האָט שוינ געזאָלט פונ דער פּלאטפאָרמע פארשווינדנ.  דעמלט האָט זיכ יענער עפּעס געכאפּט, זיכ דערמאָנט, גליַיַכ ער האָט עפּעס אינ וואגאָנ פארגעסנ, ער האָט זיכ פונ זיַיַנ אָרט א לאָז געטאָנ, נאָכנ צוג אוועק, אונ אינ לעצטנ מאָמענט נאָכ באוויזנ מיט דער רעכטער האנט זיכ פארנ פּלאטפאָרמע-גאנעקל אָנכאפּנ.  ער איז געבליבנ שטיינ מיַיַסע-קאָנדוקטאָר, מיט ביידע הענט פאר ביידע הענטלעכ אָנגענומענ, אונ די פּאָלעס זיַיַנענ זיכ אימ פונ ווינט צעפלויגנ.  ער האָט צוריק געקוקט אפנ אָפּגייענדיקנ וואָקזאל אונ אויכ אפ די פארבליבענע זשאנדארמענ, וואָס אנ אנדערשמאָל, ווענ מענ ריכט זיכ דערופ, וואָלטנ זיי זיכער אזא זאכ ניט דערלאָזט, אָבער איצט – פארפאלנ, וויַיַל סרולי שוינ וויַיַט, אונ די באנ שוינ אָפּגעגאנגענ.


* * *


אונ אָט איז ערעוו-ראָשעשאָנע.
מוישע מאשבער האָט, יענעמ פרימאָרגנ אופשטייענדיק, געטאָנ, וואָס אלע זיַיַנ גליַיַכנ טוענ אינ יענעמ טאָג:  צוערשט אפנ הייליקנ אָרט אוועק, וווּ ער איז פונ ליבער-מייערנ גליַיַכ באמערקט געוואָרנ, נישט געקוקט אפנ גרויסנ געדראנג אונ אפ דער גרויסער מאסע אוילעמ, וואָס האָט זיכ אינ מיַיַערל דעמלט אָנגעשטופּט.  ליבער-מייער האָט אימ פונ אלעמענ אויסגעטיילט אונ טייקעפ צו זיַיַנ דינסט זיכ געשטעלט, אונ דערפאר, נאטירלעכ, ווי ס'געהער צו זיַיַנ באלוינט געוואָרנ.
נאָכדעמ, אז מוישע איז צוריק אהיימ אוועק, האָט ער זיכ, ווי דער מינהעג איז, היַיַנט מיט קיינ געשעפטנ ניט פארנומענ:  ער האָט אינ שול צווישנ דאוונער, דערנאָכ אינ דער היימ צווישנ אייגענע, ווי-ניט-איז די ציַיַט צעריבנ.
ער האָט אזוי היַיַנט געזענ יענעמ טאָג זיכ אויסטאָנ פונ אלעס, וואָס דערמאָנט אינ וואָכ אונ אינ יערלעכ-געוויינלעכנ, אז אינמיטנ העלנ טאָג, נאָכנ ערעוו-יאָנטעוודיקנ מיטיק, נאָכ דעמ, ווי אינ שטוב האָט שוינ גענומענ שמעקנ מיט יאָנטעוודיקע קליידער, וואָס די שטוב-ליַיַט האָבנ אפ זיכ גענומענ;  נאָכ דעמ, ווי ס'האָט שוינ גענומענ שמעקנ מיט פארגרייטנ טיש, וואָס באלד ווערנ זיכ אפ אימ די ליַיַכטער באוויַיַזנ צומ פיַיַערלעכנ ליכט-בענטשנ פונעמ לעצטנ מאָל אינ יאָר – האָט מוישע, ווי ער טוט זעלטנ, דאָס מאָל יאָ געטאָנ:  ער האָט זיכ געהייסנ די פאָרטקע פונ סאָד אופשליסנ, איז אהינ אריַיַנ אונ אפ די אויסגעטראָטענע זאמדיקע סטעזשקעס א ניט קיינ בעשוטפעסדיקנ שפּאציר גענומענ מאכנ.
ער האָט אפ די ביימער מיט די שוינ האלב-פארגעלטע בלעטער געקוקט, וועלכע האָבנ אימ אפנ טרויעריקנ געדאנק ארופגעבראכט, דעמ אנטשפּרעכיקנ אי דער ציַיַט פונ יאָר – דעמ הארבסט פונ דער נאטור, אי דעמ דערווארטנ יאָנטעוו, וואָס קומט דערמאָנענ אינעמ הארבסט פונעמ מענטשנ.  ער האָט שפּאצירט, אונ זיַיַנ אויג האָט וווּ-ניט-וווּ אפ די שוינ אָפּגעשאָקלטע, סיַיַ פרייִקע, סיַיַ שפּעט-ציַיַטיקע ביימער, ווענ אמאָל נאָכ איינע א פארלאָזענע פרוכט הענגענ דערזענ.
שפּאצירט, ביז די זונ האָט זיכ שוינ צומ פארנאכט גענייגט.  אונ דאָ האָט ער אפ יענער א סטעזשקע, א נאָענטער צומ פּארקנ, –  ארופקומענדיק, אינ הויפ ארויסגעקוקט.  ער האָט דערזענ, ווי אינ די געעפנטע פענצטער פונ זיַיַנ עסשטוב (געעפנט, מאכמעס דער וועטער איז געווענ א געשטילטער, א לינדער אונ קימאט א זומערדיקער), האָט זיכ אינ אייניקע פונ זיי אנ אָפּגלאנצ פונ אָנגעצונדענע ליכט אינ שטוב באוויזנ, – געוויס שוינ אפנ עסטיש שטייענדיקע.  ער האָט זיכ דערמאָנט:  ס'איז ציַיַט פונ ליכט-בענטשנ, וואָס גיטעלע אינ אזוינע יאָנטויווימ פארנעמט א ביסל פארפריִער.  אונ ער האָט דעמ גאָרטנ פארלאָזט אונ אינ שטוב אריַיַנגעקומענ.
ווירקלעכ:  אפנ ניַיַ-פארשפּרייטנ טיש איז אינ איינעמ אנ עק א ריי ליַיַכטער אויסגעשטעלט געשטאנענ – גרויסע, זילבערנע, געשיַיַערטע אונ בלאנקענדיקע, אונ אינמיטנ צווישנ זיי – איינער א יערושע-ליַיַכטער, ספּעציעל נאָר אינ גרויסע יאָנטויווימ געברויכט:  א האלבע מענוירע מיט דריַיַ רערנ אינ דער לענג, אונ פונ דער מיטלסטער בייגט זיכ ארויס א פערטע פונ פאָרנט.
אינ אלע ליַיַכטער וויַיַסע ליכט, אונ אינ דער מענוירע – וואקסענע, אונ אזויווי די ליַיַכטער-ריי א גרויסע, אונ באזונדערס די האלבע מענוירע דערצו נאָכ א שטארק הויכע, וואָס אז גיטעלע וועט זי באמ ליכט-בענטשנ באדארפנ  ארומנעמענ אונ מיט די הענט איבער אירע ליכט אריבערדערלאנגענ, וועט איר שווער זיַיַנ, וויַיַל זי איז נישט מער, ווי מיטלעכ וווּקס, אונ עפשער אויכ א ביסעלע נידעריקער, אונ אירע הענט וועלנ ניט דערגרייכנ, – האָט מענ איר שוינ, ווי ס'פירט זיכ קעסיידער, א פוסבענקעלע אונטערגעשטעלט, איר וווּקס צו פארגרעסערנ אונ צו פארמערנ אירע מעגלעכקיַיַט בא די הענט צו צעפירנ.
אונ טאקע:  גיטעלע האָט זיכ שוינ געהאט געגרייט אפנ בענקעלע אופגיינ, אונ איידער נאָכ זי האָט א פוס אהינ געשטעלט, האָבנ זיכ איר שוינ טרערנ געקיַיַקלט, קוקנדיק אפ איר מאנ אונ אירע קינדער, וועלכע האָבנ זי איצט באמ טיש ארומגעשטעלט, אונ פאר וועלכע זי וועט באלד, באמ ליכט-בענטשנ, פאר אלע איניינעמ אונ פאר יעדערנ באזונדער באדארפנ בעטנ, צוערשט אונ באזונדערס – פאר איר מאנ.
אויכ מוישע האָט דעמלט אפ איר, אפ די קינדער, אפ אלע בניי-באיִס א קוק געטאָנ, אונ פּלוצלינג האָט ער זיכ דערמאָנט, אז איינער נאָר א שטוביקער פעלט דאָ – אלטער.  ער האָט דערומ באשלאָסנ, פארנ ליכט-בענטשנ אונ איידער ער וועט אינ שול אוועקגיינ, ארופגיינ צו אימ געוווירע ווערנ, זענ וואָס ער מאכט, אונ וואָס איז מיט אימ די לעצטע טעג נאָכ יענער געוויסער נאכט געשענ:  בעסער – ערגער.  אויב בעסער – א גוט יאָר זאָגנ, אויב ניט – איז כאָטש אפ אימ א קוק טאָנ, קעדיי שפּעטער אימ כאָטש אינ שול דערמאָנענ.  מוישע האָט דערומ באלד די עסשטוב פארלאָזט אונ אינ אלטערס אייבערשטיבל ארופגעקומענ, אונ, ארופגייענדיק, האָט ער באמערקט:  איבערנ לינדנ, האלב-זומעריקנ וועטער איז אויכ אלטערס פענצטער, וואָס קוקט אינ סאָד ארויס, געעפנט געשטאנענ.  די האלב-פארגייענדיקע זונ האָט דורכ די ביימער א געלינדערטע, א געדעמפטע אינ זיַיַנ צימער אריַיַנגעקוקט.  אלטער איז אנ איבערגעטאָנענער צומ יאָנטעוו אינ וויַיַסנ וועש אפ זיַיַנ בעטל געלעגנ, מיט פּאָנעמ צו דער באשיַיַנטער פענצטער-זיַיַט.  א שטארק מאטער, מיט בלאסע אריבערגעלייגטע הענט איבער דער קאָלדרע, פונ דער שווערער קרענק, וואָס איז אפ אימ איבערגעגאנגענ, אָבער די אויגנ קלאָרע, באזיניקט, ווי בא א כיַיַיִשער קימפּעטאָרנ נאָכנ האָבנ, וואָס דער צאר פונ די נאָרוואָס איבערגעטראָגענע ליַיַדנ איז איר נאָכ אינ בליק אָנצוזענ, אָבער קיינ ווערטער האָט זי ניט אפ מיט דעמ צופרידענעמ אונ מיט דעמ איבערגעקומענעמ זיכ צו טיילנ.
אז אלטער האָט פריִער דערהערט, דערנאָכ דערזענ זיַיַנ ברודער מוישע אפ דער שוועל ארופקומענ, אזוי האָט ער זיכ באלד צו אימ א ליַיַכטנ דריי-אויס געטאָנ, אפ אימ א קוק געגעבנ, אונ א האלב-קראנקער, האלב-באגליקטער אימ צו זיכ ווי מיט די אויגנ איַיַנגעלאדנ.
– וואָס מאכסטו, אלטער? – האָט מוישע, צו אימ איבערנ בעטל זיכ איבערבייגנדיק געפרעגט.
– כ'ווער, דאכט זיכ, געזונט, מוישע, – האָט מוישע אלטערס שוואכע ווערטער, פונ זיַיַנ שוואכער ברוסט קומענדיק, דערהערט.
ווירקליכ:  מוישע האָט אינ זיַיַנ טאָנ, אינ בליק אונ אינ זיַיַנ גאנצנ איצטיקנ באנעמ טאקע דערקענט, אז א ניַיַס, אנ ענדערונג איז אפ אימ געקומענ, ער האָט זיכ דערמאָנט אינ יאנאָווסקי דעמ דאָקטערס ווערטער, אינ יענעמ געוויסנ באנאכט, ווענ מיט אלטערנ האָט זיכ אינ שטוב אונטנ, בייס לוזיס אוועקגיינ, דער פאל געטראָפנ.  ער האָט אימ איצט דערזענ בעעמעס א ניַיַ געבוירענעמ, כאָטש בלאס אונ אָנמעכטיק.  ער האָט זיכ ווילד פארכידעשט.  אָבער איַיַלנדיק זיכ וואָס גיכער אראָפּצוגיינ אונ אינ שטוב אראָפּצוקומענ, האָט ער זיכ צו אימ נאָכאמאָל א בייג געטאָנ אונ ווי אינ אויער אימ אריַיַנגעשריגנ:
– האָב א גוט יאָר, ס'היַיַנט ערעוו ראָשעשאָנע.  דו ווייסט?
– ערעוו ראָשעשאָנע?  ניינ.  כ'געדענק ניט...
מוישע איז אראָפּ.  גיטעלע האָט שוינ, שטייענדיק אפנ פוס-בענקעלע, מיטנ וויַיַסנ זיַיַדענעמ קאָפּטיכל אפ איבער די אויערנ פארנומענ, די הענט בא די אויגנ צוגעהאלטנ אונ איבער איר פּאָנעמ, דורכ די פינגער, האָבנ זיכ איר טרערנ געגאָסנ.  מוישע אונ זיַיַנע איידעמס זיַיַנענ שוינ אינ אויבערמאנטלענ געשטאנענ, גרייט אינ שול זיכ לאָזנ, אונ טעכטער האָבנ נאָכ אפ גיטעלענ געווארט.
אונ אָט האָבנ זיכ אלע פונ שטוב ארויסגעלאָזט אונ, אויסער די דינסטנ אונטנ, איז אליינ נאָר אלטער אפנ אייבערשטיבל געבליבנ.  די פארגייענדיקע זונ האָט דורכנ באשיַיַנטנ פענצטער זיַיַנ עלנטנ באָכערישנ צימער באלויכטנ, אויכ אימ אליינ אינ זיַיַנ ליגנדיקער לאגע.  אלטער האָט דעמלט, ליגנדיק, שטיל געוויינט – שטיל אפ זיַיַנע פארגאנגענע יאָרנ, וואָס זיַיַנענ אימ פארגאנגענ אָנ זיַיַנ וויסנ, אונ אפ זיַיַנע קומענדיקע, וואָס ער ווייסט ניט, וואָס וועט אימ אינ זיי געשענ.  ער האָט פּאמעלעכ די קאָלדרע פונ איבער זיכ אראָפּגענומענ אונ פונ אונטער איר ארויס, איז פונ בעט אראָפּ, אונ א שוואכ-זיכ-שלעפּנדיקער, א האלב-נאקעטער צומ פענצטער זיכ צוגעשטעלט.  ער האָט אינ גאָרטנ ארויסגעקוקט אונ מיט האלב-געשלאָסענע אויגנ פונ שוואכקיַיַט די פארגייענדיקע זונ פונ צווישנ די ביימער באלייט. 


</p></div><div><head>X</head>


<head>כמארעס</head>
<p>

מע ווייסט ניט, וויאזוי מע האָט זיכ אינ דער וויַיַטער גובערניע-שטאָט דערוווּסט פונ דער מיַיַסע מיטנ פּאָרטרעט, אינ וועלכנ פּריצימ האָבנ געשאָסנ בייס דער הוליאנקע.  מעגלעכ, אז דער זעלבער טאקע סווענטיסלאווסקי, וואָס נאָכ אינ יענעמ זעלבנ אפדערנאכט איז פאר אלעמענ קלאָר געוואָרנ אז דאָס איז ער טאקע דער, וואָס האָט געשאָסנ, – מעגלעכ, אז דאָס האָט ער טאקע אליינ, נאָכ דעמ ווי ער האָט דאָס אויסקויפ-געלט באקומענ, אליינ דערנאָכ פארמאסערט, מוירע האָבנדיק, אז סאָפקאָלסאָפ זאָל מענ זיכ אליינ ניט דערוויסנ, אונ דעמלט וועט ער שלעכט אָפּשניַיַדנ, וועט פאר אימ זיַיַנ ערגער.
א סוואָרע אז אזוי איז דאָס טאקע געווענ.  איַיַ פארוואָס מע האָט א שטיק ציַיַט דערנאָכ סווענטיסלאווסקינ פארלאָרנ פונ אויג אונ, ווי מע האָט איבערגעגעבנ, איז ער יענע ציַיַט געזעסנ ארעסטירט?  ווער ווייסט?  מעגלעכ, אז עפּעס פאר אנ אנדער שווינדל;  מעגלעכ אָבער אויכ, אז אינ די הויכע ערטער האָט מענ מיטנ ארעסט געמיינט אימ רייניקנ אינ די אויגנ פונ די פּריצימ ארומ:  אז קלוימערשט איז מענ אויכ אימ כוישעד, אז קלוימערשט שטעקט דאָ אויכ פאר אימ סאקאָנע, אונ דערמיט וועט דער צוטרוי צו אימ מיצאד די פּריצימ, כאָטש אינ דעמ פאל, ניט אָפּפאלנ, זיַיַענדיק אלקאָלפּאָנעמ איבערציַיַגט, אז ניט ער האָט אויסגעגעבנ.  די הויכע ערטער, הייסט עס, האָבנ דאָ געוואָלט פארהיטנ סווענטיסלאווסקינ פאר זיכ, אזויווי ס'איז אָפט געטאָנ געוואָרנ אונ ווי ס'האָט זיכ פּראקטיקירט אינ אזוינע געהיימ-מעלוכישע פעלשונגענ אונ מעסירע-זאכנ.
ווי די מיַיַסע זאָל ניט זיַיַנ, נאָר אינ א שיינעמ טאָג האָט זיכ אינ שטאָט באוויזנ א גאנצע אויספאָרש-קאָמיסיע.  מע האָט צו דער קאָמיסיעס אָנקומענ שוינ געהאט אראָפּגעבראכט קימאט אלע אָנטיילנעמער פונ יענער הוליאנקע אפ "פּרעטשיסטע".  עמעס, דערוויַיַל נאָכ נישט איבעריק שטרענגנ, נאָר אינ ספּעציעלע האלב-געהיימע מעלדונגענ, וואָס מע האָט אריַיַנגעשיקט צו די פּריצימ אינ די הויפנ, איז געשריבנ געווענ, אז צו דעמ אונ דעמ טאָג ווערנ זיי גערופנ אינ קריַיַז-שטאָט, קיינ N אפ אנ אויספרעג.  וועגנ וואָס דער אויספרעג – האָט די מעלדונג נישט דערקלערט, נאָר פּריצימ האָבנ גליַיַכ פארשטאנענ אונ זיכ אָנגעשטויסנ, אז ס'איז געוויס א נאָכשלעפּעניש פונ דעמלט, פונ דער מיַיַסע מיטנ שיסנ, אונ אוואדע האָט די הויט אפ זיי שוינ רעכט געציטערט.
בא אזא פּארשוינ, לעמאָשל,  ווי בא יונגנ קאָזעראָגע, איז שוינ אפילע רעכט געווענ, אז מעקוראָווימ אונ הויפ-ליַיַט האָבנ אימ געייצעט, ער זאָל זענ זיכ פארנעמענ אונ ווי מעגלעכ גיכער די גרענעצ אריבערשווארצנ, וויַיַל ווער ווייסט, מיט וואָס אזא זאכ קאָנ זיכ אָנהייבנ אונ מיט וואָס זיכ אויסלאָזנ:  אז דעריקער, ווי באוווּסט, – האָבנ הויפ-ליַיַט געטיַיַנעט, – מיינט מענ דאָכ דאָ ניט דעמ עמעס:  יאָ גערעכט, ניט גערעכט, אז דעריקער וויל מענ פונ זיי פּאָטער ווערנ, מע זוכט אנ אויסרייד, אונ בא וואָס נאָר מע קאָנ זיכ אָנכאפּנ – אבי א שולד, אבי זיי ניט צורו לאָזנ, אבי פונ זייערע איַיַנגעזעסענע ערטער זיי אויסרייכערנ אונ זייערע פארמעגנס לטויוועס דער מעלוכע אוועקנעמענ.
אזוי, אז בא קאָזעראָגענ, לעמאָשל, האָט שוינ דערביַיַ טאקע געהאלטנ – באמ אנטלויפנ.  מע האָט דערנאָכ דערציילט, אז אינ יענעמ באנאכט, וואָס אפ מאָרגנ האָט ער, לויט דער איַיַנלאדונג, שוינ באדארפט קומענ אינ קריַיַז-שטאָט, קיינ N, – איז שוינ בא זיַיַנ "הויפ" געשטאנענ א גרייט-געשפּאנטע קארעטע, געטריַיַע דינער האָבנ שוינ געהאט ארויסגעטראָגנ פונ שטוב דאָס געפּעק בא פאקלענ, קעדיי דאָס אוועקלייגנ אפ דער קארעטע.  ער אליינ, קאָזעראָגע, שוינ אינ וועג-מאנטל, שוינ אינ א ווינטער-פּעלצ, וויַיַל ס'האָט אימ געטרייסלט אונ געפרעסטלט.  אלצ שוינ גרייט.  נאָר אינ א לעצטנ מאָמענט, ווענ ער האָט מיט די שארפּענדיקע פיס זיכ געלאָזט אראָפּגיינ פונ די טרעפּ פונ זיַיַנ הויז, האָט ער זיכ עפּעס א מעשונע דריי געטאָנ, זיכ פארטשעפּעט אונ שיר-שיר ניט אומגעפאלנ, ווענ ניט א נאָענטער דינער זאָל אימ געווענ אונטערכאפּנ.  דער דינער האָט געמיינט, אז דער פּאָרעצ האָט זיכ נאָר אויסגעגליטשט.  עס האָט זיכ אָבער אויסגעלאָזט – ניינ, דער גראפ האָט זיכ שוינ פונ דעמ דינערס הענט ניט געקאָנט אופהייבנ.  ער איז, ווי א קלאָצ, אָנ לאָשנ, אָנ באוועגונג אונ אינגאנצנ א געליימטער, מיט זיַיַנ גאנצער שווערקיַיַט אפ אימ געלעגנ – כאָטש נעמ אונ לייג אימ אוועק א פּייגער.  מע האָט אימ באלד אינ שטוב אריַיַנגעטראָגנ אונ מע האָט גליַיַכ דערזענ:  דאָס מויל איז אימ אפ א זיַיַט, פונ ווינקל מויל רינט אימ, איינס אנ אויג פרעמדלעכ-גלאָזיק אונ א גאנצער האלבער קערפּער שוינ בלוי, ווי א מילצ.  אזוי, אז ער, קאָזעראָגע, איז ארויס אינ טיראזש, אונ אימ האָט מענ דערוויַיַל צורו געלאָזט.
אלע אנדערע אָבער זיַיַנענ, נאטירלעכ, אפ דער אויספאָרשונג יאָ געקומענ.  מע האָט זיי גענומענ אפנ פארהער.  זיי האָבנ פריִער געלייקנט שטיינ-אונ-ביינ.  אלע, ווי אָפּגערעדט, האָבנ אפילע דעמ פאקט פונעמ שיסנ נישט געוואָלט אָנערקענענ.  ס'האָט אָבער נישט געהאָלפנ:  וואָס מער מיט איינ אויסגעפרעגטנ, אלצ מער איז די אויספאָרשער צוגעקומענ באוויַיַזנ, אז דער פאקט איז זיכער געשענ, אונ הענגענ געבליבנ איז נאָר די פראגע, ווער איז געווענ דער ערשטער, דער אָנהייבער, דער איניציאטאָר, אונ ווער פונ די איבעריקע האָבנ אימ מיטפילנדיק אונטערגעהאלטנ, וויַיַל אלע, ווי די אויספאָרשער זיַיַנענ געוווירע געוואָרנ, האָבנ דאָכ צוזאמענ דעמ פּויליש-פארבאָטענעמ הימנ געזונגענ, אזוי אז אינ אלגעמיינ איז דאָס בילד געווענ קלאָר, אונ נאטירלעכ, זיַיַנענ שוינ אייניקע איַיַנגעלאדענע פּריצימ אהיימ צוריק ניט געפאָרנ אונ זיַיַנענ אינ שטאָט פארבליבנ גערעשטעוועט.  אונ ביינע-לעביינע, בייס דער אויספאָרשונג, האָט מענ שוינ נאָכ איינעמ א פאָדעמ ארויסגעצויגנ – יענעמ, וואָס האָט געפירט צו די ייִדישע שטאָטישע נעגידימ, וועלכע האָבנ, ליפערנדיק די פּריצימ דאָס שטוצ-געלט, זיי געהאָלפנ די זאכ צו פארווישנ.       
מע האָט דערומ געלאָזט רופנ אויכ די ייִדישע גווירימ.  דאָס האָט ארויסגערופנ אזא צעטומלעניש אונ שרעק אינ אייניקע היַיַזער, אז דער סאָד, וואָס איז צוערשט געבליבנ צווישנ אייניקע געציילטע אומיטלבארע אָנטיילנעמער אינ יענעמ איניענ, דה. צווישנ אליינ נאָר די מענער, וואָס האָבנ זיכ באטייליקט אינ דער געוויסע אסיפע בא רעב דודינ – אָט דער סאָד איז איצט אויס סאָד געוואָרנ.  פריִער פאר די וויַיַבער פונ די אָנטיילנעמער, דערנאָכ אויכ פאר די קינדער, אייגענע, פריַיַנט, נאָענטע אונ קרויווימ.  דער טומל אונ די פארלוירנקיַיַט האָט שוינ קימאט דערגרייכט, ווי בייס א סרייפע אָדער בייס א געוויסער, ווענ מע ווייסט זיכ קיינ אייצע ניט צו טאָנ.  פונ פארלוירנקיַיַט האָבנ אייניקע וויַיַבער, אייגענע, פריַיַנט, קרויווימ באלד גענומענ לויפנ צו גוטע-ייִדנ נאָכ אייצעס, אונ אנדערע אפנ "פעלד" קוואָרימ מעסטנ אאוו.
דעמ ראָוו, רעב דודינ אליינ, האָט מענ דערוויַיַל נאָכ צורו געלאָזט – צו דער אויספאָרשונג אימ ניט גערופנ.  צי מאכמעס קאָוועד פארנ קלער, צי מעגלעכ עפשער דערפאר, וואָס טאָמער וועלנ זיכ די איבעריקע אקשענענ, זיכ ניט וועלנ מוידע זיַיַנ אונ ס'וועט האלטנ בא ברענגענ זיי צו א שוווּע, זאָל דער ראָוו זיי איבערעדנ, דערצו ניט דערלאָזנ, וויַיַל אנדערש וועט ער צוזאמענ מיט זיי מוזנ שווערנ – א זאכ, וואָס איז א ביזאָיענ פאר קאָהאָל אונ וואָס אפילע דער געריכט זעט מיט דעמ זיכ ניט אָפט באנוצנ, ביז לעצט, ביז אלע מיטלענ זיַיַנענ שוינ אויסגעשעפּט.  אזוי, אז אימ, רעב דודינ, האָט מענ נאָכ דערוויַיַל ניט אָנגערירט.  דאָס האָט אָבער ניט געשטערט,  אז אויכ בא אימ אינ שטוב זאָל זיכ פילנ טישע-בעאָוו, אז אויכ דאָרט זאָל מענ ארומגיינ אָנ קעפּ:  די רעבעצנ – צעטומלט, אונ פונ די הענט איז איר אלעמאָל אנ אנדער זאכ ארויסגעפאלנ אונ זיכ צעבראָכנ, וואָס דאָס אליינ האָט איר שוינ געדינט פאר א שלעכטנ סימענ.  רעב דודי אליינ האָט נאָר געשוויגנ, נאָר דערפאר די שנור רעב דודיס, וואָס דער איינציקער ייִכעס אירער איז געווענ דאָס, וואָס זי האָט זיַיַנ איינציקנ זונ לאנג קיינ קינדער ניט געהאט, אונ מע האָט איר אָפט געקוקט אפנ בויכ אונ אפ אירע וויַיַבערשע פיייִקיַיַטנ, זי זאָל זיכ מיט זיי, סאָפקאָלסאָפ, באוויַיַזנ, – זי, די שנור, וואָס איז אלעמאָל ארומגעגאנגענ פונ גאנצפרי אָנ שוינ אינ זיַיַדנס אונ אינ שליַיַער, איז דאָס מאָל שוינ פונ איר פּוצ-געדער ארויס, איז ארומגעגאנגענ האלב-אָנגעטאָנ אונ איז אלעמאָל פאר איר מאנ געקומענ, אונ ער, צוגעשלאָגענער אונ האלבער שלימאזל, האָט זי צומ טאטנ, צו רעב דודינ, אָפּגעשיקט, אונ רעב דודי אליינ, דער, וואָס א גאנצע שטאָט אונ א גאנצע געגנט האָט פאר אימ געציטערט אונ גרויס אכטונג געהאט, – רעב דודי אליינ האָט זיכ דאָס מאָל פונ דער שנור געלאָזט אויסווארפנ אונ ריזענ:
– אז וואָס האָט דאָס אימ געטויגט?  אלעמיַיַ האָט איר זיכ גאָר געמישט?  מ'איז דאָכ דאָ איַיַנגעשטעלט מיטנ לעבנ.
– וויי איז איר! – האָט זי געטיַיַנעט, – וואָס וועט דאָ זיַיַנ, אונ וווּהינ וועלנ זיי אהינקומענ?
אויכ אינ אנדערע שטיבער, בא די גווירימ, ווי געזאָגט, זיַיַנענ קעפּ געגאנגענ כאָדאָראָמ, אונ פארנ גיינ צו די אויספאָרשער אונ נאָכנ קומענ האָבנ די וויַיַבער אפ די מענער גענוג טרערנ פארגאָסנ אונ אויכ זיי גענוג פאָרוווּרפנ געמאכט:  "אוואדע, אז מע טוט אליינ, טאָמעד אפ אייגענער אכריַיַעס אונ מע אייצעט זיכ קיינמאָל ניט אפילע מיט קיינ שטוב-מענטשנ, אפילע מיט קיינ אייגנ וויַיַב ניט".  אונ נאָכ די אלע פאָרוווּרפנ זיַיַנענ די מאנענ, גייענדיק אהינ, וווּהינ זיי זיַיַנענ גערופנ געוואָרנ, באגלייט געוואָרנ פונ די וויַיַבער, אזויווי אפ די עשאפאָטנ.
די גאנצע ציַיַט, ווענ מע האָט זיי דאָרט געהאלטנ, האָבנ היַיַזער ניט געלעבט, ניט גערוט.  מע איז אומגעלאָפנ, ווי פארסאמטע, זוכנדיק אונ פרעגנדיק אייצעס בא וועמענ מע האָט געמיינט זיי צו געפינענ, אונ אויכ אפילע בא וועמענ ניט.
דאָס זעלבע, נאטירלעכ, אויכ אינ אונדזער באקאנטער שטוב, בא מוישע מאשבער, וואָס אויכ אפ איר האָט זיכ די מיַיַסע-אויספאָרשונג ווי א פינצטערע כמארע אָנגערוקט.  מע האָט ניט געוווּסט פונ וואָס אונ פונוואנענ, וויַיַל פאר דער גאנצער שטוב, אפילע פאר גיטעלענ, אויסער נאָר פארנ ייִנגערנ איידעמ, פאר נאָכעמ לענטשער, איז דאָכ די גאנצע מיַיַסע מיט די פּריצימ אונ מיט דער אסיפע בא רעב דודינ געבליבנ א סאָד, וואָס מע האָט ניט געהאלטנ פאר נייתיק אימ צו דערציילנ.  איצט האָט מענ שוינ ניט געקאָנט, מע האָט געמוזט ארויס מיט אימ, אונ די שטוב-ליַיַט האָט דאָס געטראָפנ ווי א דונער.
אלע האָבנ געקוקט אפ מוישענ, ווי אפ א פארורטיילטנ, אונ ווי מיט א כוילע מעסוקנ האָט מענ זיכ מיט אימ מיט די בליקנ געזעגנט אונ שטילערהייט אימ באוויינט.  גיטעלע – אויסער זיכ.  זי איז ארומגעגאנגענ איבער דער שטוב הינ אונ צוריק, ווי א מענטש, וואָס האָט עפּעס א שווערנ איניענ צו באטראכטנ, גייט אומ פונ ווינקל צו ווינקל אונ ברעכט די הענט אונ קנאקט די פינגער, זוכנדיק אנ אויסגאנג פונ דעמ, צו וועלכנ ער האָט זיכ אינ קלעמ אריַיַנגעפּאקט.  זי איז געווענ צעמישט, אָבער אזויווי די זאכ איז געווענ צו ערנסט, האָט זי דאָס מאָל ניט געפונענ קיינ ליַיַכטע טרערנ פונעמ הארצ זיכ אָפּצווויינענ, נאָר, פארקערט, זי איז געווענ געשלאָסנ, האָט קיינ מויל ניט געעפנט, זיכ אפילע מיט וועמענ-ניט-איז וועגנ דעמ זיכ דורכצורעדנ.
אזוי אויכ די טעכטער מוישעס.  איינ נאָכעמ נאָר, דער איידעמ, ווי א מאנצבל אונ ווי א מער צוגעגרייטער אונ א מער באהאוונטער אינ דעמ איניענ, וויַיַל אימ איז דאָכ פונ לעכאטכילע אָנ דער סאָד פארטרויט געווענ, האָט מיטנ שווער, מיט מוישענ, וועגנ דעמ יאָ א פּאָר ווערטער אויסגערעדט, אָבער מיט א מינ טארומעס אונ מיט יענעמ סאָרט כאָכמע, וואָס מע דערווערבט קעסיידער נאָכ דעמ, ווענ אנ אנדערער טוט אָפּ א נארישקיַיַט.  ער האָט איצט שטילערהייט געפּרוּווט זיַיַנ דער קלוגער אונ אויסווארפנ דעמ שווער דאָס, וואָס פארפאלנ אונ וואָס אינ איצטיקנ מאָמענט האָט עס שוינ געהייסנ נישט מער, ווי זאלצנ יענעמ אפ די וווּנדנ.
– פארוואָס האָט מענ טאקע ניט באטראכט, איידער מע איז צו אזא אייסעק שוטעפ געוואָרנ, איידער מע איז גאָר געגאנגענ דערופ, אפילע ווענ דערופ האָט צוגערעט אזא, ווי רעב דודי, אונ ווענ אפילע אלע זיַיַנענ דערופ איַיַנגעגאנגענ.
מיט איינעמ וואָרט, צאָרעס האָבנ געהאט אלע יענע היַיַזער, וואָס זייערע פאָטערס אונ מאנענ זיַיַנענ אינ יענעמ איניענ געווענ פארמישט, סיַיַ איידער זייערע פאָטערס, מאנענ זיַיַנענ אפ דער אויספאָרשונג געגאנגענ, באזונדערס אָבער דערנאָכ, שוינ נאָכ דער אויספאָרשונג, ווענ אלע זיַיַנענ, ווי די אוויילימ פונ באגלייטנ עפּעס א נאָענטנ מעס, צוריק אהיימ געקומענ – אָנ לאָשנ אינ מויל אונ מיט קעפּ אראָפּגעלאָזטע.
וויַיַל ייִדנ האָבנ בייס דער אויספאָרשונג טאקע רעכט גוט אָנגעפּלאָנטערט:  ניט צונויפרעדנדיק זיכ פריִער, אָדער נישט זיַיַענדיק אלע בא איינ דייע, וויִאזוי זיכ צו האלטנ, האָט יעדער אפ זיַיַנ אייגענער אכריַיַעס צוערשט די גאנצע מיַיַסע מיט דער אסיפע אונ מיט דעמ געלט-אנטליַיַענ געלייקנט שטיינ-אונ-ביינ;  מע ווייסט ניט פונ עפּעס צו זאָגנ.  אָבער אז מע האָט געזענ, אז די אויספאָרשער ווייסנ פונ אלצ ביז א מינדסט, גענוי אפילע וויפל מענטשנ האָבנ דאָרט אָנטיילגענומענ, גענוי אויכ די סומע, וועלכע ס'האָט זיכ געפאָדערט אונ וועלכע זיי האָבנ טאקע צוגעשטעלט – האָט מענ פארשטאנענ, אז לייקענענ אונ זיכ מאכנ טאמעוואטע וועט שוינ דאָ נישט דורכגיינ, אונ מע האָט געמוזט – בע-מע – אלצ, וואָס מע האָט געוווּסט, פאקט נאָכ פאקט דאָס גאנצע בילד פונ דער אסיפע אונ דעמ גאנצנ עמעס אויסלייגנ.  מע האָט בא די צונגענ געשלעפּט, אונ די צונגענ האָבנ שוינ בא אלע אינ דרויסנ געשטעקט.
עמעס, די באציונג פונ די אויספאָרשער צו די אויסגעפרעגטע ייִדנ איז ניט געווענ די זעלבע הארבע, ווי צו די פּריצימ.  פונ לעכאטכילע אָנ איז פאר די אויספאָרשער, וויַיַזט אויס, קלאָר געוואָרנ (אונ עפשער זיַיַנענ זיי שוינ מיט אָט דער מיינונג גרייט פארטיק פונ דער געהעריקער מאכט אראָפּגעקומענ), אז דער אָנטייל פונ די ייִדנ אינ אָט דער מיַיַסע איז בעשומאויפנ ניט צו פארגליַיַכנ מיט דעמ אָנטייל פונ די פּריצימ.  די ייִדנ האָט קיינער דאָ ניט כוישעד געווענ אינ מיטגעפיל צו דער עצעמ-זאכ, ווי זיכ קעגנשטעלנ דער מעלוכע, ווי ביכלאל צו האָבנ צו אזוינע זאכנ א וואָסער-ניט-איז שיַיַכעס.  די איקער שולד זייערע האָט דאָ נאָר געקאָנט זיַיַנ אינ וועלנ ארויסהעלפנ די פּריצימ, ווי טאָמעד זיי זיַיַנענ געוווינט, ווענ יענע זיַיַנענ געענגט, אונ פונ זייער זיַיַט האָט דאָס געשמעקט נאָר מיט האנדל, מיט פּראָצענט, מיט געלט-רעוואָכימ אונ נישט מער.  אזוי, אז דער גאנצער איניענ – האָט מענ געקאָנט אויסטיַיַטשנ – איז זיי גאָר ניט אָנגעגאנגענ, זיי זיַיַנענ אפילע ניט מעכויעוו געווענ צו וויסנ, ווי וויַיַט די פּריצימ זיַיַנענ שולדיק אונ אפ וויפל דארפ מענ זיכ דאָ פונ דעמ איניענ וויַיַט האלטנ.
עמעס, מע האָט געקאָנט אויסטיַיַטשנ אויכ אנדערש, פארקערט:  העלפנ א פארברעכער איז אליינ א פארברעכנ.  די ייִדנ מיט די פּריצימ זיַיַנענ דאָ איינס:  יענע האָבנ געטאָנ, די האָבנ פארשטעלט, יענע – פארשולדיקט, אונ די האָבנ זיי אויסבאהאלטנ, אונ נישט נאָר זיי, די ייִדנ, האָבנ אליינ נישט דערציילט, נאָר אויכ געגעבנ געלט אונ כאבאר, אז אויכ אנדערע זאָלנ ניט דערציילנ.
יאָ מע האָט געקאָנט טיַיַטשנ אי אזוי, אי אזוי.  דאָכ, ווענ די אויסגעפרעגטע וואָלטנ ניט געווענ אזוי צעטומלט, וואָלטנ זיי זיכער באמערקט, אז די באציונג צו זיי איז דאָכ א פיל ליַיַכטערע.  א סימענ – מע האָט קיינעמ פונ זיי נאָכנ אויספרעג ניט פארהאלטנ, אונ אויכ בא דעמ אויספרעגנ האָט מענ געזענ, אז מע וויל דאָ בא זיי נישט מער, ווי נאָר דערגיינ דעמ עמעס, נאָר דעמ פאקט אופשטעלנ – די מיַיַסע מיטנ געלט אנטליַיַענ, אָבער זיי אליינ, די אויסגעפרעגטע, שפּילנ דאָ קיינ איבעריקע ראָליע.  אזויווי אָבער אלע פארלוירנ – פאר אלעמענ, פונעמ פּלאָנטערנ אונ פונ דעמ, וואָס מע האָט פריער געוואָלט לייקענענ, דערנאָכ זיכ געמוזט מוידע זיַיַנ, איז מענ צעטומלט געבליבנ אונ מע האָט שוינ נישט געקאָנט באנעמענ נישט אינ טאָנ, נישט אינמ האלטנ זיכ אונ נישט אינ דער באציִונג, אפ וויפל מע מעג דאָ רויִק זיַיַנ אונ אפ וויפל אומרויִק, אונ אלע האָבנ זיכ נאָכ מער פארלוירנ, אזוי וויַיַט, אז אלע האָבנ, נאָכ דער אויספאָרשונג אהיימ קומענדיק, אויסגעזענ, ווי נאָכ א שווערנ טאָנעס, אָדער ווי נאָכ א דונערשלאג, ווענ רויכ איז אינ קאָפּ אונ פּאכעד אינ די אויגנ.  אלע – ניט אויסגענומענ אויכ מוישע מאשבער, נאטירלעכ.


* * *


דאָס איז פאָרגעקומענ גליַיַכ נאָכ די יאָנטויווימ, ארומ אָנהייב כוידעש כעשווענ, ווענ אינ דרויסנ שוינ דער געוויסער הארבסט מיט די רעגנס באטאָג, רעגנס באנאכט, אָנ אופהער אונ אפ גאנצע וואָכנ.  יענער כוידעש, וואָס אפילע אינ געוויינלעכע ציַיַטנ, איז אויכ אפנ הארצ פונ א גאנצער שטאָט א בלאָטע, ווי אינ דרויסנ.  ס'גייט א לאנגער הארבסט, דערנאָכ דער ווינטער, שווער פאר אלעמענ, פאר אָרעמע באלמעלאָכעס, וואָס נאָכ די יאָנטויווימ אונ יארידימ-ציַיַט פונ סאָפ זומער איז זיי די פּארנאָסע קנאפּ.  שווער אויכ דעמ מיטעלנ שטאנד, וואָס ביז די ווינטערדיקע "פאסטנ", ביז ס'שטעלט זיכ א גוטער שליטוועגס איז דער האנדל נישט איבעריק געהויבנ;  אויכ פאר מער פארמעגלעכע ביכלאל שווער – אליינ פונעמ דרויסנ, וואָס ער זיַיַט, ווי דורכ א זיפּ, אונ נעפּלענ שטייענ אי באטאָג, אי באנאכט אינ שטאָט אונ אפ דער וויַיַטער געגנט ארומ אונ מאכנ די שיַיַנ טונקל אונ דעמ אָטעמ געדריקט.  דעריקער אָבער דאָס יאָר אויכ מאטעריעל שווער אפילע פאר פארמעגלעכע, וויַיַל דאָס יאָר האָט זיכ, ווי מ'האָט שוינ סאָפ זומער געקאָנט ארויסזענ, זיכ געשטעלט א שלעכטס, מאכמעס דער אומגערעטעניש, וואָס דאָס וועט זיכ אפ אלע געשעפטנ נישט איבעריק גוט אָפּרופנ, נישט אויסגענומענ קיינעמ, נישט אויסגענומענ אפילע אזא הויז אויכ, ווי אונדזער מוישע מאשבערס – אונ עפשער גאָר פארקערט, פאר מוישע מאשבערס הויז באזונדערס שלעכט.
וואָרעמ בעעמעס:  ווער ס'איז א ביסל מער קלאָר אינ די געשעפטנ פונ יענער ציַיַט, דער ווייסט אויכ, אפ וואָס אזוינע היַיַזער, אזוינע געלט-קאָנטאָרנ, ווי מוישע מאשבערס, האָבנ זיכ דעמלט געהאלטנ אונ זיכ געגרינדעט.  הייסנ האָט דאָס באדארפט אזא הויז, אזא געשעפט, ווי מוישע מאשבערס, א מינ "קרעדיט-אונ דיסקאָנט-געשעפט", ווי מע האָט שפּעטער מיט יאָרנ אזוינע טאקע אָנגערופנ.  די ארט געלט-מיסכאָרימ אונ אָפּעראציעס – טאקע, ווי אינ א מינ קרעדיט-אונ דיסקאָנט-באנק, די באזע אָבער, דה. דער קרעדיט, דער אומזאצ-קאפּיטאל, אויסערנ גרונט-קאפּיטאל פונעמ אייגנטימער, איז געווענ גאָר אנ אנדערער ווי אינ די קרעדיט-אונ דיסקאָנט-קאָנטאָרנ פונ די שפּעטערע יאָרנ.
יענע יאָרנ, וועגנ וועלכע מיר רעדנ דאָ, האָבנ זיכ אזוינע געשעפטנ געבויט א ביסל פּרימיטיוו:  נישט דעריקער אפנ קרעדיט, וואָס שפּעטער פלעגנ אזוינע באציִענ פונ גרעסערע בענק, ניינ, דעריקער האָבנ אזוינע געשעפטנ אינ יענע ציַיַטנ אינ אזוינע פּראָווינציעלע שטעט, ווי N, געלעבט פונ אלטפרענקישנ צוטרוי טאקע פונ די איַיַנוווינער פונ די זעלבע שטעט, וועלכע האָבנ פאר זייערע אָפּגעשפּאָרטע געלטנ טאָמעד געזוכט א זיכערע האנט, א באָטועכ, אונ ציטערנדיק איבער זייער קערנ-קאפּיטאל, האָבנ זיי אָפט אפילע אפ דער גרייס פונ די פּראָצענטנ ניט געקוקט אונ האָבנ זיכ באנוגנט מיט ווייניקער, וויפל זיי וואָלטנ געקאָנט ארויסבאקומענ בא נישט קיינ באָטוכימ.
ס'האָבנ געהאלטנ געלט אינ אזוינע געשעפטנ מענטשנ מיטעלע אונ אפילע אָרעמלעכע, וועלכע האָבנ געשפּאָרט אפ נאדנ פאר קינדער, אפ בויענ זיכ א דירע, אָדער אלטע ליַיַט, וואָס האָבנ אָפּגעלייגט געלט אפ דער עלטער – אפ לעצטע יאָרנ לעבנ, אונ דערנאָכ אפ קוווּרע אונ טאכריכימ אאוו.;  מענטשנ, וואָס האָבנ מוירע געהאט דאָס ווייניק ביסל פארמעגנ צו האלטנ בא זיכ אונ אויכ אינ פרעמדע, נישט זיכערע הענט דאָס איבערגעבנ, אונ אזוינע געשעפטנ האָבנ זיי געדינט פאר פיַיַער-קאסעס,  אונ זיי האָבנ זיכ פארלאָזט אפ זיי, ווי אליינ קימאט אפנ ריבוינעשעלוילעמ.
מיט איינעמ וואָרט, אָט דאָס,  אָט אָ-דער צוטרוי איז געווענ דער הויפּט-קוואל, פונוואנענ אזוינע געשעפטנ האָבנ זיכ גענערט אונ פונוואנענ דאָס מערסט געלט אונ קאפּיטאל איז צו זיי געפלאָסנ.  ס'איז דערומ גענוג געווענ, אז א ליאדע שלעכט וואָרט, א ליאדע שלעכט יעדיע – א באגרינדעטע אָדער ניט – זאָל זיי מיטאמאָל דעמ גאנצנ קרעדיט אונטעריַיַסנ, אונ אזויווי מ'האָט זיכ פריער אינ יענע געשעפטנ געהאלטנ,  ווי אינ אנ איַיַזערנער וואנט, אזוי זאָל מענ איצט, נאָכ דער שלעכטער יעדיע, נישט וועלנדיק דערגיינ אפילע דעמ מאָקער, פונוואנענ זי שטאמט, – אזוי זאָל מענ איצט דאָס געשעפט באלאגערנ, אונ מיט קוילעס אונ מיט זידלעריַיַענ, ביז קלאָלעס אונ ביז שטיינער אינ די פענצטער, דאָס פארטרויטע געלט צוריק ארויספאָדערנ.
עמעס, כאָלילע, ס'האָט נאָכ דערביַיַ ניט געהאלטנ בא מוישענ, מיט דער שלעכטער יעדיע האָט נאָכ געהאלטנ וויַיַט.  מע האָט דאָכ, ווי געזאָגט, ווי וויַיַט מעגלעכ די מיַיַסע מיט די פּריצימ געטישקעוועט.  מע האָט זי צומ ברייטנ אוילעמ ניט דערלאָזט, אונ אליינ יענעמ אוילעמ האָט זיכ דאָס ביכלאל אפנ זינענ ניט געלייגט, אפילע ווענ מע האָט אימ יאָ דערציילט אונ ס'האָט יאָ צו זיַיַנ אויער דערגרייכט:  "אייסעכ, וואָס פאר א פּריצימ אונ וואָס פאר א שיסנ?  אונ אז יאָ געשאָסנ, איז וואָס?  צו זייערע קעפּ!  צו זייערע הענט-אונ-פיס!  מאיאסעניקעס!  אָבער וואָס האָבנ דענ דערצו כאָשעווע אונ אָנגעזעענע באלעבאטימ, ווי אזא ווי מוישע מאשבער, פאר א שיַיַכעס? – ניינ, ס'גלייבט זיכ ניט אונ לייגט זיכ ניט אפנ סייכל"...  אזוי האָבנ צוערשט געטראכט אלע, ביפראט האָבנ זיכ ניט געקענט גלייבנ אזוינע ליַיַט, וועגנ וועלכע מיר האָבנ דאָ נאָרוואָס גערעדט, יענער שיכט, מישטיינסגעזאָגטע קרעדיטאָרנ – מענטשנ האלב-דערשלאָגענע, וואָס גייענ קיינמאָל פונ זייער אָרעמענ קריַיַז אינטערעסנ ניט ארויס, וואָס מע לעבט נישתיק אונ פונעמ נישטיקנ לעבנ שפּאָרט מענ נאָכ אָפּ א גראָשנ א נישטיקנ, מע היט אימ, ווי דאָס אויג אינ קאָפּ, מע בינדט אימ, מע קניפּלט אימ, ביז ס'קליַיַבט זיכ אָנ א שיינ קוימ-דערלעבטע סומע, וועלכע מע זאָל קאָנענ ליַיַטיש טראָגנ אונ אינ ליַיַטישע הענט זי אוועקלייגנ;  אונ וואָס, אגעוו, דערצו, צו אָט דעמ טראָגעניש, פלעגט מענ זיכ קעסיידער אָנטאָנ די יאָנטעוודיקע קאפּאָטע, אונ אז מע איז געקומענ אהינ, צו וועמענ מע האָט געבראכט דאָס געלט, – צומ גרויסנ געלט-כאָשעוו – איז מענ געשטאנענ, ווי אנ אָרעמאנ פאר דער טיר, גליַיַכ מע דארפ דאָ פונ יענעמ גאָר די גרויסע טויווע...
אָט די ליַיַט, זאָגנ מיר, איז אפילע ווענ די מיַיַסע-פּריצימ האָט צו זיי יאָ דערגרייכט, האָבנ זיי ניט פארשטאנענ איר באטיַיַט ניט פאר יענעמ, מיט וועמענ זי האָט געטראָפנ, אונ אוואדע, אונ אוואדע ניט פאר זיי אליינ, וואָס "וואָס האָט דאָס צו זיי פאר א שיַיַכעס, וואָס גייט עס זיי אָנ?" – אונ זיי האָבנ פאר דער גאנצער מיַיַסע ווי געהאט וואטע אינ אויער...
דאָכ, אפ וויפל די מיַיַסע איז פאָרט באוווּסט געוואָרנ, אונ מע האָט גענומענ פונ איר רעדנ, אונ אפ וויפל אויכ אזוינע, האלב-געמיינע ליַיַט, האָבנ זיכ פונ איר דערוווּסט, איז כאָטש ניט באנעמענדיק, ווי געזאָגט, דעמ גענויענ באטיַיַט פונ דער געשעעניש, דאָכ האָבנ זיי פונ עפּעס א טעמפּנ פאָרגעפיל זיכ אָנגעהויבנ באומרויִקנ אונ פאר זייערע אויסבאהאלטענע אונ ציטערדיקע קניפּלעכ דערשמעקט סאקאָנע.
מע האָט דערומ דעמלט געקאָנט טרעפנ יעדנ אזא איינעמ, ווי ער איז אינמיטנ א פרימאָרגנ, פונ זיַיַנ געמיינער באשעפטיקונג אָפּגעריסנ, אהיימ געקומענ, אונ שטייענדיק פאר אנ אלטמאָדישער קליידער-שאפע, אָדער איבערגעבויגנ איבער א באנק-בעטל, ווענ אינ שטוב איז קיינ שאפע ניט געווענ, האָט ער פונ צווישנ אנדערע שטוב-מאלבושימ, פונ וועלכע ס'האָט געשמעקט מיט שימל אונ מיט נילי, ארויסגענומענ די יאָנטעוודיקע קאפּאָטע, זיכ איבערגעטאָנ, אונ אינ מיטנ העלנ טאָג אהינ, אינ מוישע מאשבערס קאָנטאָר, זיכ אוועקגעלאָזט.
זיי האָבנ זיכ אהינ אריַיַנגעשטעלט נישט צו דער ציַיַט, נישט קיינ געוווּנטשענע אונ האלב-פארשעמטע, אונ נישט האָבנדיק קיינ ווערטער אינ מויל, ווי ביכלאל ווענ מע קומט פארנ הויכנ גראד מענטשנ אונ געשעפטנ, ווענ דאָס אייגענע לאָשנ קלעקט נישט – האָט אזא ייִד דעמלט, לאָמיר זאָגנ, וואָס האָט געקליבנ געלט פאר א טאָכטער, אָדער אזא, וואָס האָט  געשפּאָרט געלט אפ עפענענ א קלייטל, – גענומענ אפ א מינ שטומ-לאָשנ צו בעבענ:
– ער האָט געהערט...  אינ שטאָט עפּעס גייענ אומ קלאנגענ...  איז וואָלט עפשער מעגלעכ געווענ, מע זאָל אימ איצט, טאקע איצט, טאקע היַיַנט, הייסט עס, זיַיַנ געלט ארויסגעבנ?
– וואָס איז געשענ? – פלעגט מענ אינ קאָנטאָר דעמלט פרעגנ, – וואָס, דער זמאנ פונ זיַיַנ וועקסל האָט זיכ געענדיקט?
– ניינ, דער זמאנ נאָכ ניט, – האָט יענער געזאָגט, – ווער רעדט דענ פונ זמאנ?  פונ מיַיַנטוועגנ וואָלט עס געקאָנט ליגנ עטלעכע זמאנימ, נאָר אז די שטאָט רעדט, אז ס'גייענ אומ קלאנגענ...
– וואָסערע קלאנגענ? – פלעגט מענ שוינ בא אזא א פרעג טאָנ מיט בייזער.
– אז עפּעס פּריצימ האָבנ, זאָגט מענ, געשאָסנ...
– איז וואָס, – פלעגט מענ זיכ וויצלענ, – האָט עס אינ איַיַכ געטראָפנ?  גייט געזונט! – פלעגט מענ אזוינע וויַיַטער זאָגנ, – אז דער זמאנ וועט זיכ ענדיקנ אונ איר וועט וועלנ איַיַער געלט, וועט מענ עס איַיַכ אָפּגעבנ בעקאָוועד גאָדל, אָבער פארנ זמאנ איז קיינ געלט ניטאָ, פארנ זמאנ גיט מענ ניט, גייט געזונט!
אזוי פלעגנ ענטפערנ די אָנגעשטעלטע, די בוכפירער, וועמענ ס'איז איבערגעגעבנ געווענ מיט אזוינע ליַיַט האָבנ צו טאָנ, אונ יענע פלעגנ אוועקגיינ מיט דעמ, מיט וואָס זיי זיַיַנענ געקומענ, אָבער שוינ געטרייסטע אליינ דערפונ, וואָס זיי האָבנ, צוליב באזוכנ די קאָנטאָר, די שבעסדיקע קאפּאָטע אָנגעטאָנ אונ דערמיט אליינ האָבנ זיי זיכ שוינ געפילט, ווי שטיקלעכ שוטפימ צו דער קאָנטאָר.
אנ אנדערער פונ יענע ליַיַט, א מער דרייסטער אונ ווייניקער מוירע-האָבנדיקער, אזא, וואָס די ווייניקער מוירע האָט זיכ אימ גענומענ פונ דעמ צו גרויסנ אומרו, וואָס האָט אימ באהערשט, – אזא איינער האָט פונ לעכאטכילע אָנ, גליַיַכ ווי ער האָט זיכ אינ קאָנטאָר אריַיַנגעשטעלט, די קלענערע אָנגעשטעלטע אויסגעמיטנ, אונ אז מע האָט אימ געפרעגט, וועמענ באדארפ ער, האָט ער גליַיַכ געזאָגט אונ אָנגערופנ די נעמנ פונ די באלעבאטימ:
– צו רעב מוישע מאשבער, אָדער צו זיַיַנ איידעמ, וואָס פארביַיַט אימ.
– אונ עפשער קאָנט איר דאָס אונדז זאָגנ? – האָבנ אָנגעשטעלטע געענטפערט, – די באלעבאטימ זיַיַנענ פארנומענ.
– נישקאָשע, מיר קאָנענ אויסווארטנ.
אונ אזוינע האָבנ זיכ טאקע אויסגעווארט, ביז זיי זיַיַנענ אליינ צו מוישענ אריַיַנגעלאָזט געוואָרנ, וועלנדיק זיכ איבערציַיַגנ, צי איז טאקע עמעס, וואָס מע זאָגט, ווי האלט ער זיכ, ווי זעט ער אויס אונ ווי אזוי טוט ער מיט באלכויוועס רעדנ, וואָס דערפונ וועט קלאָר ווערנ, אפ וויפל איז עמעס דאָס, וואָס מע רעדט, אָדער אפ וויפל איז די מיַיַסע אויסגעטראכט אונ שעקער.
אפ מוישע מאשבער האָבנ אייניקע אזוינע באזוכנ געמאכט זייער א שווערנ איַיַנדרוק.  ער האָט נישט איינ מאָל געוואָלט אָנשריַיַענ, זיי קימאט ארויסטריַיַבנ, נאָר אזוי ווי די לאגע איז טאקע געווענ א געענגטע, אונ אזוי ווי א שלעכטע מינע בענעגייע אזא סאָרט קרעדיטאָרנ קאָנ שלעכט אויסגעטיַיַטשט ווערנ אונ זיכ צעטראָגנ צווישנ אלע איבעריקע, האָט ער דערומ אלצ געזענ זיכ אָפּצוהאלטנ פונ קאס אונ בייזער;  אָבער ס'האָט אימ היפּש געקאָסט:  נאָכנ ארויסגיינ פונ אזא איינעמ אונ נאָכ אזא שלימאזלדיקנ באזוכ האָט מוישע אינ דער שטיל געזיפצט, איז געבליבנ לאנג זיצנ אינ דעמ שטול פארזונקענ, ס'האָט אימ אָפט אָטעמ אויסגעפעלט, אונ ער האָט געזוכט דעמ מאנטל אפ אינ גאס אוועקגיינ.
ערגער:  ס'זיַיַנענ געווענ אזוינע, וואָס די קאָנטאָר איז זיי געווענ ווייניק, אונ זיי האָבנ זיכ צו מוישע מאשבער אהיימ אוועקגעלאָזט.  דאָס זיַיַנענ געווענ אזעלכע, וועלכע האָבנ זיכ געהאלטנ פאר שטיקלעכ קרויווימ, אָדער וואָס זיַיַנענ מיט מוישע מאשבער געפאָרנ צו איינ רעבנ, געדאוונט מיט אימ אינ איינ קלויז, אאוו.   זיי האָבנ אָפּגעציפערט די ציַיַט, ווענ ער איז אינ דער היימ ניט געווענ, אונ האָבנ זיכ צו גיטעלענ אָדער צו מוישעס טעכטער געווענדט.  שוינ גליַיַכ פונ אָנהייב האָבנ זיי גענומענ רעדנ מיט אזא טאָנ, גליַיַכ ס'האלט ערעוו א זיכערנ אָנזעצ, אונ זיי קומענ מיט ווייכע רייד פאר גיטעלעס אונ פאר אירע טעכטערס פיַיַנעמ געוויסנ זיכ קלאָגנ אונ איַיַנטיַיַנענ:
– וועמענ, וועמענ, אָבער זיי, די קרויווימ?...  פונ וועמענ, פונ וועמענ, אָבער פונ אזא, ווי מוישע, האָבנ זיי זיכ אזוינס ניט געריכט...
– וואָס געריכט?  וואָס אזא, ווי מוישע? – פלעגנ גיטעלע אונ אירע טעכטער בא אזוינע ליַיַט זיכ דערפרעגנ, נישט פארשטייענדיק, אפילע אינ וואָס דאָ גייט.
– אז מע האָט געשמועסט "אינ גוטע הענט", "א באָטועכ" – איז ווער איז דענ א גרעסערער באָטועכ, ווי מוישע, – האָבנ יענע געענטפערט.
– איז וואָס ווילנ זיי? – האָט מענ בא זיי געפרעגט.
– זייער געלט ווילנ זיי!
– איז וואָס זיַיַנענ זיי געקומענ אהער?  דערופ איז דאָ א קאָנטאָר.  מע האָט בא זיי דאָ ניט גענומענ, אונ דאָ ווייסט מענ פונ גאָרניט, דאָ מאכט מענ קיינ געשעפטנ ניט.
אזוי האָט מענ זיי געענטפערט.  אָבער שטיל, ווענ יענע ליַיַט זיַיַנענ ארויס פונ שטוב, ווי מע האָט גאָר דערזענ זייערע פּלייצעס צו דער טיר אויסגעקערעוועט, אזוי האָט גיטעלע אלעמאָל דעמ צימער, וווּ זי האָט זיי אופגענומענ, פארלאָזט, איז אוועק צו זיכ, אונ דאָרט אמאָל א טרער אונ אמאָל מער אָפּגעווישט.


* * *


יאָ, די לאגע איז גאָר ניט געווענ פייגלדיק, אונ דאָ ווילנ מיר א סאָד דערציילנ.  ס'האָט געהאלטנ דערביַיַ, אז צו יענער ציַיַט האָט נאָכעמ לענטשער, מוישע מאשבערס ייִנגערער איידעמ, פארטראכט פונ געשעפט זיכ אָפּטיילנ.
ער האָט ביז אהער געארבעט צוזאמענ, אפ שוטפעס, דה. ער האָט פונ דער אלגעמיינער קאסע ארויסגענומענ, ערשטנס, דאָס וואָס ער האָט באדארפט צו זיַיַנ שטוב-אונ פאמיליע-אויסהאלט, אונ אויסער דעמ, נאָכ אפ געוויסע פּראָצענטנ רעוועכ, דה., אז נאָכ יעדנ יאָר-באלאנס האָט ער געקאָנט זענ:  אויב דאָס יאָר איז געווענ גוט, דאָס געשעפט געוואקסנ, זיַיַנענ געוואקסנ אויכ זיַיַנע פּראָצענטנ, אויב ניט – אויכ זיַיַנע פּראָצענטנ ניט, וואָס, אגעוו געזאָגט, האָט זיכ עס די לעצטע יאָרנ זעלטנ-ווענ געטראָפנ, וויַיַל די גאנצע ציַיַט האָט דאָס געשעפט געהאלטנ אינ איינ שטיַיַגנ.
איצט אָבער האָט נאָכעמ געזאָגט:  ניינ, ס'איז ציַיַט אוועקגיינ.  מעגלעכ, אז אויסער דער שלעכטער לאגע אינ געשעפט, האָט דאָ אויכ א ביסל זיַיַנ כאראקטער צוגעשפּילט – דאָס, וואָס פונ דער ערשטער מינוט, זינט ער איז אינ שטוב אָנגעקומענ, איז ער געקומענ מיט א מיטגעבראכטער יערושע פונ עפּעס א געוויסנ שטאָלצ, וואָס די גאנצע מישפּאָכע זיַיַנע האָט, וויַיַזט אויס, פונ אייביק אָנ געטראָגנ אינ בלוט, האָבנדיק צו טאָנ מיט פּאָליאקנ, האנדלענדיק מיט זיי אונ זיכ פיל לערנענדיק פונ זייערע מידעס.
מע האָט דאָס גליַיַכ געקאָנט זענ אפילע פונ דער באָבע זיַיַנער, פונ דער באָבע קריינצי, וואָס איז געקומענ אפ זיַיַנ כאסענע סיַיַ אנדערש אָנגעטאָנ, ווי אלע וויַיַבער אינ איר עלטער, סיַיַ אינ איר האלטנ זיכ אונ אינ איר שיינ ריידנ, ווענ זי האָט אלעמאָל א פּויליש וואָרט, א ווערטל אריַיַנגעשטעלט;  סיַיַ אינ אלצ – אפילע אינ צוקער-געבעקס, וואָס זי האָט פונ איר קאמענעצ מיטגעבראכט: – עפּעס האלב-וויַיַסע, האלב-שווארצע טאָרטנ, פּריצישע מאלכעס-ברויטנ מיט געצוקערטע פרוכטנ אא., סיַיַ אינ איר צוגיינ פאר דער כופּע צו דער קאלע אונ איר אויספאריכטנ א שטיקל צירונג נישט אפנ ייִדישנ, נאָר פּריצישנ מאניר.
"די באָבע-פּשעפּראשעמ" – איז איר נאָכ דער כאסענע בא מוישע מאשבער אינ שטוב א נאָמענ פארבליבנ.  ס'האָט זיכ געפילט טארומעס בענעגייע דער אלטער, וואָס זי האָט גליַיַכ פונ דער פור אראָפּקריכנדיק, געוווּסט זיכ צו שטעלנ בענעגייע אירע מעכוטאָנימ אזוי, גליַיַכ זיי דארפנ זיכ האלטנ גליקלעכ, וואָס זי האָט אפ זייער ערד א פוס אראָפּגעלאָזט, אונ, שוינ אָנהייבנדיק פונ דער באָבע קריינצי, ביז נאָכעמס מאמע, איר טאָכטער שיינצי, ביז נאָכעמענ אליינ, וואָס ער איז אָנ א טאטנ געווענ אונ איז געקומענ נאָר מיט צוויי וויַיַבער צו דער כאסענע – איז אלע זיי דארפ מענ די טריט קימאט אָפּבלאָזנ.
נאָכעמ האָט זיכ פונ דער ערשטער מינוט געהאלטנ אָפּגעזונדערט אונ אנ אויסגעטיילטער אינ שטוב סיַיַ מיטנ עסנ, וואָס ער האָט געגעסנ ווייניק, וויַיַל ער האָט שוינ פונ דער היימ א פיַיַנעמ מאָגנ-קאטאר מיטגעבראכט, סיַיַ מיט דער האלבאָשע, סיַיַ אפילע מיט די פּאפּיראָסנ, וואָס ער האָט גערייכערט אנדערע ווי אלע – עפּעס מינימ דאמענ-פּאפּיראָסנ, אונ נעכאמקע, זיַיַנ וויַיַב, האָט זיי אימ געמוזט אליינ אָנשטאָפּנ, אונ ער האָט זיי גערייכערט נאָר ביז האלב, אונ מיט דער אנדערער האלב פלעגט ער יעדעס מאָל צוגיינ צומ שפּיַיַ-קעסל, אפ זיי אָנשפּיַיַענ אונ זיי פארלעשנ.
ער האָט זיכ געהאלטנ אויסגענומענ.  מע האָט פאר אימ קיינמאָל ווי עפּעס ניט יויצע געווענ – פאר אלעמענ, דאָס וויַיַב, וועלכע ער האָט אָפט געמאכט וויינענ, אונ מע האָט געזענ, אז פונ אימ, פונ זיַיַנע אלקערדיקע קאפּריזנ, וואָס זי, דאָס וויַיַב, טראָגט זיי קיינמאָל נישט ארויס פאר דער שטוב אונ פארבאהאלט זיי אפילע פאר אירע עלטערנ, – אז פונ זיַיַנע קאפּריזנ ווערנ איר די באקנ אלעמאָל בלאס אונ "האלעוויַיַ, האָט מענ געזאָגט, דער סאָפ זאָל איר זיַיַנ א גוטער, זי זאָל, כאָלילע, ניט אריַיַנ אינ קיינ שלאפקיַיַט", וויַיַל אָפט האָט מענ געזענ, פלעגט זי שוינ אפילע אינמיטנ זומער זיצנ מיט א שאל אפ די אקסל:  עפּעס האָט זי געפרעסטלט.
ער האָט ווייניק גערעדט אונ מער געבורטשעט.  דעריקער איז ער פארנ וויַיַב יעדעס מאָל ארויס מיט אנ אנדער אומצופרידנקיַיַט.  אמאָל אומצופרידנ מיטנ עסנ, אמאָל מיט אנ אנדער זאכ, אונ הינטנארומ האָט ער איר אויכ אָפט וועגנ זיַיַנ באציִונג מיטנ שווער, מיט איר פאָטער, מוישע מאשבער, פירגעהאלטנ.  אמאָל נישט צופרידנ מיט דעמ, וואָס, ווי ס'האָט אימ געדאכט, האָט אימ יענער זיַיַנע פיייִקיַיַטנ ניט אזוי געשעצט, נישט געוווּסט, וועמענ ער האָט בא זיכ אונ וויִאזוי ער דארפ אימ טיַיַער האלטנ;  אונ אנ אנדערשמאָל געבורטשעט, האלטנדיק, אז מע באגייט אימ אינ געשעפט אנ אוולע, אז די פּראָצענטנ אינ שוטפעס זיַיַנענ אימ ווייניק, וויַיַל אזא, ווי ער, ווענ ער איז מיט אנ אנדערנ שוטעפ, וואָלט אימ יענער, אזוי האָט ער געהאלטנ, געוויס אָפּגעגילט.
ער האָט דערומ ביכלאל די גאנצע ציַיַט, זינט ער איז אָנגעקומענ, געטראכט, אז דאָס בעסטע וואָלט געווענ, ווענ ער איז אליינ, ווענ ער מאכט אליינ געשעפט – דעמלט וואָלט ער זיכ צעגאנגענ אונ גאָר אנדערע מינע פליגל באקומענ.  נישט האָבנדיק אָבער ביז אהער קיינ סיבע פאר אָפּטיילנ זיכ, מאכמעס די געשעפטנ האָבנ זיכ די גאנצע ציַיַט געהאלטנ אינ אזא הויכנ גראד, וואָס מע האָט באדארפט זיַיַנ דול אוועקצוּווארפנ א זאכ א געזיכערטע אונ ערשט אָנהייבנ גיינ זוכנ, אויסטראכטנ אונ אויסגעפינענ א ניַיַ געשעפט, וואָס,  ווי אינ יעדער ניַיַעמ, שטעקט דאָכ א שטיק ריזיקע, – האָט ער דערומ ביז אהער אופגעהאלטנ, פאר קיינעמ זיַיַנע האָנאָרעוואטע געדאנקענ נישט ארויסגעזאָגט, נאָר, ווי געזאָגט, פארנ וויַיַב אמאָל, אי דאָס הינטנארומ, אי דאָס אויכ זייער זעלטנ.
איצט אָבער, ווענ דאָס רעדל האָט זיכ מיטאמאָל פארהאקט, איז נאָכעמ ארויס מיט טיַיַנעס.  ס'האָט אימ אָנגעהויבנ דאכטנ, אז ס'איז נישט זיַיַנ גוירל, נאָר זיַיַנ שווערס:  יענער איז שוינ עלטער אונ, מעגלעכ, זיַיַנ יאריד שוינ אָפּגעפאָרנ, אונ ער, נאָכעמ, נאָכ יונג, אונ ער איז פונ יענעמס שלעכטנ שליטוועגס נישט מעכוּיעוו צו ליַיַדנ.  איצט, האָט ער געטראכט, איז די ריכטיקע ציַיַט, ווענ ער דארפ זיכ וואָס גיכער ארויסכאפּנ אונ פונ דער הייסער סאקאָנע, קאָלזמאנ ס'איז נאָכ ציַיַט, מיט נישט קיינ אָפּגעבריטנ פוס ארויס.
ער האָט נאטירלעכ, אויכ איצט נישט פארנ שווער אונ נישט פאר קיינעמ אָפנ דאָס נישט ארויסגעבראכט, וויַיַל אזוי גראָב איז ער דאָכ נישט געווענ, ער זאָל אינ אזא ציַיַט גאָר קומענ וועגנ אזוינס צו ריידנ.  מ'וואָלט דאָכ אימ אָנגעקוקט, ווי אנ אויסוווּרפ.  אזוי, אז פאר קיינעמ טאקע נישט, נאָר פארנ וויַיַב, פאר נעכאמקענ, וואָס איז שוינ די לעצטע ציַיַט, ביפראט איצט אומ הארבסט, ביפראט נאָכ די לעצטע ציַיַט, ווענ דאָס הארצ האָט זיכ איר שטארק געשראָקנ פאר איר פאָטער אונ מוטער, צוזעענדיק, אז עפּעס אינ איר פאָטערס גליק ברעכט זיכ, – איצט, ווענ זי איז שוינ גאָר אָפט אינ א ווארעמער שאל געזעסנ אונ זיכ אָפט געקוטעט, איז נאָכעמ, איינמאָל אנ אפדערנאכט, מיט איר אליינ אינ זייער אלקער פארבליַיַבנדיק, מיט זיַיַנע טיַיַנעס אונ פארבאהאלטענע מיינענ ארויס.  ער האָט געוווּסט, אז זי וועט קיינעמ נישט זאָגנ, קיינעמ נישט דערציילנ, אפילע ניט דער מוטער.  אינ ערגסטנ פאל וועט זי שטילערהייט, אינ דער שאל זיצנדיק, לאָזנ א טרער,  אָבער דערפאר האָט ער זיכ נישט אָפּגעשטעלט, אונ דאָס האָט אימ, וויַיַזט אויס, ווייניק געקימערט.
ער האָט געטיַיַנעט:
– יעדער דארפ זענ זיַיַנ טאכלעס.  טאטע-מאמע – טאקע גוט אונ ווויל, אָבער זיי, נאָכעמ אונ נעכאמקע, זיַיַנענ שוינ אויכ טאטע-מאמע, האָבנ שוינ אויכ קינדער אונ דארפנ זיי באזאָרגנ.  בא איר טאטנ האלט שלעכט.  ס'זאָגט אימ עס נאָכ דערוויַיַל קיינער, מע שאנעוועט אימ.  פאר נאָכעמענ אָבער שעמט מענ זיכ ניט, אונ מע דארפ זענ, מיט וואָס פארא בליקנ ס'באגעגענענ אָדער ס'באגלייטנ אימ אמאָל א צאלי דערבארעמדיקער, בעשאס ער, איר טאטע, קומט צו גיינ אינ קאָנטאָר אָדער גייט אוועק פונ דאָרט.
– זי דארפ וויסנ, אז יענע, אָט די שאָלעמ שמאריאָנעס אונ די צאלי דערבארעמדיקערס אא. זייער גליַיַכנ פּארשוינענ ווייסנ אמאָל בעסער די באלאנסנ פונ די, מיט וועלכע זיי מאכנ געשעפטנ, – א סאכ מער ווי אליינ די אייגנטימער פונ די געשעפטנ.  ס'א קלאל:  וויל מענ וויסנ, ווי עמעצער פונ די סאָכרימ האלט, אזוי דארפ מענ א קוק טאָנ אפ א שמאריאָנענ אונ א צאלינ, זענ, וויאזוי זיי האלטנ זיכ מיט אימ, מיטנ סויכער, אינ פּאָנעמ אונ אונטער די אויגנ.  דאָס איז שוינ די ריכטיקסטע אונ זיכערסטע מאָס.  אונ פונ איר, נעכאמקעס, טאטנ האלטנ זיי זיכ שוינ בא אָפּקערעווענ.  אונ אזויווי זיי האָבנ אימ פריִער געדינט געטריַיַ, ווי די הינט, אזוי זעענ זיי איצט נאָר זייערע נוצנ:  ערשטנס, זיי זאָלנ אליינ ניט געשעדיקט ווערנ, דה. אויב זיי שטעקנ מיט אייגנ געלט – זענ, וואָס גיכער מיט דעמ ארויס;  אונ אויכ אפילע די נאריַיַעטע געלטנ, דה. אזא געלט, וואָס דורכ זייער פארמיטלונג איז דאָס איר טאטנ געליִענ געוואָרנ – זענ אויכ יענע אנטליַיַער ארויסראטעווענ, זיי אינ קורס האלטנ אונ זיי אייצענענ, אז בא די ערשטע מעגלעכקיַיַטנ, באמ ערשטנ אויסגעגאנגענעמ וועקסל-טערמינ זאָלנ זיי זיכ מיט זייערע געלטנ ארויסרוקנ.
– מיט איינעמ וואָרט, זיי היטנ איצט די נעשאָמע פונ געשעפט.  ס'איז רעכט היַיַנט, ס'איז רעכט מאָרגנ, איז אויב די לאגע וועט זיכ נישט בעסערנ, זאָלנ זיי שוינ די ערשטע דעמ שלעכטנ שעמ ארויסלאָזנ, אונ דעמלט וועט אינ א שיינעמ טאָג די קאָנטאָר באפאלנ ווערנ פונ די באלעכויוועס, ווי פונ בינענ:  מע וועט ריַיַסנ פונ די הענט, מע וועט ריַיַסנ בא די פּאָלעס, מע וועט זידלענ, שעלטנ, ווי ס'געשעט אינ אזוינע פאלנ.
– אזוי איז די לאגע.  קלאָר, אז אינ א שיינעמ טאָג קאָנ דאָ ליגנ דער דאכ אפנ קאָפּ.  קלאָר, אז דאָ קאָנ זיכ מיטאמאָל אזוי אלצ פארדרייענ, אז מע זאָל ניט וויסנ, וווּ מיַיַנס, וווּ דיַיַנס, אונ ווער ס'וועט דאָ שטעקנ אינמיטנ, מוז ניזעק ווערנ.
– איז וואָס וויל ער אונ אנטקעגנ וואָס זאָגט ער דאָס? – ער זאָגט דאָס אנטקעגנ דעמ, וואָס ער איז אינמיטנ, אנטקעגנ דעמ – וואָס נישט מיר, נישט דיר אונ פאר קיינעמס זינד קאָנ אויכ ער דאָ אריַיַנגעצויגנ ווערנ, אונ זיַיַנ גאנצע ביזאהעריקע האָרעוואניע זאָל דאָ ביז א מינדסט פארלוירנ גיינ.
נאָכעמ, בעשאס ער האָט דאָס אלצ פארנ וויַיַב אויסגעלייגט, איז אומגעגאנגענ אינ אלקער הינ אונ צוריק אונ פונ וואנט צו וואנט געשפּאנט, דערביַיַ האָט ער אָפט גערייכערט אונ אפ די האלב נישט דערייכערטע פּאפּיראָסנ געשפּיגנ אונ וויַיַטער פארייכערט.  נעכאמקע דערביַיַ איז קרענקלעכ אינ שאל איַיַנגעהילט געזעסנ, זי האָט אימ אָפט נאָכגעקוקט בייסנ אומגיינ, געשוויגנ, אונ נאָר די באקנ האָבנ זיכ איר געבלאסט.  זי האָט געווארט, אָבער דאָס הארצ האָט איר שוינ פאָרויסגעזאָגט, וווּהינ ער, איר מאנ, צילט, וויַיַל איידער ער האָט דאָס נאָכ געזאָגט, איז דאָס אימ שוינ ווי אפ די ליפּנ געווענ צו זענ:  זיכ אָפּטיילנ.
"אָפּטיילנ!"  זי, ווי איר עלטערע שוועסטער, ווי איר פאָטער אונ מוטער, ווי אלע ביז אהער אינ שטוב, האָבנ קיינמאָל אזוינס גאָר אפנ געדאנק ניט געקאָנט דערלאָזנ.  ערשטנס דערפאר, וויַיַל ביז אהער איז די נויט אינ דעמ ניט געווענ;  צווייטנס – איצט, ווענ די נויט עפשער יאָ, איז ווי קאָנ דאָס געמאָלט זיַיַנ: – אינ א שטוב, וווּ אלצ איז איינס, אלעמענס אייגנס – איינ קאסע, איינ לופט, איינ אָטעמ, אונ וווּ ביז אהער איז קיינמאָל ניט געווענ אָפּצוטיילנ איינעמס אינטערעסנ פונעמ אנדערנס מיט גאָרניט, ווי אינ גרויסיקיַיַטנ, אזוי אינ קלייניקיַיַטנ, – אינ א שטוב, וווּ אלצ, אפילע די קינדער פונ די פארשיידענע עלטערנ, האָבנ אויסגעזענ, ווי בעשוטפעס, – וווּ מיַיַנס אונ דיַיַנס איז קימאט קיינמאָל ניט געווענ צו הערנ – איז ווי נעמט מענ עס פּלוצעמ, ביפראט אינ א מאָמענט, ווענ דער פאָטער איז אזוי געענגט , אזוינס גאָר אפ דער מאכשאָווע?
נאָכעמ האָט זיכ געדרייט, ווי ער איז ניט קיינ אייגענער אינ שטוב, דה. ווי ניט קיינ קינד, נאָר ניט מער ווי אנ איידעמ, אָבער דאָכ איז אימ די זאכ פּריקרע געווענ, ניט נאָר אפילע פאר זיַיַנ שווער אונ שוויגער, נאָר אפילע פארנ אייגענעמ וויַיַב פּריקרע דאָס ארויסצוזאָגנ.  דאָכ האָט ער דאָס געזאָגט, דאָס וואָרט:  זיכ אָפּטיילנ.
לאנג האָט שוינ דאָ נעכאמקע דעמ געשפּרעכ נישט געקאָנט אויסהערנ.  זי האָט זיכ אופגעהויבנ פונ אָרט, וווּ זי איז ביז אהער געזעסנ, אונ נאָכעמ האָט געזענ, אז זי וויינט.  ער האָט זי געשאנעוועט אונ שוינ אינ יענעמ אפדערנאכט וועגנ יענעמ איניענ מער ניט פאָרגעזעצט.  אָבער וואָס א טאָג האָט זיכ אינ אימ אלצ מער דער געדאנק געשטארקט, וואָס א טאָג האָט ער אלצ מער ריַיַעס אריַיַנבאקומענ, אז אינ געשעפט איז צאָרעס, אונ אז, אינ איינעמ א טאָג קאָנ זיכ דאָ אלצ איבערקערנ.  ער אליינ האָט אָבער קיינ מוט ניט געהאט וועגנ דעמ מיטנ שווער, מיט מוישע מאשבער, אינ אנ ערנסטנ געשפּרעכ זיכ אריַיַנלאָזנ, אונ ער האָט דערומ איינמאָל אינ א בריוו צו זיכ אהיימ וועגנ דעמ אָנגעשריבנ.
ער פלעגט אָפט שריַיַבנ.  ער האָט די גאנצע ציַיַט מיט זיַיַנ היימ פארבינדונג געהאלטנ, אונ אויכ נאָכ איצט, ווי ייִנגלוויַיַז, געהאלטנ די באָבע קריינצי אונ די מאמע שיינצי פאר כאכאָמעס, וואָס אינ אנ ענגער ציַיַט מעג ער זיכ נאָכ פילנ ווי א קינד אונ צו זיי זיכ נאָכ אנ אייצע ווענדנ.
ער האָט געלאָזט פאלנ אינ בריוו, צווישנ אנדערנ, אזא פּאָר ווערטער, וואָס ער האָט געוווּסט, אז זיי וועלנ אופריַיַסנ:  מע וועט דאָרט פארשטיינ, אז כאָטש נאָכעמ שוינ א גרויסער, שוינ גענוג זעלבשטענדיק, דאָכ שאדט ניט, באזונדערס אינ שווערע ציַיַטנ, אימ אמאָל א האנט דערלאנגענ, ביפראט ווענ ער ווענדט זיכ.
"לאמי זקנתי ולאמי הורתי היקרות[33], האָט ער געשריבנ, תודה לאל[34], מיר זיַיַנענ אלע, באָרעכ האשעמ, בקו החיים[35], נאָר נעכאמקע תחיה[36] פילט זיכ פונ ציַיַט צו ציַיַט נישט איבעריק, קוטעט זיכ אינ שאלנ, וויַיַל ס'איז איר עפּעס באשטענדיק קאלט.  זי זעט טאקע אויס ניט גוט אויכ.  די געשעפטנ באמ שווער בזמן האחרון[37] – נישט געהויבנ.  ער איז פארדרייט.  דערצו נאָכ האָט געטראָפנ א מיַיַסע מיט פּריצימ, וואָס ס'שמעקט מיט א שטיק בילבל.  ער, דער שווער, האָט צו דעמ קיינ שיַיַכעס, פילט זיכ אינ גאָרניט, נאָר מיט וואָס ס'קאָנ זיכ ענדיקנ, ווייסט מענ ניט.  וואָס געהער אימ אליינ, זיַיַנע אייגענע געשעפטנ, הייסט עס, איז ער דאָכ אָפּהענגיק פונעמ שווער, מיט אימ געבונדנ, וויַיַל שוטפעס, אונ וואָס ס'טרעפט איינעמ, מוז דאָ טרעפנ א צווייטנ, אונ ס'איז געמאָלט, אז מע זאָל אמאָל ליַיַדנ פונ פרעמדע גויראָלעס.  מע זאָל אימ דאָ ניט שלעכט פארשטיינ:  צומ בילבל האָט ער, נאָכעמ, קיינ שומ שיַיַכעס ניט, נאָר צו די שלעכטע געשעפטנ – יאָ.  מ'קאָנ דאָ ניט וויסנ מה ילד יום[38] – וואָס דער מאָרגנדיקער טאָג וועט ברענגענ.  ער וואָלט זיכ באדארפט מיט עמעצנ אויסייצענ, נאָר ער האָט ניט מיט וועמענ.  נעכאמקע איז ניט דער מענטש, אונ דער שווער אליינ איז א שטארקער נוגייע בדבר[39].  ער, נאָכעמ, וואָלט דאָ געוואָלט מאכנ א טריט אָנעמ שווער, ער וואָלט געוואָלט פונעמ עסק ביש[40] א פוס ארויסשטעלנ, נאָר ווי מאכט מענ דאָס?  מע וואָלט דאָ עפשער באדארפט הילפ פונ א זיַיַטיקנ.  ודי לחכימא – ס'איז גענוג א קלוגנ א וווּנק" – האָט דאָ נאָכעמ דעמ בריוו-שריַיַבנ פארענדיקט מיט אזא שטיקל נוסעכ, ווי מע שריַיַבט נאָר צו מאנצבלענ-לאמדאָנימ אינ געוויסע איניאָנימ, ווענ מע וויל, אז יענע זאָלנ זיכ עפּעס אָנשטויסנ.
די פארשטעלטע וווּנקענ האָבנ די באָבע קריינצי אונ די מאמע שיינצי אינעמ וויַיַטנ קאמענעצ טאקע קלוג געמאכט אונ זיי געגעבנ אָנצוהערנ, אז בא נאָכעמענ דאָרט, אינ N, געשעט עפּעס אזוינס, וואָס ס'וואָלט א יוישער געווענ זיכ אריַיַנמישנ.
ס'איז ניט אוועק קיינ סאכ ציַיַט אונ אינ איינעמ א טאָג האָט זיכ טאקע די באָבע קריינצי קיינ N צוגעשטעלט.  זי איז געפאָרנ פריִער מיט א פור, דערנאָכ מיט דער באנ, אונ צומ שטוב איז זי צוגעפאָרנ מיט א שטאָטישנ פורמאן מיט גלעקער, אונ פונ אלע אירע נעסיִעס האָט זי אינ שטוב אריַיַנגעבראכט שוינ גאָר גאָר א זקיינע, אָבער נאָכ מיט א קלוגנ קאָפּ אונ מיט אויגנ, וואָס זעענ נאָכ, וואָס אינ א טיפ באהעלטעניש איז פארשטעקט.
זי האָט זיכ אינ שטוב ארומגעקוקט, אונ נאָכ א קורצער אונטערהאלטונג מיט איר נאָכעמענ אפ א קליינער וויַיַלע, האָט זי שוינ אלצ געוווּסט, וואָס דאָ טוט זיכ, געוווּסט, וואָס דאָ קומט פאָר, אונ מיט איר קלוגנ פּראקטישנ קאָפּ אויכ פארשטאנענ, וואָס פירצונעמענ.
זי האָט דעמ זעלבנ אפדערנאכט צוערשט מיט נעכאמקענ דעמ נייטיקנ געשפּרעכ געהאט, זי האָט געוואָלט, פאר אלעמענ, צוגרייטנ נעכאמקענ אונ זי אפ איר זיַיַט האָבנ.  זי איז צוגעגאנגענ צומ איניענ זייער פאָרזיכטיק, זי האָט געוווּסט, אז יעדער קינד טוט דאָכ וויי פארנ טאטנ, ווענ ס'געשעט אימ שלעכטס, אפילע נאָר דורכ פרעמדע, ביפראט דאָ – זענ דעמ טאטנ פונ זיַיַנ געדולע אראָפּנידערנ אונ נאָכ אליינ זיַיַנ דערצו א שטיק גוירעמ:  וואָס הייסט, נאָכעמ אונ נעכאמקע זאָלנ וועגנ טאטנ אזוינס גאָר קאָנענ טראכטנ?
– יאָ, טאקע גערעכט.  פונ דער אנדערער זיַיַט אָבער, – האָט די באָבע קריינצי גענומענ טיַיַנענ, – באנעמט ניט נעכאמקע, אינ וואָס דאָ גייט.  פארקערט, ס'גייט גאָר אינ איר טאטנס טויווע.  ער איז ניט דער ערשטער, אויכ ניט דער לעצטער, אפ דער וועלט געשעט אזוינס, אונ יעדעס מאָל דארפ מענ זיכ זענ באוואָרענענ.  ס'קאָנ גאָר זיַיַנ, אז מע דארפ דאָ נאָר א שלעכט שטיקל ציַיַט איבערווארטנ.  אונ אויב אזוי, איז דאָכ גליַיַכער, אז אנשטאָט דעמ, וואָס ווענ ס'ווערט ענג אינ געשעפט, אונ באלעכויוועס טרעטנ צו אונ ס'טרעפט אמאָל, אז ס'איז ניטאָ צו באצאָלנ, – איז אנשטאָט דעמ, אז אלע שוטפימ זאָלנ מיטאמאָל כאָרעוו ווערנ – טוט מענ אמאָל אזוי, אז מע לאָזט איינעמ פריִער ארויס פונעמ געשעפט, מע גיט אימ איבער אלצ, וואָס ס'לאָזט זיכ, מע שריַיַבט אלצ איבער אפ זיַיַנ נאָמענ, אונ דערנאָכ, אז די שלעכטע ציַיַט גייט איבער, אז מע צעצאָלט זיכ, אָדער אז מע צעצאָלט זיכ אפילע ניט, נאָר מע פארענדיקט מיט באלעכויוועס אפ קליינע פּראָצענטנ, קערט מענ זיכ צוריק אומ צו יענעמ, וועמענ מע האָט אימ אינ דער ענגער ציַיַט פארטרויט, אונ מע קאָנ זיכ וויַיַטעראמאָל די הענט צעפירנ, מע קאָנ וויַיַטער אלצ צוריק אופשטעלנ.
– מיט א פרעמדנ שוטעפ איז דאָס ניט אזוי גרינג דורכצופירנ, וויַיַל מיט א פרעמדנ דארפ מענ זיכ שטארק באוואָרענענ, אָבער מיט אנ אייגנ קינד, ווי אינ דעמ פאל מיט איר, מיט נעכאמקענ אונ מיט נאָכעמענ, איז וואָס קאָנ מענ זיכ דענ ווינטשנ בעסערס?
– זי מיינט, די באָבע קריינצי, אדעראבע;  זי מיינט, אז אויב נעכאמקע איז טאקע בעעמעס געטריַיַ איר טאטנ,  וואָלט זי גאָר אליינ דאָס באדארפט וועלנ.  וואָרעמ לאָמיר רעדנ, – האָט זי געזאָגט, – אינ ערגסטנ פאל:  אויב אפילע דעמ טאטנ וועט זיכ, כאָלילע, ניט איַיַנגעבנ דערנאָכ זיכ שטעלנ אפ די פיס, איז וואָלט דענ בעסער געווענ, אז צוזאמענ מיט אימ זאָלנ אויכ די קינדער גיינ צו גרונט?  ביפראט, אז ס'האלט גאָר ניט דערביַיַ, די געשעפטנ זיַיַנענ נאָכ גאָר ניט אזוי שלעכט, ס'איז נאָר דאָס יאָר א שלעכטס, אונ מע דארפ זענ זיכ איבערדרייענ, אויכ ביז די מיַיַסע מיט די פּריצימ וועט ווערנ אויס.
– מע דארפ ניט וויינענ.  אדעראבע:  זי אליינ, נעכאמקע, הייסט עס, דארפ זענ, אפ ווי וויַיַט זי קאָנ, נאָכעמענ דאָ אונטערהאלטנ, אונ אויב ס'וועט דערפונ זיַיַנ א רייד – זאָל זי דעמ טאטנ פארגנינגערנ דאָס הארצ אונ אימ געבנ צו פארשטיינ, אז ס'איז ניט קיינ גוואלד, אז אזוינע זאכנ זיַיַנענ שוינ נישט איינ מאָל געשענ, אונ גאָרניט:  סאָכרימ בליַיַבנ סאָכרימ, אונ מע דרייט זיכ איבער.
אזוי האָט די באָבע קריינצי געטיַיַנעט מיט איר אייניקל, דער שנור, אונ זי, נעכאמקע, ווי א ווייניק-דערפארענע אונ ווי אזא, וואָס האָט צו געשעפט קיינמאָל קיינ שיַיַכעס נישט געהאט אונ האָט ווייניק-וואָס אינ דעמ פארשטאנענ – האָט זיכ געלאָזט איבערעדנ.  כאָטש אפנ הארצנ איר שווער, אָבער קיינע דערווידערונגענ אונ קיינע טיַיַנעס אפ אָפּצוּווענדנ די באָבע קריינצי האָט זי ניט געהאט ארויסצושטעלנ.
די באָבע קריינצי האָט דערנאָכ שוינ מער נישט גערעדט דערפונ, ניט מיט גיטעלענ אונ אויכ מיט איר עלטער טאָכטער, מיט יודעסנ, ווי זי האָט עפשער פריִער יאָ בעדייע געהאט, נאָר זי האָט זיכ גליַיַכ צו מוישענ, צו איר נאָכעמס שווער, געווענדט:
– מעכוטנ, – האָט זי אימ אינ אנ אפדערנאכט שפּעטער נאָכ איר קומענ א זאָג געטאָנ אימ אָפּרופנדיק אינ א ווינקל, – מעכוטנ, כ'האָב איַיַכ עפּעס צו זאָגנ.  כ'האָב געוואָלט מיט איַיַכ עפּעס איבערעדנ, נאָר אפ פיר אויגנ.
דער געשפּרעכ איז דאָס מאָל פאָרגעקומענ אינ זאל, וווּ יעדעס מאָל נעמט מענ אופ א גאסט א כאָשעוו, אונ וווּ ביידע מיטשפּרעכער, מוישע אונ די באָבע קריינצי, האָבנ, ווי נאָר זיי זיַיַנענ אהינ אריַיַנגעקומענ, צויי פאָטעלנ פארנומענ, איינס אנטקעגנ אנדערנ.
די באָבע קריינצי האָט דאָס מאָל, צומ געשפּרעכ צוטרעטנדיק, זיכ פיל מער געמוזט באוואָפענענ, ווי צומ געשפּרעכ מיט נעכאמקענ, וויַיַל דאָ האָט זי דאָכ געהאט פאר זיכ דעמ, וואָס איז אי דער אייגנטימער, אי דער מערסט-באהאוונטער אינ דעמ איניענ, אויכ דער מער פארינטערעסירטער אונ דער מער ליַיַדנדיקער.  זי האָט זיכ דערומ טאקע דאָ היפּש געגרייט אונ היפּשע מינוטנ מוישענ מיט זיַיַטיקע שמועסנ פארנומענ, קעדיי נישט ארויספאָרנ מיטאמאָל מיט אזוינס, וואָס קאָנ פּלעטנ.
– מעכוטנ, – האָט זי אָבער לעסאָפ געזאָגט, צוטרעטנדיק צומ אייגנטלעכנ איניענ, – אוואדע פרעגט איר בא מיר קיינ אייצעס ניט, אוואדע דארפט איר ניט פרעגנ;  איר האָט, באָרעכאשעמ, אייער אייגענעמ קאָפּ אפ די פּלייצעס;  נאָר פאָרט, ווי אנ אייגענע, וואָלט איכ איַיַכ געוואָלט עפּעס זאָגנ, אונ אייגנטלעכ, צוליב דעמ בינ איכ איצט אראָפּגעקומענ.  די נעסיִע איז געווענ א שווערע, אונ ס'זיַיַנענ שוינ אויכ נישט די יאָרנ...  נאָר פונ נאָכעמס א בריוו האָבנ מיר, איכ מיט מיַיַנ טאָכטער, מיט איַיַער מעכוטענעסטע, פארשטאנענ, אז עפּעס דערזאָגט ער ניט.  האָבנ מיר באשלאָסנ אראָפּפאָרנ אונ א קוק טאָנ.  אגעוו, האָבנ מיר זיכ שוינ טאקע געוואָלט זענ מיט נעכאמקענ אונ מיט די אייניקלעכ אויכ, אונ דאָ האָב איכ זיכ דערוווּסט...  ס'איז מיר שווער איַיַכ פירצוהאלטנ, נאָר איכ האלט, אז איר, מעכוטנ, – א מענטש מיט אזויפיל פארשטאנד, אונ, ווי מע זאָגט, דארפ זיכ די וועלט בא איַיַכ לערנענ, – אז איר דארפט דאָ אנ ערנסטנ טראכט טאָנ, – ערשטנס, מיקויעכ זיכ אליינ, אונ צווייטנס, וועגנ די קינדער.
– ס'איז קלאָר, מעכוטנ, קיינ איבעריקע גוטע-פריַיַנט זיַיַנענ בא קיינעמ ניטאָ, ביפראט בא גרויסע סאָכרימ אשירימ, ווי איר, מעכוטנ, זאָלט לעבנ.  מע פארגינט ניט אונ מע וויל איַיַנשלינגענ.  ס'איז רעכט, אז איַיַער איצטיק פארדרייעניש איז אינדערעמעסנ גאָר ניט אזוי געפערלעכ, ווי געפערלעכ ס'קאָנ ווערנ, ווענ שלעכטע מענטשנ וועלנ דאָס נאָר וועלנ.  בא אונדז, סאָכרימ, איז דאָכ דעריקער דער נאָמענ:  נישט דער נאָמענ, איז אויס:  אויס מענטש, אויס קרעדיט, אויס אלצ.  אונ אינ איינעמ א טאָג קאָנ מיט יעדערנ פונ אונדז געשענ דאָס, וואָס איר ווייסט אליינ:  באלעכויוועס לויפנ זיכ אָנ, די אייגענע כויוועס ווערנ פארפאלנ, מע ווערט דערוואָרגנ אונ מע קאָנ פונ פארשלייפטנ שטריק נישט ארויס.  מע דארפ דערומ זענ עפּעס טאָנ באציַיַטנס.  איר האָט באָרעכאשעמ, געטריַיַע קינדער, אונ מיט זייער הילפ לאָזט זיכ דאָ פיל אופטאָנ.  וויִאזוי? – פארשפּאָר איכ איַיַכ זאָגנ.  קלאָר, אז אלצ פונ פארמעגנ, וואָס באלעכויוועס קאָנענ זיכ דערופ ארופווארפנ, דארפ באציַיַטנס איבערגעגעבנ ווערנ אינ אזוינע הענט, וווּהינ קיינ פרעמדע זאָלנ ניט דערלאנגענ;  אלצ, וואָס לאָזט זיכ, דארפ אריבערגעפירט ווערנ אפ געטריַיַע קינדערס נעמענ, – קלוימערשט, איר טרעט זיי אָפּ, טרעט זיי איבער.  זיי הייבנ אָנ ארבעטנ באזונדער, אונ איר אליינ דערוויַיַטערט זיכ אפ דערוויַיַל.  דאָס געשעפט מיטנ נאפט, לעמאָשל, גיט איר איבער איַיַער עלטערנ איידעמ, יאנקעלע גראָדשטיינ, די האנדלס-שיַיַנ ווערט גענומענ אפ זיַיַנ נאָמענ;  די קאָנטאָר – נאָכעמענ, די דירע קאָנ איבערגעשריבנ ווערנ אפ איַיַער וויַיַבס נאָמענ, אפ דער מעכוטענעסטעס, הייסט עס, אונ צירונג אונ געלט-מעזומענ קאָנענ אינ אנדערע זיכערע הענט אריַיַנגעלייגט ווערנ אפ ביז א ציַיַט.
– פארשטייט זיכ, אז דאָס אלצ איז אפ דעמ פאל, ווענ ס'האלט שוינ טאקע בא דער נויט.  ווענ מע דארפ זיכ שוינ טאקע, כאָלילע, "שטעלנ".
– ס'איז אוואדע דאָס שווער צו הערנ.  ווער ווייסט דענ ניט, אז א מענטש, ביפראט אזא, ווי איַיַכ, מעכוטנ, איז דער נאָמענ טיַיַערער, ווי אלצ, אז אפילע איינ מאָל נאָר צו דערהערנ דאָס שלעכטע וואָרט וועגנ זיכ, איז זאָל מענ טאקע באהיט ווערנ;  אָבער פונ אייגענער פּראקטיק קאָנ איכ איַיַכ זאָגנ (אונ פּראקטיק, ווי באוווּסט, מעג מענ זיכ לערנענ אפילע בא א ייִדענע), פונ אייגענער פּראקטיק קאָנ איכ איַיַכ זאָגנ, אז מע האָט דאָס געזענ שוינ אמאָל, ניט היַיַנט געדאכט, אויכ בא זיכ, באמ אייגענעמ מאנ, אויכ בא אנדערע.  אָבער דעריקער, אזויווי דער מיינ איז געווענ ניט, כאָלילע, יענעמ צו באראבעווענ, נאָר אינ אנ ענגער ציַיַט אפנ וואסער זיכ איבערהאלטנ, איז גאָרנישט:  איז געשענ, וואָס געשענ, אָבער ס'איז איבערגעגאנגענ, די וועלט איז, כאָלילע, ניט כאָרעוו געוואָרנ, אונ מיר זיַיַנענ געבליבנ מיר, אונ דער אייבערשטער אליינ איז אויכ געוויס אזוינע זאכנ מויכל.
– איכ זע, מעכוטנ, איר קוקט מיכ אָנ, איר פארשטייט ניט, ווי איכ האָב אזוינס גאָר געקאָנט ברעגענ פארנ מויל, אונ ביכלאל, וואָס איכ נעמ זיכ די רעכט צו זאָגנ מיַיַנ וואָרט אינ אזוינע איניאָנימ, אינ וועלכע איר וואָלט ניט דערלאָזט אפילע איַיַער אייגנ וויַיַב זאָל זיכ מישנ.  איכ זע, איר ווילט מיכ פרעגנ:  ווער האָט געשיקט נאָכ מיר, אונ ווער האָט מיר ביכלאל דערלויבט איַיַכ צו געבנ אייצעס, ביפראט אזא, וואָס אפילע איַיַער ערגסטער סוינע וואָלט, ווי איַיַכ דוכט, איַיַכ ניט געגעבנ.
– ס'אוואדע ניט אָנגענעמ, – ניט נאָר פאר דעמ, וואָס דארפ עס הערנ, נאָר אפילע דעמ, וואָס דארפ דאָס זאָגנ, ביפראט אנ אייגענעמ.  אָבער צוריק גערעדט, טאקע וויַיַל אנ אייגענער, טאקע וויַיַל געטריַיַ, מוז מענ דאָס אמאָל טאָנ אונ נעמענ אפ זיכ, עלעלהיי איַיַנגעבנ א ביטערנ רעצעפּט א כוילע.  אונ מיר מיט איַיַכ, מעכוטנ, זיַיַנענ דאָכ עפּעס אייגענע.  פארגעסט ניט,  מעכוטנ, אז מיר מיינענ דאָ נישט מער, ווי נאָר איַיַערע אונ אונדזערע קינדערס טויווע.  אזוי, אז שלעכטס אפ די סאָנימ, אונ מיכ קאָנט איר דאָ אינ גאָרנישט כוישעד זיַיַנ, אויסער נאָר אינ דעמ, וואָס איכ ווייס, אז אינ אזוינע פאלנ איז דער אייגנטימער אליינ קימאט קיינ צאד ניט:  ער איז בלינד, ער מיינט יעדעס מאָל נאָר צו ראטעווענ זיַיַנ קאָוועד, זיַיַנ נאָמענ, זיַיַנ האָנאָר, אונ זיַיַנע אייגענע זיַיַנענ דעמלט מעכוּיעוו אימ ארופירנ אפנ ריכטיקנ וועג אונ אימ דערוויַיַזנ, אז אפ קאָוועד דארפ מענ אמאָל מויכל זיַיַנ, דעמ האָנאָר פארבויגנ אונ טראכטנ דעריקער וועגנ איקער, אונ אז דער איקער איז דאָ, איז שוינ אלצ דאָ, איז אלעס איבעריקע קומט שוינ מעמיילע – אי דער קאָוועד, אי דער נאָמענ, אי דער האָנאָר, אלצ ווערט דערנאָכ צוריק אופגעשטעלט אונ קיינער געדענקט ניט דעמ נעכטיקנ אומקאָוועד, ווי מע געדענקט ניט דעמ נעכטיקנ טאָג.  אזוי, אז, מעכוטנ, הערט מיכ אונ פאָלגט אנ עלטערע,  וויַיַל כ'מיינ דאָ, כאָלילע, ניט קיינ בייז, נאָר אונדזער אלעמענס אונ אונדזערע קינדערס מאָרגענדיקנ גוטנ טאָג.
מוישע מאשבער האָט, אויסהערנדיק די לאנגע רעדע פונ דער באָבע קריינצי, געשוויגנ.  ער האָט פונ ציַיַט צו ציַיַט אפ איר עפּעס ווי יאָ געקוקט אונ נישט געקוקט.  מע האָט בעשומויפנ ניט געקאָנט ארויסזענ, וואָס פאר אנ ענטפער אזא-אָ רעדע וועט בא אימ ארויסרופנ, וויַיַל געטראָפנ האָט זי אימ שווער, אונ דער ענטפער האָט דאָ געקאָנט זיַיַ פארשיידנ:  אָדער מיט אופגעהאלטענעמ קאס, געדענקענדיק, ווער ס'זיצט פאר אימ, זי נאָר א קאלטנ פרעג טאָנ:  "טאקע, בעעמעס, ווער האָט זי געבעטנ אונ ווער האָט געשיקט נאָכ איר?"  אָדער ערגער:  ער האָט זיכ געקאָנט אָנצינדנ אונ אזוי אופגעקאָכט ווערנ, אזויווי בענעגייע סרולינ, לעמאָשל, אמאָל, ווענ יענער האָט אימ שטארק אָנגעטראָטנ אונ אימ פונ די קיילימ ארויסגעבראכט, זאָל אינ ווילדנ צאָרנ אריַיַנקומענ אונ שוינ נישט וויסנ, ווי ער האלט אונ וואָס ער רעדט, אויכ איצט, ווי דעמלט, אויסער זיכ אונ אויסער קימאט באוווּסטזיַיַנ, אויסשריַיַענ:  "ארויס פונ מיַיַנ שטוב!"  אלצ איז דאָ געווענ מעגלעכ:  א מענטש איז דאָכ מער ניט, ווי א מענטש, ביפראט אז מע קומט באהאנדלענ זיַיַנ גוירל,  נישט אָנפרעגנדיק זיכ בא אימ, ווי בא א כוילע מעסוקנ, וועלכנ ס'איז שוינ אלציינס, אפילע זיַיַנ אייגענע סאקאָנע.  אזוי, אז ס'האָט געקאָנט זיַיַנ אי אזא, אי אזא ענטפער.  מוישע האָט אָבער גאָרנישט ניט געענטפערט.  ער האָט נאָר אויסגעזענ, ווי א מענטש, וואָס האָט אימ עפּעס מיטאמאָל געטראָפנ א שווערע זאכ אינ קאָפּ, ווענ דער דערשרעק אונ די געפּלעפטקיַיַט איז אזוי גרויס, אז דער גרעסטער געשריי אינ האלדז איז צו קליינ דאָס אויסצושריַיַענ אונ דעמ ווייטעק ארויסברענגענ. ער האָט שוויַיַגנדיק, ווי קימאט די באָבע קריינצי נישט באמערקט, אונ דערומ ווי נישט מעכוּיעוו געווענ פאר איר יויצע צו זיַיַנ אונ איר וואָס-ניט-איז אָפּצוענטפערנ, אונ אויב ער האָט עפּעס יאָ געזאָגט, איז דאָס געווענ ווי נאָר צו זיכ אליינ, אי דאָס אויכ, דאכט זיכ, האָבנ די אויערנ נישט געהערט, וואָס זיַיַנע ליפּט האָבנ געשעפּטשעט:
– אכ אזוי, – האָט ער שטיל צו זיכ אליינ געזאָגט, – איז, הייסט עס, האלט עס שוינ בא אייצעס, אונ קיינ נאָענטערע זיַיַנענ שוינ נישט געווענ, אונ מע האָט שוינ געמוזט אויסשריַיַבנ פונ דער פרעמד, ווי א שטאָטישנ דאָקטער צו א כוילע אנ ארענדאר...  אזוי, איז איידער, הייסט עס, נאָכ פרעמדע האָבנ זיכ דערצו דערטראכט, זיַיַנענ שוינ אייגענע קינדער אפנ געדאנק געפאלנ.  נא!.. – האָט מוישע דאָ עפּעס א מינ האלב-געדעמפּטנ זאָג געטאָנ, זיכ פונ פאָטעל אופגעהויבנ אונ ווידער, נישט באמערקנדיק די באָבע קריינצי, נישט געפונענ פאר נייטיק ארויסצוּוויַיַזנ אפילע קיינ מינדסטע ביסל אָנשטענדיקיַיַט אונ דערעכערעצ בענעגייע איר כאָטש אפילע איינ וואָרט איר צו זאָגנ, אונ אפילע ניט קיינ גוטע-נאכט צומ געזעגענענ. ניינ, ער האָט זיכ אופגעהויבנ אונ מיט די אויבנ געזאָגטע פּאָר ווערטער פאר זיכ, ווי אויכ שוינ פאר איר יויצע געווענ אונ, – ענדע.
געוויס טוט מענ ניט אזוי, געוויס איז פונ אזא מענטש, ווי מוישע, אזוינס ניט געווענ צו ווארטנ.  פונ דער אנדערער זיַיַט אָבער, זאָל זיכ אנ אנדערער אינ זיַיַנ לאגע שטעלנ אונ זאָל ער, מעגלעכ, פּרוּוונ האנדלענ אנדערש.
אקיצער, אָט אנ ערעכ מיט דעמ איז מוישע מאשבער דעמלט פונ זאל ארויס.  מעגלעכ עפשער ניט אקוראט אזוי, אָבער מיר זאָגנ דאָכ "אנ ערעכ", וויַיַל ווענ אפילע אויכ א ביסל אנדערש, איז דאָס שוינ אויכ נישט איבעריק וויכטיק, אבי די באָבע קריינצי איז געבליבנ פארשעמט, דה. בא גאָרנישט, אונ אבי נאָר מיט דעמ האָט זיכ איר שליכעס געענדיקט, דה. וויַיַטער מיט גאָרנישט.
זי האָט זיכ שוינ לאנג נאָכנ געשפּרעכ אינ N נישט פארהאלטנ. זי האָט אהיימ געיַיַלט.  פארנ פאָרנ נאָר האָט זי נאָכעמענ אינ א זיַיַט אָפּגערופנ אונ געזאָגט:
– איכ, קינד, האָב געטאָנ, וואָס געקאָנט, וואָס עלטערנ טוענ אינ אזוינע פאלנ:  בינ געקומענ, האָב גערעדט, געזאָגט, וואָס געזאָגט, נישט געפּויעלט.  מיר האָט ער נישט געענטפערט, אָבער ס'מאכט נישט אויס:  אינ טיר איז שוינ אָנגעקלאפּט, אונ אינ דער ריכטיקער ציַיַט וועט ער זיכ אָפּרופנ.  ער איז איצט דערשלאָגנ, מער קאָנ מענ נישט.  אונ מיטנ איבעריקנ פארלאָז איכ זיכ שוינ אפ דיר, אז אינ נייטיקנ מאָמענט וועסטו אונטערקומענ מיטנ נייטיקנ.
מוישע מאשבער איז פונ יענעמ געשפּרעכ האלב מענטש ארומגעגאנגענ.  ער איז געווענ צעשטרייט, ער האָט אָפט ניט געהערט, וואָס מע רעדט צו אימ, אונ מע האָט אימ געמוזט איינע אונ די זעלבע פראגע פיל מאָל איבערכאזערנ, ביז ער האָט פארשטאנענ וואָס מע וויל.  איינס נאָר האָט ער יאָ געוווּסט – אינ זיַיַנ שטילער פארטראָגנקיַיַט זיכ צו האלטנ וואָס וויַיַטער פונ נאָכעמענ, מיט אימ אינ קיינע געשפּרעכנ זיכ ניט אריַיַנלאָזנ, אונ אָפט האָט ער געכאפּט אפ אימ א קוק הינטנארומ, ווי אפ איינעמ, וואָס איז אימ באגאנגענ גאָר ניט קיינ שיינע זאכ, ווי אפ אזא, וואָס האָט אימ עפּעס אמאָל אינמיטנ באנאכט געוואָרגנ...


* * *


יאָ, ס'האָט שוינ געהאלטנ בא דער באָבע קריינצי.  ערגער: – אונ דאָ זאָגנ מיר אויס א צווייטנ סאָד – מוישע מאשבער האָט נאָכנ געשפּרעכ מיט דער באָבע קריינצי, אינ איינעמ א פארנאכט אמאָל, געהיימ, אז קיינער, ניט פונ די קאָנטאָר-ליַיַט אונ אפילע אויכ ניט פונ די שטוב-מענטשנ, זאָלנ באמערקנ, געלאָזט רופנ צו זיכ זיַיַנ פארטרויונגס-מאנ, זיַיַנ ווינקל-אדוואָקאט איציקל זילבורג.
אנ אנדערשמאָל, אינ אלע אנדערע פאלנ, פלעגט מוישע צו איציקלענ אהיימ גיינ.  וויַיַל צו זיכ אימ רופנ פלעגט קיינער ניט גערנ, נאָר דאָס מאָל איז מוישע פונ אלגעמיינ-אָנגענומענעמ געדער ארויס אונ האָט אימ פארבעטנ צו זיכ.  מע האָט איציקל זילבורגנ, ווי געזאָגט, ניט גאָר גערנ געהאט, מאכמעס ס'איז געווענ פונ יענע ליַיַט, וואָס אז מע נייטיקט זיכ ניט אינ זיי, האלט מענ זיכ פונ זיי וואָס וויַיַטער אונ מע רוקט זיכ ניט צו זיי אינ איבעריקער קרויוועשאפט.
ס'א באזונדער קאפּיטל, דאָס מין איציקל, וואָס ווענ מיר וואָלטנ אויספירלעכ וועגנ אימ דערציילט, וואָלט עס אונדז צו וויַיַט פארפירט.  נאָר צוליב פאָרלויפיקנ איניענ וועלנ מיר נאָר מיט א פּאָר ווערטער וועגנ אימ אָט וואָס זאָגנ:
א מענטש מיט א גוטנ קאָפּ אונ גוטע פיייִקיַיַטנ.  נישט שטודירט אינ הויכשולנ אונ אוניווערסיטעטנ, קיינ יורידישנ פאקולטעט ניט געענדיקט, אונ דאָכ האָט ער דעמ קאָדעקס פונ ציווילנ אונ קרימינעלנ רעכט געוווּסט, ווי קיינער, אונ גרויסע פּראָפעסיִאָנאלע ווייסערס אפילע האָבנ געמעגט קומענ צו אימ זיכ לערנענ.
מע האָט עס געוווּסט, אונ מארק-מענטשנ האָבנ אימ אויסגענוצט.  ביפראט, אז קיינ איבעריקער באריַיַסער איז ער ניט געווענ, אונ זיַיַנ האָנאָראר האָט ער זיכ געלאָזט באצאָלנ נישט לויט דער וויכטיקיַיַט אונ שוועריקיַיַט פונעמ איניענ, מיט וועלכנ מע איז צו אימ געקומענ, נאָר לויט דעמ שטאנד אונ פארמעגלעכקיַיַט פונעמ אייגנטימער פונעמ איניענ.
א מאָדנער פּארשוינ:  אנ אנדערער אפ זיַיַנ אָרט וואָלט, זיכער, ריַיַכ געוואָרנ, ער – ניט.  ער האָט זיכ געהאט זיַיַנע קאפּריזנ.  ער פלעגט אמאָל פארבאָטנ א ריַיַכנ מענטשנ אזא פּריַיַז, וואָס מע האָט געשטוינט, קוקנדיק אפ אימ.  נאָר אויב ניט, – האָט ער געזאָגט, – ס'לוינט ניט, איז געזונטערהייט, קאָנ מענ זיכ גיינ צו אנ אנדערנ.  מע איז אָבער געווענ פארגלייבט אינ אימ, אינ אלע שווערסטע איניאָנימ אונ אלע פארדרייטסטע אסאָקימ אונ לאָדענישנ, אדאנק שלעכט-געשריבענע קאָנטראקטנ באמ שליסנ די אסאָקימ, האָט איציקל זיכ אונטערגענומענ אופפּלאָנטערנ, אונ אינ פיל פאלנ, ווענ מע האָט שוינ געהאלטנ די לאָדעניש פאר פארשפּילט, איז, אדאנק זיַיַנע פיייִקיַיַטנ, ארויסגעקומענ גאָר דער אומגעריכטער הייפּעכ:  מע האָט די לאָדעניש געוווּנענ.
דאָס אלצ וואָלט זייער גוט געווענ, איז אָבער איציקל דערצו געווענ א קראנקער אפ איינער א זאכ – אפ קאָרטנ.  ער האָט געשפּילט ליַיַדנשאפטלעכ, ביז פארשפּילנ זיַיַנע אייגענע גאָר היפּשע פארדינסטנ, ביז פארשפּילנ א גאנצ שטיק מאיאָנטעק פונ זיַיַנ אייגענעמ טאטנ – א שטילנ ייִדנ, בא וועלכנ ער איז געווענ א בעניאָכיד אונ ער האָט אימ, דעמ טאטנ, געלאָזט קימאט אינ די היַיַזער.  ער האָט פארשפּילט אויכ דאָס, וואָס ס'האָט זיכ געלאָזט, בא זיַיַנ פארמעגלעכנ שווער – פריִער געליִענ, דערנאָכ גענומענ, דערנאָכ אויסגעוויינט בא איציקלס וויַיַב, וואָס יעדעס מאָל האָט ער איר איַיַנגערעדט, אז שוינ, אז ס'איז ס'לעצטע מאָל, אונ אז מער ניט, אונ אז ער דארפ נאָר אומקערנ זיַיַנע קאָרטנ-ליַיַט דאָס געלט, וואָס ער האָט באמ לעצטנ מאָל בא זיי פארשפּילט.  מיט איינ וואָרט, איציקל האָט פארשפּילט פארמעגנס.  איז דאָס אימ געווענ ווייניק – ער אליינ.  האָט ער נאָכ אריַיַנגעשלעפּט אונ אראָפּגעפירט פונ וועג פיל יונגעליַיַט פונ גאָר פיַיַנע אונ ריַיַכע היַיַזער, וואָס אויכ זיי זיַיַנענ, סאָפקאָלסאָפ, אליינ רויִנירט געוואָרנ אונ אויכ רויִנירט גאנצע פאמיליעס.
ער האָט געענדיקט ביטער – אפ א צוקער-שטריקל, אי דאָס נאָכ זייער אינ א מיִעס אָרט, אינ אנ אָפּטרעט ערגעצ, זיכ אופגעהאנגענ.  דערוויַיַל אָבער האָבנ סאָכרימ אימ גענוצט, דערוויַיַל האָט ער גרויס אווטאָריטעט אונ אָנזענ געהאט, וויַיַל אויסער זיַיַנע, ווי געזאָגט, פיייִקיַיַטנ, האָט ער געהאט נאָכ איינע א מיַיַלע, וואָס איז זעלטנ, אינ פלוג, בא אזוינע ליַיַט, בא קאָרטנ-מענטשנ, דאָס צו געפינענ.  נעמלעכ:  אָרנטלעכקיַיַט, וואָר וואָרט, אונ דעריקערשט – א גרויסער באל-סאָד.  מע האָט זיכ אפ אימ געמעגט פארלאָזנ ווי אפ א פעסטונג.  ווער ס'האָט אימ פארטרויט, איז ווי א מעס א קייווער – שא, אונ פונ זיַיַנ מויל איז צו יענעמס ראָע קיינמאָל פאר קיינעמ קיינ וואָרט ניט ארויסגעקומענ.   נישט ווי אנדערע פונ זיַיַנ פאכ, ווענ צוויי צדאָדימ, לעמאָשל, פארטרויענ אימ איינ איניענ, שפּילט ער אפ אימ אויס, לאָזט זיכ אויסקליַיַבנ דעמ גרינגערנ, אפ וועמענ מע וועט ליַיַכטער אונ זיכערער קאָנענ געווינענ, אונ טוט נאָכ דערביַיַ אויסנוצנ דאָס, וואָס ער האָט זיכ פונ צווייטנ, פונ שוואכערנ צאד, דערוווּסט.  ער – ניט.  ווער ס'איז געקומענ דער ערשטער, ווער ס'האָט אימ דער ערשטער זיַיַנ צאד פארטרויט, איז אז דער צווייטער איז געקומענ אונ נאָרוואָס אָנגעהויבנ צו רעדנ פונ יענעמ איניענ אונ אימ בעטנ זיַיַנע אינטערעסנ צו פארטרעטנ, האָט ער זיכ גליַיַכ אָפּגעזאָגט, געזאָגט:  ניינ.  ער איז פארנומענ, ער פארטרעט שוינ די אינטערעסנ פונ צווייטנ צאד.
אָט דער איציקל זילבורג איז דאָס מאָל צו מוישע מאשבער איינגעלאדנ געוואָרנ, קעדיי מיט מוישע מאשבער הינטער א פארמאכטער טיר אינ זיַיַנ אלקער בליַיַבנ אונ מיט אימ זיכ באראטנ.
מוישע מאשבער האָט אימ דערציילט, אז כמארעס גייענ אימ אומ אינ קאָפּ:  ער איז שטארק פארדרייט.  עמעס, די לאגע איז אינ טאָכ נאָכ ניט אזוי געפערלעכ, דער באלאנס איז, ווי אלעמאָל, א גוטער, נאָר קאסע-מעזומענ – שוואכ.  ער שטעקט בא פרעמדע מיט גרויסע כויוועס.  אָבער די ציַיַט איז אזא, אז אלע די, וואָס זיַיַנענ אימ שולדיק אונ וואָס ס'קומט אימ בא זיי, וועלנ זיכער דאָס מאָל ניט צאָלנ צו דער ציַיַט.  פארקערט, דאָס, וואָס ער איז שולדיק, וואָס ס'קומט פונ אימ, וועט ער מוזנ צאָלנ, וויַיַל אנדערש, איז, ווי ער, ווי איציקל, ווייסט, פאר אזא, ווי ער, ווי מוישע, א כאלעפ.
– אזא, ווי ער, מוז צאָלנ, נישט? – איז באנקראָט, דער קרעדיט אונטערגעריסנ, שוינ קיינמאָל ניט אופצושטעלנ.  אונ צאָלנ וועט ער ניט קאָנענ.  ער זעט עס פאָרויס – איבער פארשיידענע טיַיַמימ אונ אומשטענדנ, וועלכע ער, איציקל, ווייסט א ביסל יאָ אונ וועלכע ער ווייסט ניט.  עמעס, דערוויַיַל האלט ער נאָכ ניט, כאָלילע, דערביַיַ, אָבער ס'קאָנ האלטנ, ס'קאָנ געשענ פונ טאָג אפ טאָג, פונ שאָ אפ שאָ, אונ קומענ מאָנענ וועלנ דעמלט ניט נאָר די, וואָס זייערע וועקסל-זמאנימ זיַיַנענ שוינ אויסגעגאנגענ, נאָר אויכ אפילע די, וואָס נאָכ ניט, ווי ס'פירט זיכ.  סאָכרימ טראכטנ אינ אזוינע פאלנ אנ אייצע.  ער – אויכ.  מע קענ אימ, מע ווייסט, אז ער, מוישע, מיינט דאָ ניט כאָלילע, ווי אנדערע – יענעמס, דה. פונ א מינ סאָכרישער סרייפע ריַיַכ ווערנ.  באהיט גאָט!  ער מיינט דאָ נאָר דאָס שלעכטע שטיקל ציַיַט איבערווארטנ, זיכ, ווי פאר א געוויסער, באוואָרענער, אונ דערנאָכ, אז ס'וועט אריבער, זאָל ער ווידער א פריַיַ פּאָנעמ האָבנ אונ ווידער אינ זיַיַנע אָרנטלעכע, איַיַנגעשטילטע ברעגעס אריַיַנקומענ.  עמעס, ס'קאָנ נאָכ גאָר זיַיַנ, אז ס'זאָל נאָכ דאָ גאָרנישט ניט געשענ, אז מע זאָל נאָכ דאָ גאָרנישט דארפנ פירנעמענ, אונ דעמלט, נאטירלעכ, פארלאָזט ער זיכ אפ אימ, אפ איציקלענ, אז פונ זיַיַנ מויל וועט קיינער פונ זייער איצטיקנ געשפּרעכ זיכ גאָרנישט ניט דערוויסנ, נאָר אלנפאלס, אפנ הונדערטסטנ פאל, האָט ער אימ, איציקלענ, איצט גערופנ אונ וויל זיכ מיט אימ אויסייצענ:
– ווי מיינט ער, צי איז א געדאנק, צי ס'איז גליַיַכ אונ ס'לאָזט זיכ, ער זאָל, לעפּאָנעמ, די קינדער זיַיַנע פונ שוטפעס ארויסלאָזנ, לאָזנ די געשעפטנ אפ זייערע נעמענ:  ער, מוישע אליינ, גייט, קלוימערשט, פונ זיי אוועק, אזוי אז די כויוועס זאָלנ הייסנ נאָר זיַיַנע, אונ אויב ער צאָלט ניט, זאָל עס הייסנ, אז ער אליינ צאָלט ניט, אָבער די קינדער אונ דאָס געשעפט בליַיַבנ אינ א זיַיַט...
בא מוישענ, בייס ער האָט דאָס גערעדט, זיַיַנענ די ליפּנ פונ דער באָרד געשפּרונגענ.  זיי האָבנ אימ אָפט אויכ ניט געפאָלגט אונ געוואָלט רעדנ ניט דאָס, וואָס ער האָט געזאָלט ארויסברענגענ.  גרויס מי האָט אימ געקאָסט, ער זאָל זיכ זעלבסט באהערשנ, אונ אָפט האָט ער נאָכ צו דער אינערלעכער מי געמוזט באנוצנ אויכ די פינגער, וועלכע ער האָט אלע וויַיַלע צו די טאנצנדיקע ליפּנ צוגעשטעלט, קעדיי זיי אָפּהאלטנ פונ ניט פאָלגנ אונ פונ אופרעגונג.
איציקל זילבורג האָט שוינ פונ זיַיַנע ערשטע ווערטער, פונ זיַיַנ ציטערנדיקנ קאָל אונ טאנצנדיקע ליפּנ, באמערקט, פונ וואָס פאר א בראָכ זיי קומענ, אונ קעדיי ניט צו קוקנ אפ מוישענ, קעדיי זיכ מאכנ ניט זעענדיק, האָט ער דעמ קאָפּ צו דער ערד-אראָפּ געהאלטנ.  ער האָט אויכ, קעדיי צו בארויִקנ מוישענ אונ אימ דאָס הארצ ליַיַכטער מאכנ, ווי זיַיַנ שטייגער, אפגיכ, אפגיכ, שוינ בייסנ געשפּרעכ, מיט זיַיַנ שארפנ מויעכ אנ ארבעט געטאָנ, אונ בייס יענער, מוישע, האָט נאָכ געהאלטנ אינ רעדנ, האָט ער, איציקל, שוינ דעמ ענטפער געהאט אָנגעגרייט, ווי א געניטער דאָקטער, וואָס פונ די ערשטע ווערטער פונ דעמ כוילע איז אימ שוינ קלאָר די קרענק, אונ ער פארשפּאָרט שוינ לאָזנ דעמ כוילע באאריכעס זיכ פאנאנדערגיינ.  דאָכ, מאכמעס קאָוועד, האָט ער אימ ניט איבערגעשלאָגנ, אונ אז מוישע האָט פארענדיקט, האָט איציקל באלד א זאָג געטאָנ:
– אוואדע איז גליַיַכ, אוואדע לאָזט זיכ!  דערוויַיַל זאָגט דאָכ רעב מוישע אליינ, אז ס'איז נאָכ צו פרי, אונ אז ס'וועט האלטנ דערביַיַ, וועט מענ זענ, געוויס לאָזט זיכ!  וויִאזוי מאכט מענ דאָס?  פארשיידנ.  פאר אלעמענ, וועט מענ דארפנ זענ, אז די האנדלס-שיינ פונ זיַיַנ נאפט-געשעפט, לעמאָשל, זאָל גענומענ ווערנ אפנ נאָמענ פונ זיַיַנ איידעמ יאנקעלע גראָדשטיינ.  פאר אלעמענ, וועט ער, רעב מוישע, דארפנ זענ, אז אויכ דאָס הויז אונ אנדערע אומבאוועגלעכע גיטער, אויב ער פארמאָגט, זאָלנ אויכ אפ עמעצנס אנדערש נאָמענ איבערגעשריבנ ווערנ.  פארשטענדלעכ, אז באוועגלעכע, ווי צומ ביַיַשפּיל, צירונג,  געלט-מעזומענ, כפייצימ אא. דארפנ פונ הויז אוועקגענומענ אונ איבערגעגעבנ ווערנ אינ זיכערע הענט, אפ וועמענ רעב מוישע קאָנ זיכ פארלאָזנ.  וואָס זשע געהער דער קאָנטאָר אליינ, וועט מענ נאָכ זענ.  ס'וועט עפשער מעגלעכ זיַיַנ ארויסגעבנ וועקסלענ אפ א היפּשער סומע, וואָס ער, רעב מוישע, האָט, קלוימערשט, געליענ בא זיַיַנ איידעמ נאָכעמענ, אויב ער וויל, אז די קאָנטאָר זאָל בליַיַבנ אפ יענעמס נאָמענ.  פאראנ אויכ אנדערע מעגלעכקיַיַטנ, וואָס וועגנ זיי וועט זיכ נאָכ לאָזנ א טראכט טאָנ.  אלנפאלס, זאָל ער, רעב מוישע, אימ, איציקלענ, האלטנ אינ קורס, זאָל ער אימ וואָס אָפטער באריכטנ, אונ אינ נייטיקנ מאָמענט וועט שוינ געטאָנ ווערנ דאָס נייטיקע.  ער מעג זיכער זיַיַנ אונ זיכ פארלאָזנ אפ אימ, אפ איציקלענ.
איציקל זילבורג האָט דאָ, זעט אויס, אויסער געוויינלעכער פּראָפעסיִאָנעלער פארינטערעסירטקיַיַט, געהאט עפּעס באזונדער מיטליַיַד מיט מוישענ.  כאָטש ער איז אזוינע סאָכריש-קליִענטישע שטאנדנ גענוג ביַיַגעזענ, דאָכ האָט זיכ אימ אָט דער פאל עפּעס אויסגעטיילט פונ אלע אנדערע, ער זאָל מער ווארעמער אונ אופריכטיקער זענ דעמ קליִענט אמבעסטנ צו אייצענ אונ ווי וויַיַט מעגלעכ אימ זיַיַנ געמיט פארגרינגערנ.
אפ וויפל דאָס האָט זיכ אימ איַיַנגעגעבנ, האָט זיכ איַיַנגעגעבנ:  מוישע האָט זיכ, ווי-ניט-ווי, טאקע געלאָזט איַיַנריידנ, אונ פאר איציקלס אוועקגיינ אימ געדאנקט אונ פונ גרויס צעטראָגנקיַיַט זיכ מיט אימ, שוינ אפ דער שוועל שטייענדיק, אפילע זיכ עטלעכע מאָל געזעגנט.  נאטירלעכ, איז אימ אויכ געבליבנ גענוג שווערס:  אליינ שוינ דאָס, וואָס ווער וואָלט זיכ עס געריכט, אז ער, מוישע מאשבער, וועט האלטנ דערביַיַ, אז ער וועט געצוווּנגנ זיַיַנ איציקל זילבורג אפ אזא סאָד איַיַנלאדנ צו זיכ אהיימ, מיט אימ הינטער פארמאכטע טירנ זיכ אָפּזונדערנ אונ אזוינע גאָר געשפּרעכנ פירנ.  נאָר מיילע:  געשענ – איז געשענ, אונ אינ לעבנ קומט פאָר פארשיידענעס...  מוישע האָט זיכ שוינ געוואָלט בארויִקנ, נאָר איידער ער האָט נאָכ באוויזנ איציקל זילבורג אראָפּבאלייטנ פונ שטוב אונ פונ דער שוועל, אזוי האָט זיכ באוויזנ א שאָליִעכ פונ רעב דודי דעמ ראָוו צו אימ צוגעשיקט מיט א באקאָשע, ער זאָל וואָס גיכער קומענ – דער ראָוו ווארט אפ אימ, דער ראָוו דארפ אימ נייטיק האָבנ.
דאָס איז געווענ נאָכ דעמ, ווי רעב דודי האָט זיכ די לעצטע טעג קראנק געמאכט אונ זיכ אינ בעט אריַיַנגעלייגט...  געמאכט? – יאָ, עמעס, א ביסל איז ער אויכ טאקע קראנק געווענ, אָבער ניט אפ אזויפיל, אז ער זאָל זיכ אינ בעט לייגנ, אונ געלייגט האָט ער זיכ, קעדיי ער זאָל קאָנענ רופנ אונ איַיַנלאדנ צו זיכ דעמ דאָקטער יאנאָווסקי אונ מיט אימ האָבנ דעמ באלד וויַיַטער קומענדיקנ געשפּרעכ.
ביידע, רעב דודי אונ יאנאָווסקי, צוויי אלטע שטאָט-אָנפירער, איינער פונעמ ראָוו שטאָט-איַיַנוווינער, פונ דער ייִדישער קעהילע, דער צווייטער – פונ דער מינדערהיַיַט, פונ דער פּוילישער, וואָס ער, יאנאָווסקי, איז געווענ איר פאָרשטייער, דער ווירטשאפט-פארוואלטער אונ איר קלויסטער-קאזנאטשיי.  נישט איינ מאָל האָבנ זיכ די ביידע, רעב דודי אונ יאנאָווסקי, אָנגעשלאָגנ בא אלגעמיינע אינטערעסנ, וועלכע האָבנ ביידע קעהילעס אָנגערירט.  זיי האָבנ זיכ איינס דאָס אנדערע אָפּגעגעבנ קאָוועד אינ אזוינע פאלנ, אונ יעדעס מאָל מיטאנאנדער די נייטיקע איניאָנימ, אפ א געהעריקנ אויפנ, איַיַנגעלאדעט;  אזוי אז אפילע שוינ ניט אינ נייטיקע איניאָנימ זיַיַנענ זיי אויכ, אליינ נאָר לויטנ אמט אונ שטאט, הייסט עס, אָפיציִעלע פריַיַנט געווענ, האָבנ זיכ פונ ציַיַט צו ציַיַט געווענדט איינס צומ צווייטנ, זיכ זייער העפלעכ געגריסט, ווענ באגעגנט;  אונ וואָס געהערט יאנאָווסקינ, איז יעדעס מאָל, ווענ רעב דודי איז קראנק געווענ, אונ מע האָט אימ צו אימ גערופנ אפ א וויזיט, פלעגט ער אָפּזיצנ לענגער, ווי בא א געוויינלעכנ כוילע, פלעגט אויסער דער קרענק, וועגנ נאָכ איניאָנימ שמועסנ אונ יעדעס מאָל אפילע פונ דאָקטער-האָנאָראר זיכ אָפּזאָגנ.
דאָס מאָל,אז יאנאָווסקי איז געקומענ צו רעב דודינ, האָט רעב דודי אימ גליַיַכ געזאָגט:
– ער איז ניט אזוי קערפּערלעכ קראנק, ווי קראנק פונ ערגערניש.  ער ווייסט מיסטאמ, יאנאָווסקי, דעמ איניענ מיט די פּריצימ, מיטנ שיסנ אינ פּאָרטרעט אונ מיטנ שווינדלער סווענטיסלאווסקי, וואָס האָט זיכ געשטעלט דאָ בא דעמ איניענ צו פארדינענ, אונ פאר די פּריצימ איז געשטאנענ א בריירע:  אָדער-אָדער: – אָדער קייטנ, פארשיקונג אונ עפשער נאָכ ערגער, אָדער מע באצאָלט אימ, סווענטיסלאווסקינ, אונ דער איניענ איז צעריבנ.
– ער וויסט מיסטאמ אויכ, אז איבערנ היַיַיאָריקנ שלעכטנ יאריד האָבנ פּריצימ קיינ געלט ניט געהאט מיט וואָס זיכ אויסצוקויפנ.  דערוויסנדיק זיכ די לאגע אונ שאנעווענדיק די פּריצימ, וואָס זיַיַנענ מיט ייִדנ פארבונדנ, האנדלענ מיט זיי אלע יאָרנ צוזאמענ אונ מאכנ שטענדיק געשעפט איניינעמ – האָט ער, רעב דודי, געהאלטנ פאר זיַיַנ כויוו אינ דעמ איניענ זיכ אריַיַנמישנ, זיי, די פּריצימ, פונ זייער נויט ארויסהעלפנ.  ער האָט צונויפגערופנ וועמענ מע דארפ, מע האָט דאָס געלט צונויפגעקליבנ אונ דאָס געסילעקט.
– פארשטענדלעכ, אז זיַיַנ מיינ איז דאָ געווענ ניט, כאָלילע, עפּעס קעגנ דער מעלוכע, וואָס פּריצימ האָבנ פאָרגענומענ;  אדעראבע, פארקערט, נאָר דערפאר טאקע, וויַיַל ער האָט געוווּסט, אז פּריצימ זיַיַנענ דאָ לאכלוטנ אומשולדיק אונ אז ס'איז הוילער בילבל, האָט ער געטאָנ, וואָס ער איז געווענ בייעכוילעס, מענטשלעכ, אונ ווי דער ייִדישער דינ פאָדערט אינ אזוינע פאלנ – ארויסהעלפנ דעמ, וואָס נייטיקט זיכ אינ דיַיַנ הילפ.
– ס'האָט זיכ אָבער אויסגעלאָזט – מע ווייסט ניט, פונוואנענ ס'קומט אונ וועמעס האנט ס'איז דערביַיַ – מעגלעכ, אז דער שווינדלער סווענטיסלאווסקי אליינ האָט זיכ דאָ פארנ שווינדל דערשראָקנ אונ האָט זיכ אליינ אויסגעגעבנ, מעגלעכ אויכ, אז אנ אנדערער, – ווי די מיַיַסע זאָל ניט זיַיַנ, איז, ווי ער, יאנאָווסקי, ווייסט, דער גאנצער פּריצימ-אוילעמ איצט פארפלעקט, אונ אייניקע אפילע האָט מענ שוינ פארנומענ, אונ אויכ די ייִדנ, יענע, וואָס האָבנ דאָס געלט געזאמלט, זיַיַנענ שוינ אפנ פארהער גערופנ געוואָרנ, אונ ער אליינ, רעב דודי, איז איצט גוואלטיק פארלוירנ:  ער קאָנ זיכ ניט מויכל זיַיַנ, וואָס ער האָט אומשולדיקע מענטשנ אינ אזא איניענ אריַיַנגעפירט אונ פארמישט.  וויַיַל אויב ס'וועט גיינ, ווי ס'גייט, איז, וועדליק מע הערט זאָגנ אונ ער פארשטייט פונ די אויספאָרשער, קאָנ זיכ דאָס, כאָלילע, ענדיקנ מיט א גרויס אומגליק פאר אלע.
– איז אָט, האָט ער אימ גערופנ, ניט אזוי צוליב זיַיַנ כולשע[41], נאָר צוליב זיכ אויסייצענ:  עפשער ווייסט ער, וואָס מע טוט אונ וואָס ס'לאָזט זיכ דאָ פירנעמענ.
רעב דודי איז, בעשאס ער האָט דאָס אלצ פאר יאנאָווסקינ אויסגעלייגט, געזעסנ אפנ בעט.  יאנאָווסקי – לעבנ אימ, אפ א שטול, צוגערוקט.  רעב דודי – א זאָקנ מיט א וויַיַסער שיטערלעכער ייִדישער באָרד, יאנאָווסקי אנטקעגנ – אויכ אזא, נאָר מיט צוויי וויַיַס-וואָלענע פראנציאָזעפישע באקנבארדנ.  רעב דודי – מיט שארפע אויגנ, נאָכ מיט א געוויסנ סאָרט ברענ, קלוג, פּאָליטיקאניש, יאנאָווסקי אנטקעגנ – שוינ מיט אנ אויסגעלאָשענעמ בליק, צי פונ עלטער, צי פונ דער נאטור אזא.
יאנאָווסקי האָט געהערט, באנומענ, נאָר, צי מאכמעס ער האָט זיכ ניט איבעריקס געוואָלט מישנ, צי דערפאר, וואָס ער האָט געזענ, אז ס'איז דאָ ניטאָ מיט וואָס צו העלפנ, האָט  ער, פונ זיַיַנ זיַיַט, גאָרנישט ניט פאָרגעלייגט.  ער האָט נאָר געגעבנ אָנצוהערנ, אז אזויווי דער איניענ איז ניט קיינ געוויינלעכער, נאָר אזא, וואָס רירט אָנ הויכע מעלוכע-פּאָליטיק, איז דאָס איינציקע, אינ וועמענ ס'איז געווענדט – דאָס זיַיַנענ די אויספאָרשער.  ווי זיי וועלנ וועלנ, הייסט עס, אויסלייגנ די זאכ פאר דער הויכער מאכט, אזוי וועט דאָס זיַיַנ, אונ אזוי וועט מענ עס דאָרט אָנעמענ;  איז דאָס איינציקע דערומ, וואָס מע וואָלט דאָ געקאָנט טאָנ אונ וואָס ס'לאָזט זיכ, איז ווענ מע האָט א צוטריט צו זיי, צו די אויספאָרשער – דורכ הויכער באקאנטשאפט אָדער דורכ אנדערע וועגנ, ווענ מע קאָנ צו זיי צוקומענ.  ווענ דאָס גיט זיכ איַיַנ, וואָלט מענ, ערשטנס, זיכ געקאָנט דערוויסנ, ווי די זאכ האלט ביכלאל, אונ צווייטנס, וואָלט מענ עפשער זיי געקאָנט איבערצייגנ, איבערעדנ אונ זיי באוויַיַזנ דעמ אומשולד פונ די באשולדיקטע, נאָר אפ אזא אויפנ וואָלט דאָ געקאָנט עפּעס מעגלעכ זיַיַנ.
רעב דודי איז פונעמ געשפּרעכ מיט יאנאָווסקינ ארויס נישט איבעריק באפרידיקט, אונ דאָס איינציקע, וואָס איז אימ געבליבנ אונ האָט זיכ אימ יאָ אפנ סייכל געלייגט, איז געווענ דאָס – וואָס עפשער וואָלט מענ טאקע געזענ דורכ פארשיידענע צדאָדימ, דורכ פארשיידענע קליינע מעלוכע-ליַיַט אונ באאמטע קומענ צו זיי, צו די העכערע, צו די אויספאָרשער.
אונ אָט צוליב דעמ האָט ער איצט מוישע מאשבער געלאָזט רופנ – אימ, מוישענ, ווי נאָכ אייניקע געציילטע פונ צווישנ אלע די, וואָס האָבנ אינעמ געלט-זאמלענ פאר די פּריצימ גענומענ אָנטייל.  וויַיַל דאָס וואָס רעב דודי האָט איצט געהאט פאָרצולייגנ, איז א זאכ טאקע נאָר פאר געציילטע אונ געטרויונגס-ליַיַט, – אלנפאלס, ניט פאר אלע.
רעב דודי האָט, פאר אלעמענ, איבערגעגעבנ זיַיַנ געשפּרעכ מיט יאנאָווסקינ אונ וואָס ער האָט פונ אימ ארויסגעטראָגנ, אונ צומ סאָפ האָט ער צוגעגעבנ:
– ס'טראָגנ זיכ קלאנגענ, ראבויסיַיַ, אז די לאגע פונ די פּריצימ איז ערנסט.  מע דארפ עס גוט פארשטיינ:  יעדעס מאָל, ווענ אויספאָרשער נעמענ זיכ פאר אזא איניענ, וווּ מע ווערט באשולדיקט אינ גיינ קעגנ מאלכעס, זיַיַנענ זיי קעסיידער נויטע צו געפינענ מער שולד, וויפל ס'איז דאָרט פאראנ טאקע אפ אנ עמעס.  די טעווע פונ דער זאכ פאָדערט פונ זיי:  קעדיי מע זאָל זיי ניט כוישעד זיַיַנ, אז זיי נעמענ אָנ גרינג אונ האלטנ פאר ליַיַכט אזוינע הארבקיַיַטנ.  זיי זעענ דערומ באשולדיקנ ניט נאָר דעמ, וואָס איז טאקע מיט אנ עמעס שולדיק, נאָר אפילע די, וואָס זיַיַנענ גאָר נאָענט לעבנ אימ געשטאנענ, אפילע דעמ, וואָס האָט אימ מיט א מינדסט נאָר אונטערגעהאָלפנ, אָדער געוווּסט אונ ניט אויסגעגעבנ.  ס'א קלאל בא זיי:  ווער עס באשולדיקט מער, דער איז געלויבטער, דער, הייסט עס, איז דער געטריַיַער דינער אונ דער קאָנ זיכער זיַיַנ, אז מע וועט אימ אויסטיילנ אונ באצייכענענ צומ גוטנ.  אויכ דאָ וועלנ די אויספאָרשער, נאטירלעכ, זענ אזא פאל ניט דורכלאָזנ אונ זיכ וועלנ אויסצייכענענ.  זיי וועלנ דערומ ניט נאָר די פּריצימ נישט ארויסלאָזנ פונעמ באשולדיקונגס-קריַיַז, נאָר זיי וועלנ זענ אויכ אריַיַנשלעפּנ אהינ די, וואָס האָבנ צו דעמ נאָר די וויַיַטלעכסטע אפילע שיַיַכעס, ווי מיר אלע, לעמאָשל,  וואָס כאָטש זיי ווייסנ ווויל, אז ייִדנ האָבנ מיט דער עצעמ-באשולדיקונג ניט צו טאָנ, נאָר ווער ס'העלפט דעמ, וואָס טוט די אוויירע, איז גליַיַכ ווי ער טוט זי אליינ.  ס'איז דערומ איינ אייצע:  פריער גאָט, דערנאָכ טאקע זיי, די אויספאָרשער.  מע וואָלט באדארפט זענ  צו זיי צוקומענ, – אזוי האלט יאנאָווסקי, אזא איז מיַיַנ געדאנק אויכ.  מע דארפ געפינענ דורכוואנענ דורכצוקריכנ – מיט קאָשערנ, איז מיט קאָשערנ, ניט – אויב ס'לאָזט זיכ ניט דורכ באקאנטשאפט, דורכ א גוט וואָרט אונ פריַיַנטלעכער הישטאדלעס – איז אפ אנ אנדער אויפנ, אפ אנ אנדער וועג:  מיט ווייניק געלט, אויב מע וועט דארפנ באשמירנ א קלענערנ, מיט מער – אויב דער גרעסערער "נעמט", אונ נעמענ – נעמענ זיי דאָכ אלע.  קיינ אנדער אויסוועג איז ניטאָ.
– עמעס, – האָט דאָ רעב דודי צוגעגעבנ, – ס'שטייט דאָ פאָר א געפאר, ווי אינ אלע ענלעכע אזוינע אונטערנעמונגענ, דה., ווענ מע קומט אָנ צו גרויסע ליַיַט, ווענ מע דארפ צו זיי האָבנ אונ מע דארפ זיי "אינ דער האנט געבנ" – שטייט פאָר א געפאר, טאָמער, כאָלילע, נעמט דערנאָכ אזא איינער, גייט אונ דערציילט, אז מע האָט אימ געוואָלט איבערקויפנ.  דעמלט איז די שולד שוינ געטאָפּלט, דעמלט וואקסט זי אויס אינ א בארג, וויַיַל דאָס איז דאָכ א סימענ, אז ווער ס'פילט זיכ, דער מיינט זיכ;  אנדערש, ווענ דער געוויסנ איז ריינ, וואָלט מענ זיכ דאָכ אפ אזוינע וועגנ, ווי אפ געלט געבנ, אפ כאבאר, ניט געלאָזט.  יאָ, ס'א געפאר.  פונ דער אנדערער זיַיַט אָבער האָבנ מיר קיינ אנדער בריירע, אונ מע דארפ טאקע זענ אינ אזוינע איניאָנימ זיַיַנ זייער פאָרזיכטיק.  זענ, וועמענ מע גיט.  זיכ אפריִער גוט אָנפרעגנ, צי יענער נעמט, וויִאזוי אונ וויפל, אונ מע דארפ, נאטירלעכ, דאָס אויכ קאָנענ קלוג דערלאנגענ...
ס'איז קלאָר געווענ פונ רעב דודינ, אז די יעדיִעס, וואָס ער האָט באקומענ, זיַיַנענ גאָרנישט קיינ פריילעכע.  אלנפאלס, זיַיַנענ די געציילטע, וואָס זיַיַנענ דעמלט ביַיַגעווענ אפ דער ענגער געהיימער אונ געשלאָסענער באראטונג בא רעב דודינ, ארויס אָנ א באשלוס, מאכמעס איבעריק פעסט איז דאָכ רעב דודי אליינ ניט געווענ מיט זיַיַנ פאָרשלאָג – ערשטנס, איבער גרויס מוירע, אונ צווייטנס – אויכ איבער דעמ, וויַיַל מע האָט נאָכ ניט געוווּסט – אויב מע זאָל אפילע יאָ אָנעמענ דעמ פאָרשלאָג – ווער זאָל גיינ אונ וועמענ זאָל מענ שיקנ, ווער וועט זיכ אפ אזא זאכ איַיַנשטעלנ, אונ דעריקער – וויפל געלט דארפ מענ דערופ האָבנ אונ בא וועמענ וועט מענ דאָס צונויפנעמענ.  מע איז דערומ פאָרלויפיק ארויס אָנ א באשלוס, יעדערנ האָבנ אָבער היפּשע קעצ אינ בויכ געריזעט אונ יעדערנ האָט דער קאָפּ געעגבערט:  אנ אָנשיקעניש, אנ אומגליק...


* * *


אויכ מוישע מאשבער איז דעמלט אהיימ געקומענ פונ יענער  באראטונג שטארק נידערגעשלאָגנ.  ס'איז שוינ געווענ אינ א שפּעטער שאָ, קאָרעוו צו האלבער נאכט.  ער האָט שוינ בא זיכ אינ עסשטוב קיינעמ פונ די קינדער ניט געטראָפנ, אונ אפילע גיטעלענ, וואָס יאָ, האָט ער אויכ געבעטנ, זי זאָל גיינ שלאָפנ:  די וועטשערע, וואָס איז אימ אָנגעגרייט,  איז אימ גענוג, מער דארפ ער ניט, אונ ער האָט נאָכ צוליב עפּעס נאָכ דער וועטשערע א ביסל אליינ צו בליַיַבנ.  ער איז געבליבנ אליינ.  די וועטשערע – יאָ געגעסנ, גליַיַכ ווי ניט געגעסנ.  אויבנאָנ זיצנדיק, האָט ער געהאט פאר זיכ דעמ גרויסנ הענגלאָמפּ, וועלכער איז אראָפּגעהאנגענ א ביסל נידעריקלעכ פונ דער סטעליע איבערנ גרויסנ עסטיש אונ האָט אימ פארשטעלט די קעגניבערדיקע טיר, וואָס פירט פונ קיכ אינ עסצימער.  מוישע האָט דערומ ניט באמערקט, ווי שטיל, קוימ צו הערנ, האָט זיכ פּנקט דעמלט אינ יענע טיר, אינמיטנ איר כאָלעל שטיינ בליַיַבנדיק, עמעצער איצט באוויזנ.  דאָס איז געווענ – אלטער.  אָנגעטאָנ, ווי פריִער, – אָרעמלעכ אונ ווי ס'איז געקליידט אזא, אפ וועלכנ מע קוקט ווייניק אונ פאר וועמענ מאלבושימ שפּילנ קיינ ראָלע.  ער איז איצט געשטאנענ, ווי יעדעס מאָל, ווענ ער פלעגט זיכ פּלוצלונג באוויַיַזנ אמאָל אינ דער טיר אנ אומגעריכטער.  ווער ס'וואָלט אָבער איצטער אפ אימ א מער ערנסט קוק געטאָנ, וואָלט אינ אימ דערזענ א מעשונע ענדערונג.
מיר ווילנ זיכ דאָ לאנג ניט פארהאלטנ.  מיר וועלנ נאָר זאָגנ, אז אפילע גאָר פאר א גרויסנ דאָקטער וואָלט אָט די ענדערונג, ווענ ער זעט זי, געווענ א רעטעניש, אונ ער וואָלט,  וועלנדיק זי דערקלערנ, אינ גרויס פארלעגנהיַיַט געקומענ.  מיר אָבער, וואָס ניט קיינ דאָקטער, זאָגנ זיכ אוואדע אָפּ פונ דערקלערונגענ אונ מיר ווייסנ נאָר אָט וואָסערע פאקטנ צו דערציילנ:
קיינער אינ שטוב אונטנ האָט נאָכנ געוויסנ פאל, וואָס ס'האָט מיט אלטערנ געטראָפנ אינ געוויסנ אפדערנאכט, נישט געוווּסט, וואָס מיט אלטערנ אינ זיַיַנ אייבערשטיבל געשעט.  מע האָט ניט איבעריק ארופגעקוקט צו אימ, מע האָט אימ נאָר דערלאנגט, וואָס מע דערלאנגט אימ קעסיידער צו זיַיַנ געברויכ אונ מאראָכע, אָבער מער קיינ אינטערעס איז ניט געווענ, וויַיַל פונעמ פאל, האָט מענ באמערקט, האָט ער זיכ גיכ אויסגעפאריכט.  נישט באמערקט האָט מענ אָבער, אז אלטער האָט, אליינ בליַיַבנדיק, נאָכ אינ בעט ליגנדיק, זיכ אָפט גענומענ שפּילנ מיט דער זונשיַיַנ, לעמאָשל, מיט אזא האנאָע, ווי נאָר א זויגקינד שפּילט זיכ מיט אזוינע זאכנ.
ער האָט זיכ צוערשט, ווי נאָר ער איז געקומענ צו זיכ אונ פונ בעט אראָפּגעגאנגענ, זיכ געהייסנ ארופדערלאנגנ א סידער. מע האָט זיכ פארוווּנדערט, אימ דערלאנגט אונ גליַיַכ פארגעסנ.  שפּעטער האָט ער זיכ געבעטנ דערלאנגענ א סייפער (אפילע אָנגערופנ אימ באמ נאָמענ).  מע האָט זיכ וויַיַטער פארוווּנדערט, וויַיַטער אימ דערלאנגט אונ ווידער דעמ וווּנדער פארגעסנ.  ס'איז דערגאנגענ דערצו, אז ווענ דאָס געוויסע מייערל – דאָס איינציקע קינד אינ שטוב, וואָס האָט זיכ באשטענדיק אינטערעסירט מיט אלטערנ, סיַיַ ווענ יענער איז קראנק אונ סיַיַ ווענ ניט, – ווענ דאָס געוויסע מייערל האָט צו יענער ציַיַט צו אימ ארופגעקוקט, האָט אלטער געהאט מיט אימ צו פארפירנ אזוינע געשפּרעכנ, וואָס מייערלענ האָבנ זיי געשראָקנ, – נישט דערפאר, וויַיַל אומזיניק (דערצו איז מייערל געווענ געוויינט), נאָר פארקערט, אלטער האָט גערעדט  צו דער זאכ, אונ מייערל האָט פארוווּנדערט געקוקט אפ אימ, אימ נישט דערקענט אונ זיכ פאר אימ איצט פיל מער געשראָקנ, ווי פריִער.
די ערשטע דערקענט די ענדערונג האָבנ די דינסטנ אינ קיכ:  אז אלטער איז צו יענער ציַיַט, ארויסגייענדיק אפנ הויפ, אָדער צוריק צו זיכ אינ אייבערשטיבל זיכ אומקערנדיק, די קיכ פארביַיַגעגאנגענ, האָט ער זיכ איצט קעסיידער עטוואָס מער, ווי פריִער, פארהאלטנ.  דערביַיַ האָט ער עפּעס אפ די דינסטנ געקוקט, דעריקער, אפ דער ייִנגערער, אפ דער פּאָקאָיאָווע, אפ גנעסיענ מיטנ מולטענעמ קאָפטל אונ מיטנ הויכנ בוזעמ.  דערזעענדיק אימ דאָס ערשטע מאָל בא אָט דער מעלאָכע – באמ קוקנ אפ גנעסיענ, האָט די עלטערע דינסט, נאָכ דעמ ווי יענער, ווי אלטער, איז אוועק – א דערשראָקענע אונ ווי אינ גרויס פארצווייפלונג אויסגעשריגנ:
– א ווייטעק איז מיר, האָסטו געזענ א ביסל?..
– וואָסי? – האָט די צווייטע געענטפערט.
– האָסט גאָר ניט באמערקט, מויד?
– אז וואָס?
– אז אלטער ווערט, דאכט זיכ, א מענטש.
– פונ וואָס זעסטו דאָס?
– פונ דעמ, ווי ער קוקט אפ דיר, מויד...
אנ אנדערשמאָל האָט זי שוינ אפ זיכער אויסגעשריגנ:
– מויד, וואָס קוקט ער אפ דיר?  וואָס האָט ער בא דיר אזוינס דערזענ?
א דריט מאָל נאָכ מער זיכער:
– ער האלט שוינ אפ א דערעכ, ער האָט שוינ די געוויסע זאכנ אינ זינענ...
ס'איז געווענ עמעס.  אלטער האָט זיכ איצט שוינ פארקוקט מיט כידעש אפ דעמ, וואָס פריִער, נאטירלעכ, איז דאָס אימ ניט אָנגעגאנגענ.  אלטערנ איז שוינ אויכ אָפט בא זיכ אינ צימער ווי ענג געוואָרנ, ער האָט געוואָלט ארויס אפ דער פריַיַ, אפ דער גאס, נאָר ער האָט זיכ געשעמט.  ער האָט געהאט פאר וואָס:  פאר אלעמענ, מיט זיכ אליינ, וואָס ס'האָט אימ געדאכט, אז אלע וועלנ אימ נאָכקוקנ;  אונ צווייטנס, מיט זיַיַנ האלבאָשע, וואָס ער האָט שוינ געפילט, אז מיט אזוינער דארפ מענ זיכ שעמענ.  מיט איינ וואָרט, אלטער האָט שוינ געוווּסט, וווּ ער געפינט זיכ, געוווּסט זיַיַנ לאגע ביז אהער אונ געוואָלט זי ענדערנ – געוואָלט אריבערשטעלנ א פוס איבער דער שטוב-שוועל, קעדיי אריַיַנצוקומענ צווישנ די בניי-באיִס ווי אנ אייגענער, נאָר ער האָט נאָכ קיינ מוט ניט געהאט.  ער האָט דערומ דאָס, וואָס אימ איז צוגעקומענ אינ געזונט אונ אינ פארשטאנד, נאָכ ווי אויסבאהאלטנ, ניט וועלנדיק זיכ וויַיַזנ פאר קיינעמ, אויסווארטנדיק ביז ער וועט זיכ מיט זיַיַנ ברודער מוישענ אויג אפ אויג אָנשלאָגנ, ער זאָל זיכ פאר אימ אינ זיַיַנ ניַיַעמ שטאנד אנטפּלעקנ, אונ יענער זאָל אימ דערנאָכ שוינ אליינ צווישנ די איבעריקע אריַיַנפירנ אונ אימ צווישנ זיי היימיש מאכנ.
דערוויַיַל אָבער האָט אלטער פונ טאָג אפ טאָג אלצ מער ליַיַב אפ זיכ גענומענ.  דאָס עסנ איז אימ איצט אנדערש איַיַנגעגאנגענ, אונ ער האָט עס אנדערש, וויַיַזט אויס, פארדייט.  דאָס בלאסע פּאָנעמ איז אימ נאָכ אלצ טאקע בלאס געבליבנ, נאָר מער אָנגעפילט, אונ פונ ציַיַט צו ציַיַט האָט זיכ דערופ אויכ שוינ אפילע א מינ פארב געוויזנ.  ווענ ניט די שלעכטע ציַיַט, אונ ניט די זאָרג, וועלכע איז אלע דעמלט באפאלנ, וואָלטנ אלע באמ באגעגענענ דאָס זיכער געווענ באמערקט.  אלע אָבער פארדרייט.  באזונדערס מוישע, וועגנ וועלכנ די עלטערע דינסט האָט איינמאָל דעמלט צו דער ייִנגערער א זאָג געטאָנ:
– ווייסט וואָס כ'ל דיר זאָגנ, מויד:  אלטער ביַיַט זיכ, דאכט זיכ, מיט אונדזער באלעבאָס.
– וואָס הייסט – "ער ביַיַט זיכ"?
– דאָס הייסט, אז דער באלעבאָס, דאכט זיכ, ווערט מעשוגע אונ אלטער – קלאָר.
אלטער האָט דערוויַיַל די רו אונ ציַיַט געהאט, אזויווי א הינדל אונטער א קוואָטשקע, שטיל אינ זיַיַנ אייבערשטיבל זיַיַנ ניַיַעמ וווּקס אונ זינ אויסצוּווארעמענ, ביז זיי האָבנ זיכ בא אימ ווי פונ א שאָלעכצ אויסגעשיילט,  זיכ אויסגעפּיקט, אונ ביז ער האָט זיכ דערפילט, אז ער קאָנ שוינ אפ אייגענער אכריַיַעס אנ אייגענעמ טראָט מאכנ.
צו יענער ציַיַט, ווענ מע וואָלט אומגעריכט אינ זיַיַנ אייבערשטיבל ארופקומענ, וואָלט מענ אימ געקאָנט אמאָל טרעפנ, ווי ער קוקט זיכ ארומ, באקוקט זיַיַנע קליידער, באקוקט זיַיַנע הענט אונ פיס אונ אויכ זיַיַנ פּאָנעמ אמאָל  אינ א האלב-געעפנטנ פענצטער, ווענ ליכט אונ שאָטנ דערלויבנ צו זענ די אייגענע אָפּשפּילונג אינ פענצטער-גלאָז.
אזוי לאנג, ביז אינ איינעמ א טאָג האָט אימ אינ שטוב א צי געטאָט.  דאָס איז געווענ אפ יענעמ אפדערנאכט, ווענ מוישע איז, קומענדיק צוריק פונ רעב דודינ, אליינ אינ עסשטוב געבליבנ.  אלטער האָט זיכ, ווי זיַיַנ שטייגער, אפ דער שוועל שטייענדיק, באוויזנ.  מוישע האָט, ווי געזאָגט, צוערשט איבערנ אראָפּהענגענדיקנ לאָמפּ אימ ניט באמערקט, נאָר דערנאָכ, ווענ דערזענ, האָט ער אזש א געשריי געטאָנ פונ אומגעריכטקיַיַט:
– הא!  וואָס!  אלטער!..
אלטער איז צו אימ צוגעגאנגענ אונ זיכ דערנעענט צו זיַיַנ זיצ-אָרט באמ אויבנאָנ, וואָס ער האָט פארנומענ. אונ שוינ אינ אָט דעמ שטיקל וועג, וואָס יענער האָט געהאט צו מאכנ, פונעמ שוועל ביזנ טיש, האָט מוישע באמערקט, אז זיַיַנ גאנג איז עפּעס דאָס מאָל אנדערש, ווי אלעמאָל, אויכ זיַיַנ האלטנ זיכ ניט ווי פריִער, אונ דעריקער זיַיַנ בליק – אזא, וואָס ביז אהער האָט מענ זיכ אפ אזוינעמ בא אימ קיינמאָל ניט געקאָנט ריכטנ: – א מענטשלעכער, א פולווערטיקער אונ באזיניקט, – אונ גראָד דאָס האָט מוישענ איצט שטארק דערשראָקנ – גראָד דאָס מענטשלעכע, גראָד דאָס, וואָס פולווערטיק, דאָס, וואָס אלע מענטשנ זיַיַנענ דערמיט באשאָנקענ – זיַיַנ זינענ.
ער האָט פונ דערשרעק נישט געוווּסט, וואָס צו טאָנ.  ער האָט איצט נישט ווי אלעמאָל, ווענ אלטער פלעגט אמאָל אראָפּקומענ אומגעריכט, אימ נישט צוריק געטריבנ, צוריק געשיקט, ווי קעסיידער:  "גיי, גיי צו זיכ, אלטער"...  ניינ, דאָס מאָל האָט ער זיכ פונ זיַיַנ אָרט א הייב געטאָנ, ווי געוואָלט מאכנ פּלאצ אונ איַיַנלאדנ אלטערנ זיכ זעצנ, ער האָט דאָס אָבער נישט געטאָנ, וויַיַל ניט געוווינט דערצו.  ער איז נאָר אפ א וויַיַלע אויכ אליינ געבליבנ שטיינ אונ, פונ נישט וויסנ וואָס צו מאכנ, האָט ער איַיַלנדיק אונ מעבולבל א פרעג געטאָנ:
– וואָס האָסטו געוואָלט, אלטער?
– כ'האָב געוואָלט מיט דיר עפּעס איבערעדנ.
שוינ פונ אָט די ערשטע, געציילטע ווערטער, וואָס אלטער האָט ארויסגעזאָגט, איז פאר מוישענ קלאָר געוואָרנ, אז ער האָט פאר זיכ א ניַיַס, א גאָר ווילדע.  ער האָט זיכ דערמאָנט, ווי אלטער האָט, בעשאס ער איז דעמ לעצטנ ערעוו-ראָשעשאָנע ארופ צו אימ צומ ניַיַעמ יאָר געוווירע ווערנ, אימ א זאָג געטאָנ, אז ער ווערט, דאכט זיכ, געזונט...  ער האָט זיכ אויכ דערמאָנט אינ יאנאָווסקיס ווערטער אינ יענעמ געוויסנ אפדערנכאכט, ווענ אלטער האָט, בייס לוזיס אוועקגיינ פונ שטוב, דעמ געוויסנ פאל געטאָנ, – וואָס יאנאָווסקי האָט דעמלט, קומענדיק, געזאָגט וועגנ דעמ פאל – אז מעגלעכ, אז דאָס זאָל דינענ פאר א קריזיס אינ אלטערס שלאפקיַיַט.  ער האָט זיכ דאָס דערמאָנט, אונ קוקנדיק איצט אפ אלטערנ אונ זעענדיק אימ א ניַיַעמ פאר זיכ, האָט ער ניט געוווּסט, וואָס פאר א ווערטער צו געברויכנ אונ ביכלאל וואָס וויַיַטער דאָ פאָרצונעמענ.  נאָר דאָ איז אימ אלטער אליינ צו הילפ געקומענ, אונ נישט ווארטנדיק אפ מוישעס וויַיַטערע פראגעס, האָט ער פּלוצעמ א זאָג געטאָנ:
– כ'בינ געקומענ דיר, מוישע, זאָגנ:  מאכ מיכ כאסענע.
דאָס איז געזאָגט געוואָרנ מיט אזא טאָנ, אזוי הויל אונ אופריכטיק, ווי ס'זאָגט נאָר אָדער א דולער אָדער אזא, וועלכער איז לאנג אינ קיינ ייִשעוו נישט געווענ, וועלכער איז אָפּגעוווינט אונ ווייסט ניט, וווּ, וואָס אונ ווענ מע מעג יאָ אָדער מע מעג ניט זאָגנ, אונ אליינ דער אויפנ פונ זאָגנ איז אזא, וואָס קאָנ אופריַיַסנ אנ אויער.
אלטערנ איז דאָכ ניט צו באשולדיקנ:  דאָס איז ער דאָכ טאקע דער, וועלכער איז איצט ווי פונ ערגעצ וויַיַט אראָפּגעקומענ, דאָס איז ער דאָכ דער, וואָס האָט לאנג מיט מענטשנ אונ מיט מענטשלעכע מידעס ניט צו טאָנ געהאט.  ער האָט דערומ געזאָגט, ווי מע זאָגט ניט אינ קיינ ייִשעוו, געזאָגט, וואָס געמיינט, אונ געמיינט האָט ער:  ער איז שוינ גליַיַכ מיט אלע.
– הא? – האָט מוישע ווי ניט איַיַנגעהערט.  ער האָט ווי ניט באנומענ, ווי זיַיַנע אויערנ ניט געגלייבט, אונ פונ גרויס געפּלעפטקיַיַט איז ער מער ניט אומשטאנד געווענ, ווי נאָר דאָס זעלבע נאָכאמאָל איבערצוכאזערנ:
– הא, וואָס האָט ער געזאָגט, אלטער, וואָס האָט ער געוואָלט?
– ער האָט געוואָלט זאָגנ, אז ער איז שוינ, ווי אלע, אז זיַיַנ וועלט איז אימ אופגעגאנגענ, אז זיַיַנ צימער איז אימ ענג, ס'איז אימ צומ לעבנ געקומענ, אונ מע דארפ זענ עפּעס טאָנ דערפאר.  אונ דאָס מיינט ער אימ, מוישענ, וויַיַל ווי ער געדענקט, איז אז זייער פאָטער איז געשטאָרבנ, האָט ער אימ פאר זיַיַנ אָפּעקונ געמאכט, אונ ער איז דערומ דער איינציקער מעכויעוו, אונ דערומ ווענדט ער זיכ צו אימ, ווי צומ איינציקנ.
פאר מוישענ זיַיַנענ אלטערס ווערטער געקומענ אזוי איבעראשנד, אזוי אומפארשטענדלעכ, אז ער האָט די ערשטע רעגעס נישט געוווּסט, וווּ ער געפינט זיכ.  ער האָט פאר זיכ די שיַיַנ נישט געזענ, אויכ נישט אלטערנ, אונ ווי ער איז אזוי געשטאנענ פונ זיַיַנ בענקל אופגעשטעלט, אזוי האָט ער זיכ אויסגעדרייט אונ דאָס גענומענ זוכנ, קלוימערשט אפ זיכ ווידער אנידערזעצנ, וויַיַל די פיס האָבנ אימ ווי שלעכט געהאלטנ, אונ אויסדרייענדיק זיכ, האָט ער עפּעס געמורמלט, ווי טאָמעד אונ ווי אלעמאָל ער איז געוווינט מיט אלטערנ:
– גיי, גיי, אלטער, מירנ זענ עפּעס באטראכטנ, – האָט ער דאָס מאָל נאָר צוגעגעבנ.
אלטער איז א וויַיַלע געשטאנענ, דערנאָכ אוועק.  צו מוישעס אויער האָבנ קימאט די טריט פונ זיַיַנע שיכ נישט דערגרייכט, – אזוי צעטומלט, אזוי פארלוירנ איז ער געווענ.  ביז ער האָט שפּעטער צוריק זיַיַנ בענקל געפונענ, ביז ער האָט זיכ דערופ ווידער אראָפּגעלאָזט, געבליבנ זיצנ, אונ ערשט דעמלט האָט ער געקאָנט נעמענ אפ דער מאכשאָווע דאָס,  וואָס איז נאָרוואָס פאר א מינוט פאר אימ פאָרגעקומענ, אונ מיט א באפריַיַענדיקנ זיפצ זיַיַנ ברוסט אויסלאָזנ מיט די ווערטער:
– ריבוינעשעלוילעמ, וואָס געשעט דאָ?


</p></div><div><head>XI</head>


<head>ערעוו קראכ
</head><p>

אינ איינעמ א שטארק-מראקענדיקנ אונ שפּעטנ כעשווענ-אָוונט איז צו יענער ציַיַט, וועגנ וועלכער מיר דערציילנ דאָ, צו איינער א שטאָטישער אכסאניע אינ N צוגעפאָרנ א בויד, א שטארק-אויסגעווייגטע אונ דורכגענעצטע, מיט א פּאָר מידע פערד, פונ וועלכע ס'איז געגאנגענ א פּארע פונ לאנגנ שלעפּנ זיכ, וויַיַזט אויס, אפ שלעכט-הארבסטיקע וועגנ אונ בלאָטעס.  אנ עלנטער סטורקאטש – א באלעגאָלישער שיַיַנ-לאמטערנ – איז צו דער רעכטער זיַיַט פונ בויד צוגעפעסטיקט געווענ, אונ אויכ ער, דער לאמטערנ, ווי שוינ לאנג מאט פונ טשאדענדיקנ אונ נישטיקנ לויכט, האָט איצט, בא זיַיַנ לעצטער רויכענדיקער נישטיקיַיַט, געמאכט זענ, ווי פונ אינווייניקסט פונ דער בויד זיַיַנענ ארויס א פּאָר פונ דער פרעמד אָנגעפאָרענע פּארשוינענ.
דאָס זיַיַנענ געווענ סרולי מיט לוזינ, וואָס האָבנ זיכ איצט אומגעקערט נישט נאָר פונ זייער לעצטער נעסיִע קיינ אומאנ – נאָר אויכ פונ נאָכ איינער, וואָס זיי האָבנ, וויַיַזט אויס, פירגענומענ שוינ נאָכ אומאנ – אהינ, אינ לוזיס שטעטעלע, וואָס בא דער גרענעצ ערגעצ פארוקט, קעדיי פונ זיַיַנ קליינ ביסל באלעבאטישקיַיַט דאָס, וואָס ס'לאָזט זיכ ניט ארויספירנ, מאכנ צו געלט, אונ דאָס איבעריקע, וואָס יאָ, אונ וואָס מע האָט אומעטומ צומ געברויכ נייטיק, ווי בעטגעוואנט אונ אנדערע זאכנ – אהער צו ברענגענ.
יאָ, א סימענ אז אזוי, וויַיַל געקומענ איז איצט לוזי אָנ אנ ערעכ פיל מער באלאָדנ אונ מיט פיל מער געפּעק, מיט וויפל ער איז אינ זיַיַנ לעצטער נעסיִע אוועקגעפאָרנ.  דער באלעגאָלע האָט געהאט היפּש ארבעט די פּעק אונ קלומקעס אריַיַנצוטראָגנ, אונ סרולי, וועלכער האָט אינדערעמעסנ צו זיי, צו די פּעק, קיינ שיַיַכעס ניט געהאט, וויַיַל מע האָט געזענ, אז ס'איז נישט זיַיַנע, אָבער ארומגעגאנגענ ארומ זיי איז ער, ווי ארומ אייגענע:  פריִער נאָכגעקוקט, וויִאזוי מע טראָגט זיי, נאָכדעמ איבערגעציילט, וויפל מע האָט אריַיַנגעטראָגנ, זיי געהייסנ אוועקלייגנ, ווי ס'באדארפ צו זיַיַנ, קעדיי זיי ניט צו באשמוצנ אונ זיי זאָלנ זיכ ניט איבעריקס וואלגערנ.  אפ דערופ אלצ האָט אכטונג געגעבנ סרולי, וויַיַל לוזי אליינ, נישט געוווינט אונ נישט בארופנ דערצו, איז אומבאהאָלפנ אונ דערצו נאָכ, וויַיַזט אויס, שטארק מיד פונ וועג.
די זעלבע ארבעט מיט די פּעק אונ מיט די קלומקעס, אונ ביכלאל מיט לוזיס איַיַנאָרדענונג,  האָט סרולי געהאט נאָכ מער, ווי יענעמ אָוונט, ערשט אפ מאָרגנ, ווענ ער האָט מאָרגנ גאנצפרי, מיט דער הילפ פונ מעקלערס, לוזינ אָפּגעזוכט א וווינונג אינ אנ אָרט, וווּ זיי האָבנ פריִער, וויַיַזט אויס, צווישנ זיכ אָפּגערעדט.  ערשט אהינ האָט מענ זיכ באדארפט פריִער איבערקליַיַבנ, דערנאָכ ערשט פיל צו טאָנ האָבנ מיט וויַיַסנ, שמירנ, ריינ-וואשנ, אונ וואָס מע האָט געבראכט פונ זאכנ אונ מעבל אויסשטעלנ, אונ וואָס ניט געבראכט – דערקויפנ.  דאָס אלצ האָט אפ זיכ ווידער גענומענ סרולי, אונ דאָס האָט ער אויכ אויסגעפירט אפנ בעסטנ באלעבאטישנ אויפנ, גליַיַכ ער וואָלט אלעמאָל נאָר מיט אזוינע זאכנ זיכ באשעפטיקט, אונ גליַיַכ ווי איַיַנאָרדענענ מענטשנ וואָלט בא אימ געווענ א זאכ שוינ פונ לאנגע רעגילעס.
באזעצט האָט זיכ לוזי נישט וויַיַט פונ דער "קלאָלע".  דאָס איז אנ אָרט, וואָס ניט אנדערש, אז אנ אלטער, בייזער אונ קרענקלעכער נאָווי האָט דאָס פארשאָלטנ אפ אומגליק אונ אפ אויסזענ אזוי, אז ווער ס'וועט אהינ אמאָל אריַיַנקוקנ, זאָל אימ שוידערנ, אונ ער זאָל לעבעדיקערהייט שוינ דערפילנ דעמ טאמ פונ קייווער.
דאָס איז אינ דעמ דריטנ טייל שטאָט – א געוויס ביסל געסלעכ;  אייגנטלעכ, נישט קיינ געסלעכ, נאָר א קליינ, שמאָל דורכגענגל, וועדליק אפ איינעמ אָדער צוויי מענטשנ אינ דער ברייט, האָט געטיילט צוויי קרומלעכע, אפ דריַיַ פערטל כאָרעווע שורעס היַיַזער, וואָס אייניקע גאָר אָנ א דאכ, נאָר מיט א ביסל אָרעמער, אָפּגענאקעטער קראָקווע, אונ אנדערע, קלוימערשט, יאָ מיט א דאכ פונ דראניצע, אָבער – פונ ציַיַט, היצ אונ ווינט שטארק איבערגעטריקנטע – האָבנ אויסגעזענ שוינ האלב-פויל, האלב-לאָכ אונ מיט פאריסענע שטשערבאטע וויידעלעכ אונ עקנ.  די ווענט פונ די היַיַזער – נאָר פונ דארע ברעטלעכ, נישט געשטוקאטורט אונ צעשפּאָלטנ, אנדערע, וואָס יאָ שטוקאטורט, ליימיק-אָנגעדראָלענע, ווי מעובערעס, מיט קרומלעכע טירנ אונ זאוויסעס, מיט פענצטער נישט אפנ אָרט אונ אָנ שויבנ, נאָר מיט שמאטעס אָדער מיט עפּעס אנדערש פארשטעקט.  וואסער אינ יענע היַיַזער – א זעלטענער גאסט:  נישט געוואשנ די היַיַזער, אונ נישט אויכ די, וואָס האָבנ געוווינט אינ זיי, אונ דערפאר א שטויב, א קויט אונ שמוצ פונ דויר-דוירעס אפ די ווענט, אפ די איינציקע שויבנ פונ די איינציקע פענצטער, וועלכע האָבנ שוינ נישט געדינט אפ שיַיַנ מאכמעס זי, די שיַיַנ, איז אינ יענע געסלעכ ביכלאל נישט געווענ בענימצע, נאָר א דערמאָנונג אפ שטענדיקנ פינצטער אונ אפ אייביקער פארוואָגלקיַיַט אונ פארוואָרלאָזטקיַיַט פונ יענע היַיַזער.
אנ אוילעמ האָט דאָרט געוווינט – א לעצט-סאָרטיקער:  קאליקעס, וואָס זייערע קרענק אונ פעלערנ איז זייער פּארנאָסע, וויַיַל מיט זיי, מיט אָט די פעלערנ אונ קרענק, איז ווער ס'האָט נאָר געהאט פיס, האָט זיכ איבערנ שטאָט אונ איבער די היַיַזער ארומגעשלעפּט.  מערסטנטייל אָבער האָבנ שוינ דאָרט געוווינט אזוינע, וואָס האָבנ אויכ דאָס ניט געקאָנט, אונ אפ וועמענס אויסהאלט יענע, די נישט קאָנענדיקע, האָבנ זיכ דורכגעלעבט, ווייסנ זיי נאָר אליינ, נאָר איינ גאָט אונ עפשער אויכ יענער נאָווי, וואָס האָט זיי פארשאָלטנ. 
מאָל דיר, אזא אויסהאלט איז דאָס טאקע געווענ!  לעצט-שמוציקע קישעלעכ אפ ליגנ אפ זיי אינ דרויסנ אומ זומער, אונ ווינטער – ווער ווייסט, וווּ אונ אפ וואָס?  וויַיַל ווער האָט אהינ דענ אריַיַנגעקוקט, – סיַיַדנ נאָר דער מאלעכאמאָוועס, וואָס איז שוינ דאָרט גאָר-גאָר אונ צו אנ אָפטער גאסט געווענ, ווענ אינ שטאָט זיַיַנענ אפילע קיינע שלאפקיַיַטנ נישט ארומגעגאנגענ, ביפראט ווענ יאָ, האָט ער ניט אופגעהערט אינ יענע קויטיקע אונ מיט שמאטע-פארשטעקטע שויבנ אריַיַנצוקוקנ, אונ נאָכ יעדער קוק זיַיַנעמ האָט זיכ שוינ דאָרט נישט איינער געגרייט אינ וועג אריַיַנ – היַיַנט-מאָרגנ אפנ בעסוילעמ...
פונ דאָרט אויכ – פונ דער "קלאָלע" – היפּש קאנדידאטנ אינ העקדעש אונ אינ ביקערכוילימ – סיַיַ אלטע, סיַיַ יונגע, וואָס האָבנ קיינמאָל ניט דערלעבט אלט צו ווערנ, וויַיַל שוינ פונ קליינערהייט פארורטיילטע:  צוגעשלאָגענע, האלב-קריפּלס, האלב-מעשוגאָיִמ.  קינדער זיַיַנענ דאָרט געבוירנ אָדער דערופ, אז גליַיַכ קליינערהייט, ווענ זיי שטארבנ נאָכ פּיצליכ, זאָל זיי מוישע-מוטיע דער נויסעמיטעניק ארויסטראָגנ אינ די פּאָלעס, ווי מע טראָגט א קאווענע אינ פּאָלע, ווענ מע האָט קיינ קוישל ניט;  אָדער – ווענ עלטער א ביסל – זאָל זיי דאָס מעס-וועגעלע פארנעמענ, אי דאָס אויכ ניט איינציקוויַיַז, נאָר עטלעכע מיטאמאָל, וויַיַל מייסימ, ביפראט קינדער, זיַיַנענ דאָרט געווענ געוויינטלעכער ווי ברויט.
דאָרט האָבנ ווענ-ניט-ווענ אונ וווּ-ניט-וווּ געוווינט אויכ לעצט-סאָרטיקע באלמעלאָכעס, וואָס די איינציקע סיבע, פארוואָס זיי וווינענ דאָרט, איז געווענ די, וויַיַל וווּ דענ אנדערש זאָלנ זיי וווינענ?  אז קיינ ארבעט ניט, קיינ מעלאָכע אונ קיינ געצייג – אויכ ניט, אונ ערגעצ אנדערש מוז מענ דאָכ צומ אלעמערשטנ צאָלנ דירע-געלט, אונ דאָ איז אָפט ניט געווענ דער באלעבאָס, דער מאָנער, סיַיַדנ ווידער דער נאָווי, וואָס האָט יענצ אָרט פארשאָלטנ.
אָט דאָרט, נישט וויַיַט פונ יענע געסלעכ, האָט סרולי געפונענ א היַיַזל פאר לוזינ, וווּ א באלעבאָסטע – אנ אלטע, עלנטע ייִדענע – האָט זיכ אונטערגענומענ מאכנ ריינ, קאָכנ, וואשנ, ראמענ פאר לוזינ, אונ וווּ דאָס שטיבעלע, וואָס איז באשטאנענ פונ א פּאָר צימערלעכ מיט א פאָרהיַיַזל אונ קיכל, האָט, זינט לוזי איז אהינ אריַיַנ, פאָרט א שטיקל אָנשטענדיקנ אויסזענ באקומענ.  אויסערלעכ ניט גאָר ריַיַכ, וויַיַל ס'איז געשטאנענ, ווי אלע אינ יענעמ שטאָט-טייל, אינ בלאָטע, אונ באנאכט, נאטירלעכ, ניט באלויכטנ, אָבער אינערלעכ, ווי וויַיַט מעגלעכ אינ יענע סאָרטנ באדינגונגענ,  געמיטלעכ.
מ'דארפ דאָ גליַיַכ צוגעבנ, אז לוזיס שטיבעלע איז, ווי נאָר ער האָט זיכ דאָרט באזעצט, גליַיַכ געוואָרנ א מינ זאמלפּונקט, פאר אלעמענ, פאר לוזיס אייגענע, דה. פאר די ליַיַט פונ זיַיַנ סעקטע.  וויַיַל אזויווי דאָס אָרט איז געווענ שטארק וויַיַט פונ שטאָט אונ אינ זייער שול אריַיַנ, אונ אזויווי אויכ די ציַיַט א הארבסטיקע, מיט רעגנס אונ מיט בלאָטעס, אונ אזויווי די מערסט זייערע זיַיַנענ דאָכ דעריקער אויכ געווענ, מאכמעס אָרעמקיַיַט, דאָרטיקע איַיַנוווינער, איז דערומ האָט אָפט לוזיס וווינונג געדינט אלס דאָס אָרט, ווויהינ מע פלעגט זיכ א פארנאכט אריַיַנכאפּנ אפ א מינכע-מיַיַרעוו, אונ דערנאָכ שוינ אויכ, בא א גלעזל טיי אונ האלב-געמיינער וועטשערע, צוזאמענ דעמ גאנצנ אָוונט צו פארברענגענ אינ סעקטאנטישע שמועסנ, אינ מיַיַסעס זיכ דערציילנ אונ זיכ אויסהערנ אונ אינ איינס פארנ אנדערנ די הערצער אויסרעדנ.
אונ נישט נאָר די סעקטע.  וואָס א טאָג האָט לוזיס וווינונג אלצ מער אָנגעהויבנ באוווּסט ווערנ אויכ צווישנ אנדערע פרומ-גלייביקע.  ס'האָבנ אָפט זיכ שוינ אָנגעהויבנ אריַיַנרוקנ אונ אריַיַנשטעלנ אויכ פרעמדע יונגעליַיַטלעכ פונ אנדערע סעקטעס, פאר וועלכע די פרומקיַיַט פונ זייערע אייגענע האָט זיי, וויַיַזט אויס, נישט גענוגט, אונ ס'האָט זיי אלעמאָל געצויגנ אהינ, וואָס, ווי זיי האָט געדאכט, האָט זיכ דאָרט פונ זיי פיל מער געפאָדערט;  ביפראט איצט, אהער, צו לוזינ, וואָס, ווי זיי האָבנ געהערט, איז מיט אימ אזא מאָדנע זאכ געשענ, – האָט דאָס זיי אוואדע גערייצט, אונ ביגנייווע פונ עלטערנ, פונ שווער-אונ-שוויגער, פונ פריַיַנט אונ כאוויירימ, האָבנ זיי אינ א פארנאכט, צווישנ טאָג אונ נאכט-טונקלקיַיַט, אמאָל צומ שטיבעלע זיכ צוגעשלאָגנ, אונ מיט גרויס פאָרזיכט אונ געהיימלעכקיַיַט, ווי ווענ מע גאנוועט זיכ אינ אנ אָרט פונ זיסער זינד אונ אוויירע, אהינ די שוועל איבערגעטראָטנ.
ס'האָבנ זיכ פּאמעלעכ גענומענ ציִענ אויכ זיַיַטיקע פּארשוינענ פונ יענעמ שטאָט-טייל, – מענטשנ, וואָס האָבנ צו אזוינע זאכנ, ווי צו כלוקעדייעס צווישנ סעקטע אונ סעקטע, קיינ שיַיַכעס אונ קיינ אינטערעס ניט.  נאָר גלאט אזוי, ווי צו א שטוב, וואָס איז שטענדיק אָפנ אונ וואָס אז מע קומט אהינ אריַיַנ, וויַיַזט מענ קיינעמ קיינמאָל די טיר ניט אפ צוריק, – איז פארוואָס אמאָל ניט אריַיַנגיינ, א קוק טאָנ;  ביפראט, אז ווענ פונ ציַיַט צו ציַיַט האָבנ זיכ אויכ פונ דאָרט אינ די אפדערנאכטנ ארויסגעהערט נישט געוווינטע פאר יענע ערטער שטארק היציקע געזאנגענ, אונ דורכ די קליינע פענצטער איז באשטענדיק צו זענ געווענ א צוזאמענגעדריקטע איידע, אמאָל באמ טיש זיצנדיקע, אמאָל א שטייענדיקע, אונ הייס, בא א צעווארעמטנ שמועס זיכ אונטערצוהאלטנ, – איז פארוואָס זאָל אויכ א זיַיַטיקער מענטש אמאָל די טיר ניט עפענענ, אונ אפילע אָנ א גוט-אָוונט, וואָס מע האָט קיינער פונ אימ ניט געפאָדערט, צו יענער איידע זיכ ניט פארייניקנ אונ צו אירע שמועסנ אנ אויער ניט צולייגנ?
לוזיס שטיבעלע איז שוינ, וואָס וויַיַטער, אזוי וויַיַט אויסגעטיילט אונ באוווּסט געוואָרנ, אז אפילע די קאליקע ליַיַט פונ דער "קלאָלע" האָבנ זיכ טעמפּ, אומגעלומפּערט אונ אפ קיינעמ ניט רופ, צו דעמ גענומענ ציִענ.  ס'האָט זיי קיינער, נאטירלעכ, ניט געבעטנ, נאָר אינ א מיטנ באטאָג, א מיטנ פארנאכט אמאָל, האָט מענ געקאָנט זענ איינעמ אזא פּארשוינ, בא וועמענ פיס אונ סייכל האָבנ נאָכ געקלעקט – אהינ, צו יענער שטוב, זיכ רוקנ.
ווי אָט, לעמאָשל, פּושקע מיט די צענ צענערס...  א פּארשוינ מיט פיל שמאטעס אונ מיט אלט-צעפוילטע אונ צעטריפּלטע וואטאָווע בגאָדימ, וואָס ער טוט זיי קיינמאָל ניט אויס, ניט זומער, ניט ווינטער, אונ א געשטאנק גייט שוינ פונ זיי אפ מיַיַלנ;  דערצו נאָכ האָט ער אלע פינגער פונ די הענט מיט פיל צינערנע אונ בליַיַערנע פינגערלעכ באזעצט, וואָס פונ קיינמאָל זיי ניט אראָפּגענומענ, זיַיַנענ זיי אימ שטארק אינ פלייש אריַיַנגעוואקסנ אונ די גאנצע הענט זעענ אימ אויס שטארק אופגעטראָגנ אונ ברוינ אונ בלוי געדראָלנ.  ער רעדט קיינמאָל, רוקט זיכ, ווי א טשערעפּאכע, מיטנ גאנצנ בגאָדימ-פּאק אונ טראנטעס, אונ, מאכמעס איבערגעלאָדנקיַיַט, מוז ער מערסטנטיילס שטיינ אָדער זיצנ. איז אָט, אויכ ער, פּושקע, האָט זיכ אהינ גענומענ רוקנ – נישט אפ אריַיַנגיינ, נאָר גלאט אזוי – אמאָל בא דער נאכטיקער לאָמפּ-שיַיַנ, וואָס האָט פונ דאָרט ארויסגעקוקט, צו שטיינ אונ גליווערנ, אָדער אנ אנדערשמאָל א מינ טויבלעכנ אויער אונ געהער צו א געזאנג, וואָס קומט פונ דאָרט, צולייגנ.
אָדער אָט א צווייטער:  "מיטוואָכ"...  אויכ אזא, ווי יענער.  עפּעס אנ אונטערגעוואָרפענער, אָנ טאטע-מאמע, וועלכער האָט זיכ דאָ, אינ דער "קלאָלע", דערצויגנ, אונ וואָס גערופנ האָט מענ אימ אזוי, וויַיַל געפונענ האָט מענ אימ אומ מיטוואָכ, אונ קיינ בעסערנ נאָמענ האָט מענ פאר אימ ניט געקאָנט אויסטראכטנ...  איינס אנ אויג בא אימ איז, ווי אנ עפּל די גרייס – גלאָזיק אונ פונ אויגנ-לאָכ ארויס, אונ דער צווייטע, דאָס נאטירלעכע, קוקט טאמעוואטע, זיס אונ שמייכלט, אונ צוזאמענ מיט אָט די ביידע אויגנ איז מיטוואָכ – מיטוואָכ:  א גוילעמ, וואָס אז דאָס נאטירלעכע אויג שמייכלט בא אימ, צעגיסט זיכ דער שמייכל אפ יענער באק פונ יענעמ אויג, ווי א טיַיַכל פונ א בארג-אראָפּ.  ער האָט גאָרניט, אויסער עפשער א העמד אפנ ליַיַב, א ביסל גוילעמישע גוטסקיַיַט אפ די ליפּנ, אונ א קליינ ביסל לאָשנ אונ סייכל, נאָר וועדליק אפ צו ענטפערנ, ווענ מע פרעגט אימ:  "ווער ביסטו?" – "מיטוואָכ בינ איכ, מיטוואָכ הייס איכ, וויַיַל מיטוואָכ האָט מענ מיר געפונענ"...  אונ אָט, האָט עס אויכ אזא פּארשוינ, דער גוטעריאָר ווייסט וויאזוי, אהער, אינ שטיבעלע, אָנגעטראָגנ.  ער איז געקומענ, זיכ אוועקגעשטעלט, מיטנ איינ אויג ליבלעכ אונ ווי א מינ פיש זיכ צעשמייכלט, וויַיַל ס'איז אימ, וויַיַזט אויס, דאָ גוט געווענ אונ געפעלנ, היַיַנט פאר וואָס זאָל מענ אימ ארויסטריַיַבנ?..
מיט איינ וואָרט, לוזיס שטיבעלע איז געוואָרנ יענער צוציונגס-פּונקט, פונ וועלכנ יונגעליַיַט האָבנ זיכ געשושקעט אונ באהאלטענערהייט אהינ זיכ געגאנוועט;  עלטערע האָבנ געמורמלט אונ די יונגעליַיַט פונ דעמ געוואָרנט, אונ גאָר אלטע האָבנ געברומט אונ זיכ געבייזערט, אונ דאָס שטיבעלע שוינ מיט די ערגסטע נעמענ אָנגערופנ, ווי "טומע" אונ "טיפלע", אונ צווישנ זיכ זיכ געייצעט, וויאזוי אונ מיט וואָס פארא מיטלענ פונ דעמ אייגנטימער פונ יענעמ שטיבעלע זיכ אָפּצושלאָגנ.
ס'האָט שוינ געהאלטנ דערביַיַ, אז שטאָט האָט זיכ אָנגעהויבנ ערנסט מיט דעמ צו פארנעמענ, וויַיַל כאָטש דאָס שטיבעלע איז אזוי וויַיַט געווענ, כאָטש אזוי אָפּגעשיידט, וואָס אז מע וויל,  איז וועמענ גייט עס אָנ אונ וועמענ ארט עס, דאָכ האָבנ זיכ שוינ געפונענ אזוינע, וואָס איז זיי זייער אונ זייער אָנגעגאנגענ אונ איז זיי שוינ געלעגנ טיפ-טיפ אינ די געדערימ.  ס'האָט שוינ געהאלטנ אויכ דערביַיַ, אז געוויסע פרומע ליַיַט האָבנ זיכ שטילערהייט פארזאמלט, קעדיי פאָרויס צווישנ זיכ אָפּצורעדנ, אז איידער מע נעמט עפּעס פיר קעגנ יענעמ, קעגנ לוזינ, זאָל מענ זיכ פריִער ווענדנ צו מוישע מאשבער, צו לוזיס ברודער, וויַיַל אזויווי יענער איז פאָרט א כאָשעוו אונ א ברודער פונ א כאָשעוו, האָבנ זיי געוואָלט אויכ זיַיַנ ברודערס מיינונג אויסהערנ.  זיי זיַיַנענ געקומענ זיכ אייצענ, עפשער האָט ער עפּעס אנדערש פאָרצולייגנ, עפשער אנדערע מיטלענ, אונ נישט נאָר די, וועלכע זיי האָבנ אליינ גערעכנט, דה. נישט גאָר שטרענגע.
א סוואָרע, אז א גאנצע איידע באוווּסטע ליַיַט האָבנ זיכ אינ איינעמ אנ אפדערנאכט טאקע צו מוישע מאשבער אינ שטוב אריַיַנגעשטעלט אונ וועגנ דעמ א גאנצנ אָוונט אי אופגערעגט אי אויסערלעכ אופגעהאלטנ גערעדט, געטיַיַנעט אונ גענוי די זאכ באהאנדלט.  אלע האָבנ זיכ געהיצט, אָבער מוישע מאשבער אליינ האָט זיי שוואכ אויסגעהערט, וויַיַל  ער איז מיט עפּעס אנדערש געווענ פארנומענ אונ די זאכ איז אימ אינ קאָפּ ניט געקראָכנ, אונ אינגאנצנ ער צו יענער ציַיַט – צעשטרייט, דערשלאָגנ אונ ווי גאָר נישט אפ דעמ אוילעמ.


* * *


וויַיַל ס'האָט שוינ דעמלט געהאלטנ שלעכט בא מוישע מאשבער:  די געשעפטנ בארג-אראָפּ, אונ צאָרעס, אומגליקנ – בארג-ארופ.
דערצו נאָכ איז אימ די ייִנגערע טאָכטער,  נעכאמקע, ניט אפ קאטאָוועס קראנק געוואָרנ.  מע ווייסט ניט, צי ס'איז איר געקומענ פונ שטילנ ערגערנ זיכ פונ איר פאָטערס לאגע אונ פונ איר מאנ, נאָכעמ לענטשער, וועלכער האָט זי שטילערהייט געריזעט, צי פונ א צוקילעכטס, צי עפשער גאָר פונ א באהאלטענער יערושע, וואָס האָט אינ איר געטליִעט.  ווי ס'זאָל ניט זיַיַנ, נאָר ס'איז איר וואָס אמאָל ערגער געוואָרנ:  די באקנ – וואָס אמאָל בלאסער, ס'האָט זי אָפטער געטרייסלט, אונ זי איז שוינ פונ דער שאל ניט ארויס פונ אופשטיינ ביזנ ליגנ זיכ, אונ די לעצטע ציַיַט, צו הארבסט צו, האָט זי, מאכמעס די שלעכטע וועטערנ, זיכ שוינ גאָר אינ בעט אוועקגעלייגט:  די פיס זיַיַנענ איר געוואָרנ געשוואָלנ...  דאָקטוירימ האָבנ געזאָגט, אז זי דארפ זומער, אָבער וווּ נעמט מענ אימ איצט, ערשט אָנהייב הארבסט?  זיי האָבנ אויכ געזאָגט "ווארעמע לענדער", אָבער דאָס האָט מענ שוינ דעמלט גאָר נישט פארשטאנענ, אונ ווענ אפילע יאָ, איז די ציַיַט ניט געווענ אזא, מע זאָל אזוינס גאָר אפנ זינענ קאָנענ נעמענ.
איז אָט, אָט די נעכאמקעס קרענק האָט שוינ מוישע מאשבער נאָר צומ איבעריקנ געפּלעפט.  ער האָט דערפילט:  א שווערע האנט לאָזט זיכ אפ אימ אראָפּ, וואָס ווער ווייסט, ביז וואָס פאר א נידעריקיַיַט זי וועט אימ אראָפּבייגנ;  אונ אָפט, ווענ ער פלעגט אהיימ קומענ אונ אריַיַנגיינ צו דער טאָכטער געוווירע ווערנ, האָט ער אפ איר נאָר געקוקט אונ קיינ וואָרט ניט געזאָגט, אונ אָנקוקנדיק זיכ איינס דאָס אנדערע, האָבנ פאָטער אונ טאָכטער אינ די אויגנ בעשוטפעשע טרערנ געהאט, אונ נאָר מאכמעס געטריַיַשאפט האָבנ זיי זיכ איינס פארנ אנדערנ ניט געוואָלט אויסגעבנ.  זי, נעכאמקע, האָט זיי, אפנ בעט ליגנדיק, באהאלטענערהייט געווישט, אונ ער – אינ א שטוב-ווינקל ערגעצ אָפּגייענדיק.
וויַיַל יאָ, א טרער לאָזנ איז געווענ אפ וואָס:  נאָכעמ לענטשער, מוישעס איידעמ, איז שוינ דעמלט אינ שטוב, וווּ דאָס וויַיַב איז אימ געלעגנ, ווי א האלבער וואָלפ ארומגעגאנגענ, ציגארנ גערייכערט, אונ שוינ צו אָפט אפ די ניט דערייכערטע העלפטנ אינ א ווינקל איבערנ שפּיַיַ-קעסטל געשפּיגנ.  ער איז געווענ אופגערעגט דערפונ, פונ וואָס ער האָט עפשער געהאט א גרונט צו זיַיַנ אופגערעגט, אָבער מער אופגערעגט דערפונ, וואָס איצט האָט ער זיכ ניט געהאט פאר וועמענ אויסצורעדנ אונ וועמענ צו ריזענ.  וויַיַל דאָס האָט ער פארשטאנענ, אז איצט איז קיינ ציַיַט ניט דערופ, אונ וועגנ אזוינע זאכנ איצט מיט נעכאמקענ געשפּרעכנ צו פארפירנ איז א פארברעכנ.  ער האָט געשוויגנ, אָבער דער שווער האָט דאָס צוגעזענ, אונ אויכ זי, נעכאמקע, אונ פונ זיַיַנ שוויַיַגנ איז קיינעמ ניט גרינגער געוואָרנ, אונ בעסער, – האָט מענ זיכ געטראכט, – וואָלט ער שוינ דאפקע יאָ גערעדט.
דערצו נאָכ האָט אינ שטוב דעמלט געטראָפנ איינע א זאכ, וואָס האָט אלעמענ, אפילע נאָכעמענ, שטארק דערשלאָגנ אונ האָט געווירקט, ווי א פּלוצעמדיקער אומגעריכטער קלונג אמאָל נאָענט בא אנ אויער, וואָס מאכט א מענטשנ פונ אָרט זיכ אופריַיַסנ אונ אופשוידערנ.
ס'האָט זיכ איינמאָל אנ אפדערנאכט באוויזנ בא מוישע מאשבער אינ הויז שמוליקל דער שלעגער.  די שטאָט האָט אימ געקאָנט. א פּארשוינ פונ מיטעלנ וווּקס, קוואדראט געבויט, מיט עטוואָס אופגעהויבענע, גליַיַכע אקסלענ.  זיַיַנ פּאָנעמ, איבער איינעמ א בעלמעוואטע אויג, א ביסל בלאסלעכ, אָבער האָר אינ דער באָרד האָבנ אימ געשטעקט שטיַיַפע, פונ א טונקל-געלבלעכנ קאָליר, אונ דאָס איינע אויג אונ די שטיַיַפע באָרד אליינ זיַיַנענ שוינ גענוג געווענ, ער זאָל, אפ וועמענ ער האָט באדארפט, א פּאכעד אָנווארפנ, אונ אז פאר זיַיַנע דארע, טרוקענע הענט, ווי ברעטער, זאָל א גאנצע שטאָט ציטערנ.  דעריקערשט – באהעלפערס, דארדעקע מעלאמדימ, אמאָל אויכ באלמעלאָכעס, וואָס איינער אפ דעמ אנדערנ פלעגט אימ אָפּדינגענ, ער זאָל אָנלערנענ אונ אינ די ביינער אָנלייגנ.  ס'איז גענוג געווענ איינער א פּאטש שמוליקלס, אז פונ יענעמס פּאָנעמ זאָל אימ אנטקעגנ גיינ א רויטע יושקע מיט היפּש אויסגעזעצטע ציינ, אונ אָפט אויכ – אז דאָס גאנצע פּאָנעמ זאָל ווערנ איינ פארלאָפנ פּלעצל.
ער איז אליינ אויכ אמאָל געווענ א באהעלפער, אָבער פונ דער באהעלפערשער פּארנאָסע האָט ער ניט געקאָנט אזויפיל אויסשלאָגנ, וויפל פונ געשלעגעריַיַ.  אינ שטאָט איז דאָס מינ אָנגענומענ.  אינ עקסטע פאלנ האָט מענ זיכ אמאָל אויסגענוצט מיט עקסטע מיטלענ.  שמוליקל האָט ייִנגלוויַיַז אויכ געהאט געהערט צו דער שטאָטישער כעוורע קייסאָרימ-גאלאנטאָנעס, וועלכע האָט געלעבט פונ ליידיק אומגיינ, פונ לאָזנ טויבנ, פונ שלאָגנ זיכ צווישנ אנאנדער, פונ דעמ, וואָס פארפירטע מיידלעכ האָבנ זיי אויסגעהאלטנ, אונ אויכ דערפונ, וואָס באלעבאטישע קינדער זיַיַנענ פונ זיי באשטייערט געוואָרנ מיט ווער וויפל ס'קאָנ צאָלנ, לויט זיַיַנ טאטנס מעגלעכקיַיַטנ.  אָבער איצט, ווענ שוינ נישט יונג (שוינ בא די פערציק געוויס), האָט ער מער מיט קיינ ייִנגלשע זאכנ ניט צו טאָנ געהאט, זיַיַנע אונטערנעמונגענ – ערנסטע.  אונ נאָר פונ ערנסט אונ פונ קלעפּ האָט ער זיַיַנ באצאָלטס באקומענ אונ נישקאָשע פונ פּארנאָסע געצויגנ.  ס'האָט אימ געקלעקט אפ א גוטנ טרונק, איידער ער איז געגאנגענ אפ די קלעפּ, אויכ נאָכ דעמ, ווי ער האָט די קלעפּ שוינ אָפּגעגעבנ, אונ אויכ אינמיטנ – אפ ניט שלעכט צוביַיַסנ.
דאָס מאָל האָט אימ געשיקט אונ געדונגענ איינער א פּראָצענטניק, א ייִד "קעצעלע".  א קליינס, וואָס מע האָט דאָס פּאָנעמ פונ דער באָרד ניט ארויסגעזענ אונ וואָס האָט געטראָגנ, זינט די וועלט געדענקט אימ, איינעמ נאָר א האלב-אָפּגעריבענעמ, האלב-ווינטערדיקנ מאנטל אָנ קנעפּ, אונ אינ די פרעסט אונ בייס ווינטנ האָט אימ שטארק אריַיַנגעבלאָזנ, אונ ער פלעגט זיכ האלטנ בא די פּארקנס, די פּארקנס זאָלנ אימ פאר דער קעלט פארשטעלנ.
א ווילד-קארגער, כאָטש מיט אנ אייגענער שטוב אונ מיט א גרויסנ פרוכט-גאָרטנ לעבנ דער לעוואדע, אָבער די שטוב איז שטענדיק געווענ פארדונגענ צו פרעמדע, אונ ער אליינ האָט צוריק אָפּגעדונגענ בא זיי, בא די פרעמדע, בא די שכיינימ זיַיַנע, א קליינ פּיצל צימערל, וויַיַל מער דארפ ער ניט:  קיינ וויַיַב – ניט, קיינ קינדער – אויכ ניט, אָדער עפשער יאָ, איז ער זיכ מיט זיי צעגאנגענ, האָט ער זיכ פונ זיי אָפּגעזאָגט, קעדיי ער זאָל זיי פארשפּאָרנ שפּיַיַזנ, אונ ער אליינ האָט זיכ געשפּיַיַזט דערפונ, וואָס ער פלעגט בא א שכיינע זיַיַנער אמאָל זיכ איַיַנבעטנ אונ איר געבנ צושטיַיַער – צו א וואָכעדיקנ מאָלציַיַט נאָר א שיבעש, צו א שאבעסדיקנ – עטוואָס מער, אונ מער האָט ער גאָרנישט ניט באדארפט, אונ דאָס איבעריקע, ווי האָלצ, גאז אונ אנדערע קלייניקיַיַטנ, האָט ער אָפט, ווענ קיינער האָט ניט געזענ, בא די אייגענע שכיינימ געגאנוועט.
האָבנ, האָט מענ געזאָגט, האָט ער געהאט זיַיַנע אייגענע קאנ אלאָפימ, נאָכ מיט א מאסע זילבערנע קיילימ אונ גאָלד דערצו.  דאָס אלצ – מאשקאָנעס, וואָס מע האָט בא אימ פארזעצט, אונ ווענ מע האָט אימ דאָס געלט ניט אָפּגעגעבנ, זיַיַנענ די קיילימ פארבליבנ בא אימ – פארבאהאלטנ צווישנ קויטיקנ וועש, אז קיינער זאָל אהינ ניט אריַיַנקוקנ, אז קיינעמ זאָל זיכ אהינ ניט גלוסטנ א האנט אריַיַנשטעקנ, וויַיַל "קעצעלעס" קויטיקס איז שוינ געווענ אזוינס, וואָס מיט א מיַיַל דערפונ האָט מיט כאלאָשעס געשלאָגנ אונ מעובערעסע וויַיַבער האָבנ דערפונ געקאָנט מאפל זיַיַנ.
דער סאָפ איז געווענ, אז עס האָבנ אימ דערוואָרגנ א קאָמפּאניע קריסטלעכע ליַיַט, וואָס האָבנ בא אימ קעסיידער אָפּגעדונגענ דעמ סאָד, אונ בא וועלכע ער פלעגט, אוסער דעמ געצאָלטס פארנ סאָד, אמאָל אריַיַנכאפּנ אויכ א געשאנק, ווי א פויל עפּעלע, א פוילע פלוימ א ווערעמדיקע, אונ דערפונ טאקע האָט ער א שטיק ציַיַט ארומ סאָפ זומער אָפּגעלעבט. באמ ווארגנ, זאָגט מענ, האָבנ די ליַיַט קיינ איבעריקע מי ניט געהאט, וויַיַל ער – א קליינינקער, א שטענדיק ניט דערעסענער – איז וואָס קלעקט ער פאר אזוינע?  האָט ער זיכ נאָר א קליינעמ וואָרפ געטאָנ אונ האָט גליַיַכ די נעשאָמע אָפּגעגעבנ מיט פּראָצענט – מיט א פּיצעלע פּישטש דורכנ מויל אונ מיט א קאָל דורכ נאָכ ערגעצ, אונ בא דעמ זיַיַנענ אויכ יענע, די ווארגער, טאקע געבליבנ...  וויַיַל צו די קיילימ, וואָס צווישנ שמאטעס אונ קויטיקנ, זיַיַנענ זיי ניט דערגאנגענ, מאכמעס זיי האָבנ זיכ ניט געריכט דערופ, אז אינ אזא מיִעסקיַיַט זאָל זיכ געפינענ אזא גוטס.  אונ געלט מעזומענ איז בא אימ אויכ ניט געווענ, אויסער נאָר וועקסלענ אפ גרויסע באָטוכימ, וואָס נאָר בא זיי האָט ער זיַיַנע פּיִיטעקעס געהאט אונ געהאלטנ.
מוישע מאשבער איז געווענ איינער פונ זיַיַנע באלעכויוועס.  אז "קעצעלע" האָט דערהערט, אז אינ שטאָט אונ צווישנ די זיַיַניקע – אויכ אזוינע "קעצעלעכ" – טראָגנ זיכ אונ גייענ אומ מעשונע קלאנגנ וועגנ מוישע מאשבער, האָט ער צוערשט ניט געגלייבט, וויַיַל ער איז אָפט געקומענ מיטנ האלב-אָפּגעריבענעמ מאנטל אינ קאָנטאָר געוווירע ווערנ, אונ געזענ, אז גאָרניט, אז די קאָנטאָר איז קאָנטאָר;  אָבער וואָס וויַיַטער, אז די קלאנגענ האָבנ אלצ ניט אופגעהערט, איז כאָטש דער זמאנ פונ זיַיַנע וועקסלענ איז נאָכ ניט געהאט אויסגעגאנגענ, אזוי אז קיינ געלט איז אימ אינדערעמעסנ גאָרניט געקומענ, דאָכ האָט אימ שוינ גענומענ אינ קליינעמ קויטיקנ ביַיַכל צו ריזענ, אונ – צי די פוילע עפּעלעכ האָבנ אימ פארשאדט, צי מאכמעס דער געדאנק פונ אָנצוּווערנ אזא פּויטעקע, אזא הרודע גאָלד האָט אימ ניט געלאָזט רוענ, נאָר צו יענער ציַיַט איז ער שוינ אינ די באנאכטנ ניט געשלאָפנ, איז אלעמאָל ארויס אינ דרויסנ אונ זיכ געשטעלט צומ פּארקנ אפ א נייטיקער קלייניקיַיַט, אונ בעשאס-מיַיַסע האָט ער די אויגנ צומ הימל פארהויבנ, צו די הימלשע שטערנ-מעזומאנימ, וואָס זיַיַנענ אזוי קוראנט, וואָס קיינער קאָנ צו זיי ניט דערלאנגענ, אונ וואָס זעלטנ-זעלטנ נאָר פאלט פונ זיי אראָפּ ווענ איינער...  ער האָט ניט געקאָנט שלאָפנ, געזוכט אייצעס וויאזוי דעמ זמאנ פונ מוישע מאשבערס וועקסלענ צו דערנעענטערנ, קעדיי ער זאָל ארויס פונעמ כויוו צו דער ציַיַט אונ בעשאָלעמ.  ער האָט אָבער גאָרניט געקאָנט צוטראכטנ, אויסער דאָס, וואָס ער טוט קעסיידער אינ אזוינע פאלנ מיט קלענערע באלעכויוועס, מיט ווייניקער כשוווימ ווי דער איצט, ווי מוישע מאשבער – ער שיקט שמוליקלענ...
מערקווירדיק, ווי אָט דאָס "קעצעלע",  ווי אָט דאָס קליינע פּארשוינדל מיטנ הייזעריק-ריפּענדיקנ קעלכל, ווי ווענ מע שפּילט אפ א קעמל;  דער, וועמענ ס'פעלנ קעסיידער די קנעפּלעכ צומ בורנעס אפילע אומ ווינטער, אונ ער טראָגט א שטריקל אָנשטאָט קנעפּ, עלעהיי אנ אָרעמ טרעגערל, אונ קעדיי דער ווינט זאָל אימ ניט אוועקטראָגנ, האלט ער זיכ קעסיידער בא א  פּארקנ, – מערקווירדיק, ווי אָט דאָס פּארשוינדל האָט זיכ גאָר מיט אזא, ווי שמוליקל, געפּאָרט, וויאזוי ער האָט אימ גאָר אָפּגעזוכט, ווי געפונינ, אונ וויאזוי ער האָט מיט יענעמ וועגנ אזוינע זאכנ גאָר געקאָנט צונויפרעדנ.
עמעס, ער פלעגט אויכ שמוליקלענ יעדעס מאָל וועלנ אָפּנארנ אונ בא אימ האנדלענ א מעציִע:  ער וועט אימ באצאָלנ, הייסט עס,  דערנאָכ, ווענ יענער וועט זיַיַנ שעליכעס אויספילנ.  אָבער שמוליקל איז ניט אזא,  וואָס לאָזט זיכ.  ער איז הארב, האָט געוווּסט זיַיַנ ווערט, אונ יעדעס מאָל פלעגט ער איינעמ אונ דעמ זעלבנ טניַיַ נאָר אויסנעמענ:  א טרונק פארפריִער, א טרונק דערנאָכדעמ, אונ קאכ וועקאכ[42] פאר דער מעלאָכע – פארנ שלאָגנ, הייסט עס.  דערפאר אָבער, אז "קעצעלע" איז שוינ אפ שמוליקלס באדינגונגענ איַיַנגעגאנגענ, פלעגט ער צו שמוליקלענ גאָר נאָענט צוטרעטנ, אימ צו זיַיַנ אויער, ווי אפ א לייטער, זיכ ארופדראפּענ אונ אריַיַנזאָגנ אהינ:
– איז געדענק זשע, שמוליקל:  די נעשאָמע!  די זעל!  די קישקעס פונ זיי!  מיַיַנ געלט, ראָצכימ!  ס'איז פארהאָרעוועטס, ביטער פארהאָרעוועטס...  נישט דערגעסנ, נישט דערשלאָפנ...  די נעשאָמע פונ זיי!..
דאָס מאָל אָבער, אז "קעצעלע" האָט זיכ מיט שמוליקלענ וועגנ מוישע מאשבער צונויפגערעדט, האָט ער אימ אזוי געזאָגט:
– איז געדענק זשע, שמוליקל, וווּהינ דו גייסט!  געדענק, מיט וועמענ דו האָסט צו טאָנ:  נישט אָנרירנ, קיינ האנט נישט אופהייבנ, סיַיַדנ עפשער נאָר אפ אינ טיש א קלאפּ טאָנ.  וויַיַל אינדערעמעסנ קומט מיר נאָכ קיינ געלט,  ס'איז נאָכ דער זמאנ נישט אויסגעגאנגענ, נאָר אָנשרעקנ דארפ מענ.  מע זאָל זיכ עס נישט האלטנ פאר גרינג אונ מע זאָל זענ, ווער ס'וועט זיַיַנ אפ מיַיַנ צאד, ווענ איכ וועל שוינ טאקע בעעמעס דארפנ, אונ ווענ ס'וועט די ריכטיקע נויט זיַיַנ דערצו.
אויכ שמוליקל אליינ איז דאָס מאָל דאָס שעליכעס וויַיַט ניט אָנגענעמ אונ אפילע פּריקרע געווענ.  ס'איז אימ קיינמאָל נישט אויסגעקומענ אינ אזוינע כאָשעוו-געהויבענע היַיַזער געשיקט צו ווערנ. דערצו נאָכ איז ער קיינ איבעריקער באלדאברענ נישט געווענ, אונ זיַיַנ גאנצער קויעכ איז דאָכ באשטאנענ דעריקער נאָר אינ זיַיַנ פויסט, וואָס מיט א זיַיַנ גליַיַכנ איז ער גליַיַכ דערמיט ארויס אונ גליַיַכ געפּויעלט.  אָבער דאָ, אינ דעמ פאל, מיט מוישע מאשבער, ווי הייבט מענ אופ א האנט,  ביפראט, אז ס'איז אימ פונ "קעצעלענ" אליינ פארזאָגט אונ פארבאָטנ געוואָרנ.
ער איז דערומ אריַיַנגעגאנגענ אינ שטוב שוינ א ביסל א פארלוירענער, אונ אליינ די שטוב מיט דער גווירישער לופט, ליכט אונ לאָמפּנ האָבנ אפ אימ אזוי געווירקט צומ אומדרייסטנ, אז דריַיַ פערטל שלעגערישנ קוראזש האָט ער שוינ פונ יענער זיַיַט שוועל געמוזט לאָזנ.
ס'איז געווענ אפדערנאכט, ווענ ער האָט אויסגערעכנט מוישע מאשבער, פונ געשעפט אהיימ קומענדיק, צו טרעפנ, – אימ אונ זיַיַנע איידעמס מיט אימ.  וואָלט זיכ דעמלט געווענ געמאכט, ווי ס'מאכט זיכ אלע אנדערע מאָלנ, ווענ ס'געפינט זיכ אנ עליאָקעמ אָדער א קאטערוכע אפ דער קיכ, אָדער אנ אנדערער ווער פונ די קאָנטאָר-ליַיַט אונ אָנגעשטעלטע – אינ שטוב, וואָלט דאָס וויַיַזנ זיכ פונ אזא פּארשוינ, ווי שמוליקל, נישט אזא איבעראשנדיקנ רוישעמ געמאכט.  אָבער גראָד היַיַנט, ווענ פונ די אָנגעשטעלטע קיינער, אליינ אונ אויג אפ אויג מיט אזא פּארשוינ, וואָס די גאנצע שטאָט קענ אימ, אונ וואָס ס'איז גענוג געווענ א קוק טאָנ נאָר אפ זיַיַנ בעלמעוואטע אויג, קעדיי צו זענ, אז מע האָט דאָ צו טאָנ מיט אזא, וועלכער שטעלט זיכ פאר גאָרנישט ניט אָפּ, ביז אפילע פאר רעציכע – איז דאָכ אוואדע פארשטענדלעכ, ווי אלע האָבנ אויסגעזענ, דערזעענדיק שמוליקלענ אינ שטוב גאָר פּלוצעמ.
מ'האָט אימ באלד א פרעג געטאָנ, וואָס ער דארפ, אונ זיכ אימ געבעטנ זעצנ.  שמוליקל האָט געפאָלגט, אונ גליַיַכ שוינ באמ זעצנ זיכ האָט ער א זאָג געטאָנ:
– כ'קומ פונ קעצעלענ...  פונ קעצעלענ קומ איכ...  געלט.
– וואָסער געלט? – האָט מענ בא אימ געפרעגט, נישט פארשטייענדיק, וואָס ער מיינט. – מע איז אימ כאָלילע, עמעצער שולדיק?
– ניינ, נישט מיר – קעצעלענ!
– איז וואָס קער ער זיכ אָנ מיט יענעמ?  יענער האָט דענ קיינ מויל ניט אונ קאָנ אליינ ניט זאָגנ, אז מע איז אימ שולדיק?
– איכ... – האָט דאָ שמוליקל אויסגעשריגנ, – הייס שמוליקל, שמוליקל הייס איכ...  די גאנצע שטאָט קענ מיכ, אונ איר דארפט מיכ אויכ קענענ.  איכ גיי פאר יענעמ גיי איכ...
שוינ אליינ שמוליקלס וועזנ, וואָס האָט אריַיַנגעבראכט אינ שטוב די לופט פונ זיַיַנע אמאָליקע פארלעגערטע באהעלפערשע בגאָדימ, פונ וועלכע ס'האָט געטראָגנ א פארדומפּענער רייעכ;  אליינ נאָר זיַיַנ באנעמ מיט זיַיַנע שלעכט-געוואשענע הענט, וועלכע האָבנ אויסגעזענ, ווי בא א קאצעוו, מיט פארהארטעוועטע קנייטשנ אונ פונ בלוט פארבאקטנ נישט גערייניקט, – שוינ אליינ דאָס, זאָגנ מיר, איז געווענ גענוג, אז עמעצנ פונ שטוב זאָלנ זיכ די קישקעס אינ בויכ איבערקערנ אונ ווער מיט אנ איידעלנ כאראקטער זאָל דאָ וועלנ ברעכנ;  ביפראט נאָכ, האָבנדיק אזא פּארשוינ אנטקעגנ זיכ נאָענט באמ טיש זיצנ, אונ מוירע האָבנדיק, אז ער זאָל ניט ארויספאָרנ מיט אזוינס, וואָס פונ אזא איז זיכ זיכער צו ריכטנ – איז דאָכ אוואדע שוינ א גענוגנדיקע סיבע געווענ, אז אלע פּענימער פונ אלע ביַיַוועזנדיקע זאָלנ מיטאמאָל שוינ בא זיַיַנע ערשטע ווערטער, בלאס ווערנ, אונ אז בא אלע זאָלנ באהאלטענערהייט די הענט אונ קניִעס נעמענ ציטערנ, אונ בא קיינעמ זאָל קיינ לאָשנ אינ מויל נישט סטיַיַענ.  יאָ, אוואדע בא אלע.  אליינ נאָר מוישע מאשבער, ווי דער עלטערער פונ שטוב אונ צו וועמענ שמוליקלס וואָרט איז געווענ געווענדט, האָט זיכ ווי-ניט-ווי געפונענ אפ אימ אָפּצוענטפערנ אונ אימ אָט וואָס צו זאָגנ:
– איז זאָגט זשע אימ, זיַיַט אזוי גוט, איַיַער קעצעלענ, אונ גיט אימ איבער, אז ער איז א מיִעסער נעפעש, – א מיִעסער ייִד אונ א מיִעסער מענטש, אונ אז קיינ געלט קומט אימ נאָכ ניט, אונ אז ס'וועט אימ קומענ, זאָל ער אליינ קומענ, אונ אז שעליכימ זיַיַנענ דאָ איבעריק, זאָגט אימ...
– אונדזער געלט! – האָט דאָ שמוליקלענ אינ קאָפּ א שלאָג געטאָנ, דערמאָנענדיק זיכ קעצעלעס שטענדיקנ אָנזאָג "די נעשאָמעס!  די זעל פונ זיי!", אָבער מאכמעס ער האָט איצט נישט געקאָנט מיט קיינ הענט ארויספאָרנ, איז ער, אלקאָלפּאָנעמ, מיט א געשריי ארויס:
– אונדזער געלט!  דאָס געלט זאָל אונדז זיַיַנ! – אונ דערביַיַ האָט ער מיטנ פויסט אינ טיש אזא זעצ געטאָנ, אז אלצ, וואָס האָט זיכ אינ שטוב געפונענ פונ גלאָז, פונ קיילימ, פונ מעבל אונ אנדערע זאכנ, האָט זיכ מיטאמאָל אזוי צעקלונגענ, אז אלע,  וועלכע האָבנ זיכ געפונענ אינ אנדערע כאדאָרימ, זיַיַנענ אינ עסשטוב אריַיַנגעלאָפנ, ס'זיַיַנענ אריַיַנ אפילע די דינסטנ  פונ קיכ, יענע, וואָס זיַיַנענ קיינמאָל אזוינס בא זייערע באלעבאטימ נישט ביַיַגעווענ, אונ וועלכע האָבנ דערפילט, אז עפּעס א צאָרע, אנ אָנשיקעניש רוקט זיכ אָנ אפ דער שטוב, וואָרעמ בעעמעס:  וואָס הייסט פרעמדע קומענ אינ טיש קלאפּנ?  אונ ווער?  אזא, וואָס מע וואָלט אימ אנ אנדערשמאָל אפילע אפ דער שוועל אונ אפ די אויגנ ניט געלאָזט, איז מיסטאמ קלאפּט ער דאָכ ניט אומזיסט, מיסטאמ קומט אימ דאָכ.
– וואָסי דאָרטנ?! – האָט זיכ פּלוצעמ פונ א וויַיַטנ אלקער א קאָל פונ דער קראנקער נעכאמקענ אהער אינ עסשטוב אריַיַנ דערהערט.
אלע זיַיַנענ אנשוויגנ געוואָרנ.  ווער ס'האָט באלד אוועקגעלאָפנ זי צו בארויקנ, איז אוועקגעלאָפנ צו איר, אָבער מערסט זיַיַנענ נאָכנ קלאפּ אונ אויכ נאָכנ שמוליקלס פארלאָזנ די שטוב אינ עסשטוב פארבליבנ.  מע האָט זיכ איינס דעמ אנדערנ אינ די אויגנ ניט געקוקט, זאָגנ זיכ עפּעס – האָט מענ אוואדע ניט געזאָגט, וויַיַל דער קלאפּ האָט נאָכ בא אלעמענ אינ די אויערנ געקלונגענ, די צונגענ, ווי געליימט, אונ פאר בושע האָט מענ ניט געהאט וווּהינ זיכ אהינצוטאָנ.
א מאראָכע נאָכ, וואָס קיינער פונ פרעמדע איז אינ שטוב דעמלט ניט געווענ, מע זאָל די געשיכטע אפנ גאס ארויסטראָגנ.  ס'איז אָבער גענוג געווענ דאָס, וואָס איז אינ שטוב פארבליבנ, – דאָס, וואָס האָט געבראכט גיטעלענ שפּעטער אינעמ זעלבנ אפדערנאכט, ווענ זי איז מיט איר מוישענ אינ זייער אלקער אריַיַנ, מיט פארבראָכענע הענט אונ אינ גרויס צאר צו אימ צוטרעטנ אונ צו אימ זיכ ווענדנ:  "מוישע, וווּ זיַיַנענ מיר אינ דער וועלט?  וואָס וועט דאָ זיַיַנ?  מע דארפ דאָכ עפּעס זענ טאָנ,  זענ אנ אייצע"...  דאָס האָט אויכ געבראכט נאָכעמ לענטשער, מוישעס יונגערנ איידעמ, ער זאָל שוינ איצט אפילע אפ זיַיַנ וויַיַבס שלאפקיַיַט נישט קוקנ אונ, נישט קאָנענ זיכ איַיַנהאלטנ, צו איר אינ אלקער איצט אריַיַנקומענדיק, מיט אנ אָפענעמ אונ בייזנ בורטשענ פאר איר ארויס:  הא?  וואָס האָט ער געזאָגט?  זי ווייסט שוינ, ווער ס'איז דאָ געווענ, ווער ס'האָט געקלאפּט, אונ וווּ ס'האלט שוינ?  פריִער האָט מענ אימ, נאָכעמענ, נישט געוואָלט פאָלגנ,  ניט הערנ,  אונ איצט איז שוינ אומזיסט אונ ארויסגעוואָרפנ די רייד...  אונ אפילע אזא, ווי יאנקעלע גראָדשטיינ, ווי מוישעס עלטערער איידעמ, וואָס בא אלע אומשטענדנ, סיַיַ ווענ גוט אונ סיַיַ ניט, איז אימ קעסיידער די שטילקיַיַט אפנ פּאָנעמ, שוויַיַגט, אונ מע הערט פונ אימ קיינ הויכ קאָל ניט – אפילע אויכ פונ אימ האָט איצט ארויסגערעדט:
– שייפל האמאדרייגע...  לעצט, שוינ גאָר לעצט...
אגעוו, יאנקעלע גראָדשטיינ האָט זיכ איצט, בא דער געלעגנהיַיַט, דערמאָנט א זאכ, בא וועלכער ער איז היַיַנט ביַיַגעווענ, שטייענדיק ניט וויַיַט פונ א סאָכריש רעדל אינ מארק.  ס'איז דעמלט גראָד פארביַיַגעגאנ סרולי גאָל.  אנ אנדערשמאָל, ווער קוקט זיכ אומ אפ אימ?  דאָס מאָל אָבער האָבנ זיכ אלע צו אימ א ווענד געטאָנ, ווי צו עפּעס א כידעש, אונ אינ דער זעלבער מינוט האָבנ אלע הינטערומ אונ איַיַלנדיק געכאפּט א קוק אויכ אפ אימ, אפ יאנקעלע גראָדשטיינ, גליַיַכ, ווי יענעמס וויַיַזנ זיכ אינ מארק האָט צו אימ, צו יאנקעלענ, גאָר א נאָענטע שיַיַכעס...  יאָ, אלע ווייסנ שוינ, אז זיַיַנ שווער איז יענעמס א באלכויוו, אז ער איז אימ שולדיק געלט, אונ דעמ אוילעמ, האָט ער באמערקט, כידעשט ניט אזוי דאָס, וואָס יענער, סרולי, איז פּלוצעמ גאָר ריַיַכ געוואָרנ, ווי דעריקער דאָס, וואָס זיַיַנ שווער, מוישע מאשבער, האלט שוינ דערביַיַ, אז ער איז אפילע צו אזא, ווי צו סרולינ, אָנגעקומענ.
– געזענ? – האָט איינער שטיל אינ רעדל אריַיַנ א זאָג געטאָנ. – ער גייט דאָכ שוינ ארומ, גליַיַכ ווי דער מארק איז זיַיַנער, גליַיַכ ער וואָלט דאָ א כיילעק אריַיַנגעלייגט.
– אוואדע אריַיַנגעלייגט, – האָט געזאָגט א צווייטער, – וואָס זשע?  צאלי דערבארעמדיקער רופט אפילע אָנ די סומע, וואָס מוישע מאשבער האָט בא אימ געליִענ, ער ווייסט עס אפ זיכער, וויַיַל דאָס האָט ער אליינ אימ טאקע די האלוואָע נאריַיַעט, זי אליינ אימ אויסגעמעקלערט.
– וואָס זשע?  ס'טרעפט, – האָט אריַיַנגעשטעלט א זיַיַטיקער, א דריטער, – ס'טרעפט, אז א שלעפּער שלעפּט ארויס דאָס גרויסע געווינס, אונ א גוויר – דעמ נומער ערגער.
מע האָט גערעדט אינ דער אָנוועזנהיַיַט פונ יאנקעלע גראָדשטיינ, פארלאָזנדיק זיכ אפ זיַיַנ באוווּסטער פארשעמטער אונ א ביסל לעקעשעוואטער אָרנטלעכקיַיַט, וואָס מע האָט געוווּסט, אז וויבאלד ער וועט דערהערנ, אז די רייד גייט וועגנ אימ אָדער וועגנ זיַיַנע נאָענטע, וועט ער אליינ דעמ אויער אָפּקערעווענ אונ ווי וויַיַט מעגלעכ זיכ ניט הערנדיק מאכנ. דאָס האָט מענ אזוי גערעדט, ווענ מע האָט נאָר דערזענ סרולינ, היַיַנט וואָס וואָלט מענ שוינ געזאָגט, ווענ מע דערוויסט זיכ די מיַיַסע שמוליקל.
– שייפל האמאדרייגע...  שלעכט, לעצט שלעכט – האָט איצט שוינ אפילע פונ יאנקעלע גראָדשטיינ ארויסגערעדט.
ערגער אָבער, ווי אפ אלע אנדערע, האָט די מיַיַסע שמוליקל געווירקט, נאטירלעכ, אפ מוישע מאשבער אליינ, וואָס גליַיַכ ווי יענער, ווי שמוליקל, איז ארויס פונ שטוב, אזוי האָבנ אלע באמערקט, ווי פונ גרויס געפּלעפטקיַיַט אונ איבעראשונג איז אימ עפּעס פּלוצעמ א פול מויל מיט זאָגעניש אונ פּסוקימ אָנגעקומענ:  ער האָט ווי קימאט אינ אנ אומבאוווּסטזיניקנ צושטאנד ארויסגעבראכט, ווי א מענטש, ווענ אלע אינערלעכע קנופּנ זיַיַנענ אימ לייז געוואָרנ, אונ ער ווייסט ניט, וואָס ס'געשעט מיט אימ, אונ ער איז אויס באלעבאָס אפ זיכ.  מזמור לדוד בברחו מפּני אבשלום בנו.  ה' מה רבו צרי[43] – האָט ער געזאָגט, – סמר בשרי מפּחד, ממשפּטיך יראתי...[44] אשאָ עיני אל ההרים;  מאין יבוא עזרי[45] – אזוי איינס נאָכ איינס, נישט אינ סיידער אונ נישט אינ אָרדענונג, נאָר צוזאמענגעמישט, שטיקלעכ טעקסטנ אונ פּסוקימ פונ פארשיידענע ערטער, וואָס זיַיַנ צעדולטקיַיַט האָט אימ אינ מויל אריַיַנגעגעבנ.  אונ מיטאמאָל האָט ער זיכ געכאפּט:  וואָס איז דאָס?  וואָס טוט ער אונ וואָס זאָגט ער?  אונ ער האָט מיט דער רעכטער דלאָניע זיכ דאָס מויל אונ די ליפּנ פארשטעלט, א קוק געבנדיק בעשאס-מיַיַסע ווי פארשעמט אפ די בניי-באיִס, וואָס האָבנ אימ ארומגערינגלט אונ וואָס האָבנ אימ אינ גרויס אנגסט אונ אינ פארלוירנקיַיַט דערזענ.  ער האָט זיכ מיטאמאָל אופגעהאלטנ פונ צו זאָגנ, אָבער דער ביזאָיענ אונ ווייטעק איז דערפונ ניט ווייניקער געוואָרנ, אונ דער פאקט פונ שמוליקלס דאָ זיַיַנ – נישט אויס פאקט.  באזונדערס איז זיַיַנ צאר געווענ גרויס, זיכ דערמאָנענדיק, ווי דאָס קאָל פונ זיַיַנ קראנקער טאָכטער האָט זיכ דערטראָגנ פונ וויַיַטנ אלקער, יענצ קאָל, פונ וועלכנ ער האָט נאָכ מער אופגעציטערט, ווי פונ שמוליקלס קלאפּ.  וויַיַל אפ וואָס אפ וואָס, נאָר אפ אזא זאכ, אז זיַיַנ טאָכטער זאָל אימ קראנק זיַיַנ, אונ ער זאָל זי אפילע פונ אזוינעמ, ווי פונ א שמוליקל, נישט קאָנענ באשיצנ, – אפ וואָס אפ וואָס, נאָר אפ אזוינס האָט זיכ מוישע מאשבער געוויס נישט געריכט.  דאָס איז שוינ געוויס לעצט אונ שייפל האמאדרייגע...  אונ א געדאנק איז אימ דערביַיַ דורכגעלאָפנ, אז דאָס אלצ,  וואָס ס'איז דאָ נאָרוואָס געשענ, איז דאָכ ערשט אנ אָנהייב אונ א גאָרנישט קעגנ דעמ, וואָס דארפ ערשט פאָרקומענ.  דאָס איז דאָכ דערוויַיַל דער ערשטער קלאפּ, אי דאָס א נישט בארעכטיקטער אונ אזא, וועלכער לאָזט זיכ נאָכ אָפּווענדנ, אונ דעמ פּארשוינ, וואָס קלאפּט, פונ שטוב מעשאלייכ זיַיַנ;  אָבער וואָס וועט שוינ זיַיַנ שפּעטער, ווענ די עמעסע אונ בארעכטיקטע וועלנ שוינ קומענ, ווענ אלע, וואָס ס'קומט זיי, וועלנ זיכ מיטאמאָל אינ שטוב אָניאָגנ, אונ טיַיַנענ וועט זיַיַנ אומעגלעכ, אונ קיינ וואָרט צו אייגענער בארעכטיקונג אונ צו אייגענער פארענטפערונג וועט זיכ ניט געפינענ, אונ אלע זיי וועלנ שוינ ארויס מיט קלעפּ אונ מיטנ הויכנ מאָנערישנ לאָשנ.
ער האָט אפ זיַיַנ איידעמ נאָכעמענ א קוק געטאָנ אונ דערזענ, אז יענער וועט זיכ ניט אופהאלטנ אונ באלד שוינ צו זיַיַנ קראנקנ וויַיַב אינ אלקער אריַיַנקומענ, אפ דער לאגע זיכ צו קלאָגנ;  אויכ אפנ צווייטנ איידעמ – א קוק, אונ ער האָט פונ יענעמס ליפּנ זיַיַנע באדויערונגס-ווערטער אראָפּגעלייענט;  אויכ אפ גיטעלענ – אונ ער האָט פארשטאנענ, מיט וואָס זי וועט אימ היַיַנט, פארנ שלאָפנ גיינ, באגעגענענ אינ אלקער, אונ ער האָט ניט צו זיַיַנ אייגענער אונ ניט צו קיינעמס טרייסט גאָרנישט ניט געהאט, אויסער נאָר דאָס, וואָס זיַיַנ שטערנ איז אימ שטארק בלאס געוואָרנ, אויכ די שפּיצ נאָז, אונ א שטיק ציַיַט דערנאָכ האָבנ זיי צו זייער נאטירלעכער מארע אונ קאָליר ניט געקאָנט קומענ, אונ אויסער אויכ דאָס, וואָס פונ יענעמ מאָמענט אָנ זיַיַנענ פאר אימ, פאר מוישע מאשבער, אייגנטימלעכ געוואָרנ אזוינע טריט אונ גענג אונ אזוינע זעלישע צושטאנדנ, וואָס בא אזא, ווי ער, איז זיכ דאָס פריִער פאר קיינ פאל ניט געווענ צו מאָלנ אונ זיכ ניט פאָרצושטעלנ.
ווי אָט לעמאָשל:
ווענ אינ דעמ זעלבנ אפדערנאכט, אז ער איז מיט גיטעלענ אינ אלקער אריַיַנ, אונ זי האָט מיט אימ געוואָלט האָבנ דעמ ערנסטנ געשפּרעכ, האָט ער זיכ פונ איר אויסגעדרייט מיט א טערעצ:  אז זי זעט דאָכ, אז ער איז איצט ניט דערביַיַ, אז דער קאָפּ איז ניט זיַיַנער, ער טוט אימ שטארק וויי, אזוי אז ער איז ניט ביעכוילעס אונ ניט אומשטאנד אצינד, אונ ער בעט זי, אז זי זאָל אלצ אפ מאָרגנ אָפּלייגנ אונ דערוויַיַל גיינ שלאָפנ;  אונ אז זי האָט זיכ געלייגט אונ איז, סאָפקאָלסאָפ, אנשלאָפנ געוואָרנ, איז ער, מוישע, נאָכ א שטיק ציַיַט מיט אָפענע אויגנ געלעגנ אפ זיַיַנ געלעגער, דערנאָכ איז ער אראָפּגעגאנגענ, אונ שטילערהייט, אינ די שטעק-שיכ, פריִער אינ אלקער דערנאָכ אויכ אינ אנדערע צימערנ, ווי אינ עסשטוב, וווּ קיינ מענטשנ שלאָפנ נישט, עפּעס אומגעגאנגענ, דערנאָכ איז ער ווידער צוריק אינ אלקער אריַיַנ, אונ זיכ גאָר צומ פענצטער געשטעלט אונ אינ נאכטיקע דרויסנ גענומענ ארויסקוקנ.
א נאכט האָט זיכ דעמלט אויסגעגעבנ מיט א פארשפּעטיקטער סאָפ-כוידעשדיקער לעוואָנע פונ צווישנ כמארעס.  די הארבסטיקע באנאכט-שטילקיַיַט האָט ארויסגעקוקט פונ צווישנ שיטערלעכע אונ צעיוירענע הימלשע וואָלקנ-נעצנ.  אלצ האָט אויסגעזענ אינ האלב-שיַיַנ מעטושטעש אונ צעשוווּמענ, אונ ביפראט נאָכ פאר אזא, וואָס האָט אפ יענער שיַיַנ ארויסגעקוקט דורכ א פענצטער.
אונ פּלוצעמ האָט מוישע מאשבער, אזוי דורכנ פענצטער ארויסקוקנדיק, דערזענ שטיינ א מענטשנ אינ הויפ.  ער איז ניט איבעריק זיכער געווענ:  ער האָט זיכ אויכ ניט פארוווּנדערט אונ זיכ אויכ ניט געשראָקנ, ווי אנ אנדערשמאָל, ווענ אזא זאכ מאכט זיכ, ווענ ער וואָלט זיכ צוערשט געפרעגט:  וואָס טוט א פרעמדער בא אימ באנאכט אינ הויפ?  וואָס דרייט ער זיכ אונ וואָס דארפ ער? – ניינ, דאָס מאָל האָט ער זיכ געהאלטנ רויִק, אונ אָט די רויִקיַיַט האָט אימ אויכ געהאָלפנ גליַיַכ דעמ מענטשנ צו דערקענענ:  אלטער...  אונ ער האָט גליַיַכ א טראכט געטאָנ:  יאָ, דאָס איז ער, וואָס נאָכ יענעמ געשפּרעכ, דעמ לעצטנ, וואָס זיי האָבנ צווישנ זיכ געהאט, האָט ער, מוישע, אימ גאָר פונ זינענ ארויסגעלאָזט, אונ יעדעס מאָל, ווענ ער באגעגנט אימ די לעצטע ציַיַט צופעליק, מאָנט יענער ווי בא אימ דאָס, וואָס ער, מוישע, האָט אימ בייסנ געשפּרעכ פארשפּראָכנ, אונ נעמלעכ:  אז ער וועט זענ עפּעס צוטראכטנ פאר אימ, פאר אלטערנ.  ס'איז אימ אויכ קלאָר געווענ, אז אלטער מאכט איצט זיַיַנע באנאכטיקע שפּאצירנ אינ הויפ, וויַיַל באטאָג איז אימ אומבאקוועמ, באטאָג אונ פאר מענטשנ פילט ער זיכ געענגט אונ ניט איבעריק זיכער, אונ באנאכט שטערט אימ קיינער, אונ ער מאכט זיכ, שפּאצירנדיק, קלאָר זיַיַנ לאגע אונ טוט אויכ זיַיַנ פארנעפּלטנ מייעכ דורכלופטערנ.
אונ פּלוצעמ האָט מוישע דערפילט, ווי גליַיַכ קיינ מעכיצע איז נישטאָ צווישנ אימ אונ אלטערנ, גליַיַכ קיינ וואנט אונ קיינ פענצטער טיילנ אימ ניט אָפּ פונ יענעמ, אונ ס'האָט אימ אויכ געדאכט, אז אזויווי ער קוקט איצט אפ אלטערנ, אונ זעט אימ א שטייענדיקנ אינ הויפ, אזוי קוקט יענער, אלטער, אויכ אפ אימ אונ זעט אימ א האלב-אָנגעטאָנענעמ דורכנ פענצטער ארויסקוקנ.  מעגלעכ, אז אזוי איז דאָס טאקע געווענ, וויַיַל אלטער איז מיטנ פּאָנעמ צומ פענצטער אויסגעקערעוועט געשטאנענ.
אינ דער מינוט איז סיַיַ אלטערנ אינ דרויסנ סיַיַ מוישענ אינ שטוב ווי עפּעס א קעלט דורכ די ביינער אדורכ;  אינ דער מינוט האָט אפ א צופעליקנ אויפנ דער לעוואָנע געגליקט מיט עטוואָס א גרעסערער אונ העלערער שיַיַנ פונ צווישנ די וואָלקנס זיכ באוויַיַזנ;  אונ אינ דער זעלבער מינוט האָבנ סיַיַ אלטער סיַיַ מוישע עפּעס א קאָל דערהערט פונ א מענטשנ, ניט קיינ מענטשנ, פונ א הונט, נישט קיינ הונט, נאָר געקומענ איז דאָס פונ לעבנ מיכאלקעס שטיבעלע פונ דער הונט-בודקע ארויס.  דאָס איז געווענ פונעמ הונט "קייטל-זייגער", וואָס געוויינלעכ אונ א גאנצ גייענדיק יאָר איז ער אָנ א קאָל, נאָר איצט, באנאכט, ווענ קיינער הערט ניט, ביפראט הארבסט, ווענ א לעוואָנע ריַיַסט זיכ פונ צווישנ וואָלקנס, וועלנדיק כאָטש מיט א קליינ ביסל שיַיַנ ארויסקומענ, אונ, זעלטנ-זעלטנ נאָר, אפ געציילטע צופעליקע מינוטנ, גליקט עס איר אמאָל, – דעמלט, וויַיַזט אויס, באקומט ער עס, דאָס קאָל, אונ קומט מיט דעמ ארויס פונ די הינטישע געדערימ שטארק ווייטעקדיק אונ פארדומפּנ.  אנ אנדערשמאָל הערט אימ קיינער:  מע שלאָפט;  אנ אנדערשמאָל האלט ער געוויס אויכ ניט פאר נייטיק דאָס איבערצוכאזערנ, נאָר באנוגט זיכ מיט איינ מאָל, צוויי מאָל דאָס ארויסברומענ;  איצט אָבער, ווענ ער האָט דערזענ שטיינ א מענטשנ אינ הויפ, א מענטשנ אנ אומגייענדיקנ באנאכט, כאָטש אפילע אנ אייגענער, וועלכער איז אימ א ביסל אויכ באקאנט, אונ דערצו נאָכ האָט ער מיטנ הינטישנ כוש דערפילט אויכ א צווייטנ, זיַיַנ באלעבאָס אנטקעגנ יענעמ אינ פענצטער א שטייענדיקנ, – האָט ער זיכ שוינ אוואדע גאָר צעלאָזט, אונ פונ זיַיַנ גאנצנ, פארבאָרגענעמ בויכ-אינגעווייד האָט ער א לאנגע אונ שטומע ריי קוילעס אונ געווויענ ארויסגעגעבנ.
דעמלט האָבנ זיכ ביידע ברידער פונ די ערטער גערירט:  אלטער פונעמ אינ דרויסנ שטיינ, אונ מוישע פונ לעבנ פענצטער.  וואָס אלטער האָט וויַיַטער געטאָנ – ווייסנ מיר ניט, נאָר מוישע איז גליַיַכ צוריק אפ זיַיַנ געלעגער ארופ; – צי אפ שלאָפנ, צי אפ ווידער וואכ זיַיַנ – ווייסנ מיר וויַיַטער ניט,  נאָר צי יאָ, צי ניינ, אָבער קייטל-זייגערס ווויענ האָט אימ נאָכ לאנג אינ די אויערנ געקלונגענ – א דערמאָנונג אפנ ניט גוטנ היַיַנט אונ א סימענ אפ א מאָרגנ, וויַיַזט אויס, אויכ ניט אפ קיינ בעסערנ.


* * *


יאָ, אויכ אפ מאָרגן ניט בעסער.  אונ אז מוישע מאשבער איז דעמ צווייטנ אפדערנאכט ווידער פונ געשעפט אהיימ געקומענ א דערשלאָגענער אונ איז נאָכנ טאָג אריַיַנ צו דער טאָכטער געוווירע ווערנ, האָט ער מער ניט געקאָנט, ווי א וויַיַלע לעבנ איר שטיינ, זי באטראכטנ אונ זענ, אז איר לאגע איז וויַיַט פונ גענעזנ, אונ דאָכ האָט ער מער פאר איר קיינ ווערטער ניט געהאט, ווי נאָר איר א זאָג טאָנ:  "ס'גייט דיר, דאכט זיכ, א ביסל בעסער, טאָכטער", אונ באלד גליַיַכ פונ איר אָפּגעגאנגענ, קעדיי איר צאר ניט צו זענ.
ער איז באלד צוריק אריַיַנ אינ עסשטוב, וווּ קיינע פרעמדע זיַיַנענ ניט געווענ, וויַיַל די לעצטע ציַיַט האָבנ זיכ געשעפט-ליַיַט ווי אָפּגערעדט, זיכ פונ דער שטוב אָפּגעוואָרפנ אונ אהינ זיכ ניט געוויזנ:  מע האָט געוווּסט, אז פונ ניַיַע געשעפטנ קאָנ קיינ רייד ניט זיַיַנ, אונ אז אויכ די אלטע זיַיַנענ גענוג שאָפל;  אויכ קיינע געלט-מעקלערס אונ קאָנטאָר-אָנגעשטעלטע זיַיַנענ ניט געקומענ, סיַיַדנ נאָר אמאָל דער קאסיר אונ געלט-נעעמענ ליבערזאָנ, אי דאָס אויכ ווענ ער האָט באדארפט באזונדערס נייטיק.
די טירנ האָבנ דערומ ווי אָפּגערוט, די ווענט פונ שטוב האָבנ זעלטנ-ווענ באגעגנט א פּאָנעמ-כאדאָשעס.  אזוי, אז מ'האָט געקאָנט זיכער זיַיַנ, אז ווענ מע זעצט זיכ צומ טיש אליינ, וועט מענ שוינ אליינ אויכ פארבליַיַבנ, די אויגנ צו דער טיר ניט ווענדנ אונ פארשפּאָרנ א ניַיַ-אָנגעקומענעמ צו באגעגענענ, אויסער עפשער נאָר אינ אויסגענומענע פאלנ, ווי נעכטנ, לעמאָשל, שמוליקל שלעגער, אונ היַיַנט – מאלקע-ריווענ.
זי איז אריַיַנ ניט אליינ, נאָר מיט עפּעס א זאכ מיט א וויַיַסנ ליַיַלעכ איבערגעדעקט.  געוויס, עפּעס א מינ מאלבעש, וואָס מע האָט געזענ, אז ער איז איר זייער טיַיַער, וויַיַל זי טראָגט אימ געהיט אונ באזונדערס פאָרזיכטיק.
זי איז אריַיַנ דורכ דער קיכ, אונ שוינ אריַיַנקומענדיק אהינ, איז איר עפּעס דאָס מאָל די קיכ נישט געפעלנ.  אלעמאָל באגעגנט זי דאָרט א דינסטנ- אונ מעשאָרסימ-געזעמל – מע שטיפט, מע לאכט, מע קריגט זיכ, אונ ס'איז א גרויס אָנגעשטעל פונ קיילימ, פונ יאָ- אונ ניט-געוואשנ.  דאָס מאָל – עפּעס ניט, גליַיַכ דער קיכ-גייצ וואָלט געווענ ארויסגעצויגנ, אונ גליַיַכ ווי עפּעס נאָכ א יאָנטעוו, ווענ מע איז מיד אונ אָפּגעלאָזנ.  אויכ די שטוב היַיַנט ניט ווי אלעמאָל:  צי די לאָמפּנ ברענענ עפּעס אנדערש, צי די ווענט טונקעלער, צי די פּענימער זעענ אזוי אויס;  זי וואָלט אויכ געמעגט שווערנ, אז זי פילט עפּעס א רייעכ, ווי פונ קאנפער אָדער פונ אנדערע רעפועס, וואָס טראָגנ זיכ פונ א וויַיַטנ כוילע אינ א וויַיַטנ צימער ערגעצ.
זי איז א ביסל אָפּהענתיק געבליבנ.  זי איז איצט געקומענ אהער מיט אנ איניענ, ווי אינעמ איינציקנ אָרט, וווּ אזוינע איניואָנימ קאָנענ צו איר גונסטנ געלייזט ווערנ.  זי איז געקומענ איר זיסיעס טכוירענעמ טולעפּ צו פארזעצנ – אהער, ניט צו די וואָכערניקעס, וואָס, ערשטנס, גיבנ יענע פאר אזוינע זאכנ א שיבעש;  אונ צווייטנס, וויַיַל אויב א מאלבעש, צי אנ אנדער זאכ פאלט אמאָל אריַיַנ פארמאשקנט צו זיי, איז אויב מע פארשפּעתיקט דעמ זמאנ אונ מע ברענגט זיי ניט דאָס געלט צו דער ציַיַט, פארקויפנ זיי אימ גליַיַכ, אָדער לאָזנ אימ פאר זיכ פארנ שפּאָט-ווייניק אנטליִענעמ, אונ מע זעט זיכ שוינ ניט מיט דעמ אפ פארלאנג אונ אפ לעוילעמ-וואָעד[46].
זי איז געקומענ אהער, ווי אלעמאָל, מיט די אוירינגלעכ אונ מיטנ שלייער, וויַיַל דאָ וועט מענ זיכ מיט איר זיכער אנדערש באגיינ:  אי זי וועט דאָ מער באקומענ, אי דער כייפעצ, דאָס מאלבעש, וועט זיַיַנ זיכער, ווענ עפשער, אז גאָט וועט העלפנ, אונ וועט אימ קאָנענ צוריק אויסקויפנ.
באזונדערס איז זי איצט זיכער געווענ אינעמ דערפאָלג פונ איר גאנג אהער נאָכ דעמ, ווי מע האָט מיט איר, ווי באוווּסט, נאָכ זיסיעס שלאפ ווערנ, אזוינע טויוועס געטאָנ:  ווי גליַיַכ נאָכ זיַיַנ אוועקלייגנ זיכ האָט מענ דאָכ איר פונ אָט דער שטוב, פונעמ ריַיַכנ קאָרעוו, אנ אומזיסטיקנ דאָקטער באשטעלט, ער זאָל אלעמאָל, ווענ מע וועט דארפנ, אריַיַנפאָרנ; – דעמ קאצעוו באצאָלט, מע זאָל בא אימ פלייש באקומענ;  אויכ דעמ קלייטניק פאר שפּיַיַז באצאָלט.  אונ דאָס אלצ – אליינ אונ אומגעבעטנ.  היַיַנט איצט, ווענ זי קומט נאָכ מיט אזא זאכ, מיט מעזומענ, מיט אזא כייפעצ, וואָס איז נאָכ קימאט ניַיַ, וויַיַל זיסיע, וואָס איז א גרויסער אָפּהיטער, האָט אימ קימאט ניט גענוצט, ניט געטראָגנ, אונ וואָס פונ אלע פארזעצטע אונ פארמאשקנטע כפייצימ אונ זאכנ אינ שטוב, וואָס איז נאָכ מעגלעכ געווענ צו פארזעצנ, איז ער איר דער לעצטער געבליבנ, דער טיַיַערסטער, וואָס מע האָט אימ געהיט, ווי דאָס אויג אינ קאָפּ, – היַיַנט אפ אזא זאכ וועט זי דאָכ געוויס ניט אָפּגעזאָגט באקומענ, אונ אי זי וועט דאָס פּאָנעמ ניט דארפנ שווארצנ פאר יענע, פאר די וואָכערניקעס, אי אויכ, ווי געזאָגט, דאָס באקומענ אונ דאָס געליִענע וועט זיַיַנ פיל גרעסער, ווי נאָר מעגלעכ ערגעצ אנדערש.
יאָ, זי איז דערומ ווידער אינ די אוירינגלעכ אונ אינ שלייער...  אָבער פארוואָס פילט זי, ווי גליַיַכ זי וואָלט היַיַנט עפּעס נישט אינ דער ריכטיקער ציַיַט געטראָפנ?  פארוואָס זעט זי, אז גליַיַכ קיינע פרעמדע זיַיַנענ דאָ איצט ניט איבעריק געוווּנטשנ, אונ גליַיַכ אלע אינ שטוב, – אָנהייבנדיק פונ דער קיכ, פונ די מענטשנ אינ שטוב אונ פונ דער שטוב אליינ – זיַיַנענ ווי איצט קיינעמס באזוכ נישט גערנ?
אזויווי אָבער זי איז שוינ דאָכ געקומענ, אונ אזויווי איר טיַיַערער אָנהאלט, דער לעצט-אויסבאהאלטענער כייפעצ, איז מיט איר, האָט זי זיכ געשטארקט אונ האָט זיכ אפילע דאָס מאָל נעענטער, ווי געוויינלעכ, לעבנ מוישע מאשבערס שטול צוגעזעצט אונ אויכ א היימישערנ נייג זיכ געטאָנ צו אימ.
– ערשטנס, מוישע, וויל זי אימ אָפּדאנקענ פאר אלימ דעמ, וואָס ער האָט מיט איר ביז אהער געטאָנ, זי מיינט:  דעמ דאָקטער, דעמ קאצעוו אונ דעמ קלייטניק, וואָס ער האָט זיי אפ א שטיק ציַיַט פאָרויס באצאָלט אונ אזוי ארומ איר קראנקנ אונ איר גאנצע שטוב באמ כיַיַעס דערהאלטנ.
– וואָס? – האָט מוישע מאשבער א פרעג געטאָנ פארוווּנדערט. – וואָס פאר א דאָקטער, וואָס פאר א קאצעוו, אונ וואָס פאר א קלייטניק?  ער ווייסט ניט, וואָס זי רעדט אונ הייבט ניט אָנ צו וויסנ.
– וואָס הייסט,  ער ווייסט ניט?  וואָס ווייסט ער ניט?  אז אָט די אלע האָבנ בא איר א שטיק ציַיַט קיינ געלט ניט באקומענ – נישט דער דאָקטער פאר זיַיַנע באזוכנ אונ נישט דער קאצעוו אונ קלייטניק פארנ פלייש אונ שפּיַיַז,  וואָס זי האָט בא זיי אומזיסט צוגעשטעלט געקראָגנ?  אָדער עפשער וויל ער ניט, אז אנדערע זאָלנ וויסנ. – האָט דאָ מאלקע-ריווע פונ איר טאָנ אראָפּגעלאָזט, זיכ ארומקוקנדיק, גליַיַכ זי וואָלט געוואָלט, אז אלע ביַיַוועזנדיקע זאָלנ זייערע אויגנ אָפּווענדנ פונ איר אונ פונ מוישענ, וואָס, מעגלעכ, מאכמעס אניוועס, וויל ער פאר אזוינע זאכנ פאר אלעמענ אינ די אויגנ ניט באדאנקט ווערנ, – עפשער וויל ער, אז ס'זאָל בליַיַבנ א סאָד, ווי אלע די, וואָס גיבנ מתן בסתר (מאטנ-בעסייסער), דאָס הייסט, צדאָקע פארשטעלט?
– וואָסער צדאָקע? אונ וואָסער פארשטעלט? – האָט זיכ דאָ מוישע נאָכ מער פארוווּנדערט. – אז ער ווייסט ניט אונ הייבט ניט אָנ פארשטיינ, ווער דער געבער אונ ווער דער באל-צדאָקע:  אלנפאלס, אויב עמעצער האָט יאָ געגעבנ, איז דאָס ניט ער אונ אויכ ניט קיינער, דאכט זיכ, פונ די זיַיַניקע, וואָס זיצנ באמ טיש דאָ.
– הא? – האָט ער, קעדיי זיַיַנ וואָרט צו באשטעטיקנ, מיט א בליק צו זיַיַנע שטוב-ליַיַט זיכ געווענדט. – צוערשט צו גיטעלענ, וואָס איז ניט וויַיַט פונ אימ בייסנ געשפּרעכ געזעסנ.
– ניינ, – האָט יענע זיכ מיט די אקסל ווי אָפּגעשאָקלט.
– איז עפשער אנ אנדער ווער? – האָט ער וויַיַטער געפרעגט.
– ניינ, קיינער;  אפילע ניט אזא, ווי יאנקעלע גראָדשטיינ, וואָס אינ זיַיַנ שטייגער איז דאפקע יאָ געווענ אמאָל שטיל אונ ציַיַטנ-לאנג אויסצוהאלטנ געפאלענע אונ יאָרדים אפ א פארשטעלטנ אופנ, – אויכ ער ניט;  יאנקעלע גראָדשטיינ האָט דאָס מאָל זיכ אָפּגעזאָגט, אונ איז אפילע רויט געוואָרנ דערפונ, וואָס מע איז אימ כוישעד אינ אזא זאכ, אינ וועלכער ער איז גאָר ניט שולדיק.
– איז ווער זשע? – האָט זיכ דאָ מאלקע-ריווע ארומגעקוקט אונ איז מיט איר דאנק ווי אינדערלופטנ הענגענ געבליבנ...
– הא? – האָט זי ווי מיט זיכ אליינ רעדנ גענומענ. – איז אויב אזוי, איז עפשער אויכ דאָס פונ יענעם?
– פונ וועמענ?
– פונ דעמ, וואָס ער, מוישע, קענ אימ.  פונ דעמ, וואָס אלע קענענ אימ, וויַיַל ער איז אנ אריַיַנגייער צו אלע;  פונ יענעמ, וואָס מוישע, אויב ער געדענקט, האָט אינ יענעמ אפדערנאכט, ווענ זי איז צו אימ דאָס ערשטע מאָל געקומענ  נאָכ זיסיעס שלאפ-ווערנ, מיט אימ א שטיק סיכסעכ געהאט, האָט אפ אימ אָנגעשריגנ אונ אימ פונ שטוב ארויסגעיאָגט.  איז עפשער אויכ דאָס פונ אימ?
– אונ וואָס דענ נאָכ?
אונ דאָ האָט מאלקע-ריווע דערציילט, וואָס א שטיק ציַיַט דערפריִער האָט מיט איר מיט יענעמ שוינ איינמאָל געטראָפנ.  זי האָט דערציילט, ווי יענער, סרולי, האָט זיכ איינמאָל אינ איינעמ א פרימאָרגנ בייסנ יאָר-יאריד, דאכט זיכ, באוויזנ אפ איר שוועל מיט א גרויסווערטיקנ פּאפּיר-געלט אינ דער האנט אונ געזאָגט, אז בא איר שוועל האָט ער דאָס אופגעהויבנ אונ לעבנ איר שטוב עס געפונענ.  זי האָט זיכ צוערשט דערפונ אָפּגעוואָרפנ, וויַיַל פונוואנענ קומט צו איר צו פארלירנ?  אָבער יענער האָט זיכ געאקשנט אונ געטיַיַנעט, אז אויב ניט אירס, איז וועמענס דענ, אז זיַיַנס איז דאָס געוויס ניט...  ער איז גראָד, האָט ער געזאָגט, איר שטוב פארביַיַגעגאנגענ, האָט ער אפ דער שוועל א קוק געטאָנ, דאָס דערזענ, אונ ער גיט דאָס אָפּ, צו וועמענ ס'געהער געוויס – צו דעמ, וואָס די שוועל איז זיַיַנע...  אונ אז זי, מאלקע-ריווע, האָט זיכ געקווענקלט אונ דאָס אלצ ניט געוואָלט נעמענ, האָט ער זיכ אפ איר שוינ גאָר געשריגנ:  "ניט?  זי וויל ניט.  איז זאָל זי דאָס ווארפנ פאר די הינט, אפנ גאס, זאָל זי טאָנ מיט דעמ, וואָס זי וויל, פארטיילנ אָרעמעליַיַט, זאָל זי..." זי האָט געזענ, אז געפונענ האָט ער דאָס טאקע ניט, אָבער קיינ גנייווע אונ קיינ קישעפ אויכ ניט, – אונ זי האָט זיכ געשראָקנ אונ דאָס פאָרט גענומענ, אונ אוואדע איז דאָס איר זייער צוניצ געקומענ.  איז הא?  איז עפשער אויכ אלעס איבעריקע פונ אימ, פונ יענעמ?  הא, ווי מיינט מענ?  ווי מיינט מוישע, אונ ווי מיינענ אלע?
– ער מיינט? – האָט דאָ מוישע עפּעס מעוווּלבל אונ ווי ניט הערנדיק, וואָס ער רעדט, א זאָג געטאָנ. – ער מיינט, אז יאָ, אז געוויס ער, אז געוויס דער, וויַיַל ווער דענ אנדערש? – אונ פּלוצעמ האָט ער זיכ פונ זיַיַנ שטול א הייב געטאָנ, אונ אלע ביַיַוועזנדיקע האָבנ באמערקט, ווי ער האָט זיכ מיטאמאָל עפּעס א קרענקלעכנ כאפּ געטאָנ פארנ האלדז, פארנ קארק, גליַיַכ עפּעס א פליג האָט אימ אנ אומגעריכטנ ביס געטאָנ, אָדער אנ אנדער מינ באשעפעניש האָט זיכ אימ דאָרט אוועקגעזעצט.  מע האָט באמערקט, אז ער האָט אפילע דעמ קאָפּ אויסגעקערעוועט, ווי צו זענ אונ זיכ איבערציַיַגנ, צי זיצט אימ דאָרט טאקע ניט עפּעס אָדער עמעצער.
– אונ וואָס האָט זי איצט געוואָלט, מאלקע-ריווע? – האָט ער ווידער מעוווּלבל גליַיַכ נאָכנ אופכאפּנ זיכ פונ דעמ שטול בא איר א פרעג געטאָנ, אונ מע האָט ווידער געזענ, אז זיַיַנע אויערנ הערנ ניט, וואָס דאָס מויל רעדט.
– זי האָט געוואָלט?..  זי איז געקומענ מיט א מאלבעש צו פארמאשקענענ, וויַיַל די ביז-אהעריקע אויבנ דערמאָנטע כסאָדימ האָבנ זיכ איר אויסגעלאָזט.  אונ זי האָט דאָס מאלבעש געבראכט אהער, וויַיַל די וואָכערניקעס, ווי באוווּסט, זיַיַנענ הויט-שינדער, אונ דאָ וועט מענ אוואדע אנדערש שעצנ איר מאלבעש, אונ זי וועט דאָ פיל מער ארויסקריגנ, ווי בא יענע.
– אוואדע מער!  אוואדע, ווי בא יענע! – האָט מוישע מאשבער אירע ווערטער נאָכגעבאָמקעט, אונ די אייגענע האָבנ דערביַיַ דערזענ, ווי ער האָט מיטאמאָל גענומענ זיכ ארומזוכנ, גליַיַכ ער איז גרייט, נישט קוקנדיק אפילע אפנ מאלבעש, באלד מיט דער מאטבייע ארויסצוקומענ צו איר, צו מאלקע-ריווענ.
ער האָט געזוכט פריִער אינ די זשיליעט-קעשענעס, אינ די אונטערשטע, ווי אינ די אייבערשטע, אונ נישט געפינענדיק גאָרנישט, האָט ער זיכ דערנאָכ צו די הויזנ-אונ בוזעמ-קעשענעס געווענדט – אלעמאָל אינ אנדערער אונ יעדעס מאָל ווידער צוריק אינ דער זעלבער;  אונ מיטאמאָל, נישט געפינענדיק שוינ אינ ערגעצ גאָרנישט, האָט ער זיכ פּלוצעמ ווי דערשראָקנ אונ עפּעס א מעשונע זאָג געטאָנ:
– נישטאָ!  כ'האָב נישט, מאלקע-ריווע...  ליידיק... – אונ מיט דער זעלבער איבערגעשראָקנקיַיַט האָט ער, צו אלעמענס באוווּנדערונג, נאָכ צוגעגעבנ:
– כ'האָב אויכ א כוילע, אונ אינגיכנ וועל איכ שוינ אויכ עפּעס דארפנ פארזעצנ, ווי דו איצט, מאלקע-ריווע...
– טאטע! – האָט דאָ יודעס, מוישעס עלטערע טאָכטער, א געשריי געטאָנ, ווי ווענ מע דערזעט עמעצנ גערירט אונ מע מוז אימ אָפּהאלטנ אונ פונ א שלעכט וואָרט אָדער שלעכטנ טאט אימ אָפּשטעלנ.
– שווער! – האָבנ זיכ מיטאמאָל אויכ די איידעמס פונ זייערע ערטער א כאפּ געטאָנ דערשראָקענע.
– מוישע! – האָט אויכ גיטעלע צוזאמענ מיט אלע אופגעציטערט...
מיר ווייסנ ניט, צי איז מאלקע-ריווע דעמלט ארויס פונ שטוב מיט אָדער אָנ געלט, מיט אָדער אָנ דעמ מיטגעבראכטנ מאלבעש, מיר ווייסנ נאָר, אז דעמ גאנצנ אפדערנאכט דערנאָכ, נאָכ מאלקע-ריוועס אוועקגיינ, האָט מוישע מאשבער, ווי א האלב-דולער, נישט אופגעהערט אלעמאָל אינ די קעשענעס זיכ טאפּנ, אונ שפּעטער, ווענ ער האָט, ווי נעכטנ, אויכ היַיַנט נישט געקאָנט איַיַנשלאָפנ, אונ האָט פריִער אינ די שטעק-שיכ אינ די צימערנ אומגעשפּאנט, דערנאָכ זיכ ווידער קעגנ זיַיַנ פענצטער אינ זיַיַנ אלקער אוועקגעשטעלט, – איז אזויווי נעכטנ האָט ער אינ דער דרויסנדיקער האלב-שיַיַנ דערזענ אלטערנ, היַיַנט – ניט:  היַיַנט האָט זיכ אימ אלעמאָל נאָר געדאכט, אז יאָ, עפּעס א מענטש זיצט אימ אפנ קארק, אונ ער האָט אלעמאָל דעמ קאָפּ אפ צוריק אויסגעקערעוועט, צו זענ, ווער איז ער עס, דער מענטש.  אונ געדאכט האָט זיכ אימ יעדעס מאָל, אז דאָס איז ניט קיינער, נאָר טאקע ער, יענער – סרולי, מיינט מענ, אונ אלעמאָל ווענ דאָס האָט זיכ אימ אויסגעוויזנ, האָט ער דערפילט בא זיכ, ווי א מעשונע שטארק געשריי אינ גאָרגל שטעקנ, וואָס אָט-אָט, אונ א האָר גייט אָפּ, אז ער זאָל באלד דאָס מויל ניט צעעפענענ אונ דאָס ניט אויסשריַיַענ, ווי אלטער...


* * *


מוישענ האָט זיכ דעמלט געדאכט,  אז סרולי זיצט אימ אפ זיַיַנ קארק.  אָבער אינדערעמעסנ, וווּ איז דעמלט געווענ סרולי?
סרולי האָט איצט געוווינט צוזאמענ מיט לוזינ.
יאָ, נאָכ דעמ, ווי זיי זיַיַנענ צוריקגעקומענ פונ זייערע ריַיַזעס, אונ סרולי האָט לוזינ באזאָרגט מיט דער געוויסער וווינונג, איז ער צוערשט דאָרט נאָר א שיטערלעכער גאסט געווענ, נאָר וואָס שפּעטער איז ער אלצ מער טוישעוו אונ היימישער געוואָרנ, אונ איז שוינ אָפט אויכ אפילע אפ נאכט געבליבנ.  ער האָט זיכ אמאָל אינ צווייטנ צימער צוגעשפּארט מיַיַסע גאבע:  וווּ ווי ס'מאכט זיכ;  שפּעטער אָבער האָט ער זיכ שוינ אויכ א מינ באנק-בעטל געקראָגנ, דאָס אינ פאָדערצימער אוועקגעשטעלט, קעדיי ער זאָל יעדעס מאָל אונ ווענ ער וועט וועלנ איבערנעכטיקנ, – אונ גענעכטיקט האָט ער שוינ דאָרט אָפט, קימאט קעסיידער.
ער האָט שוינ אויכ קימאט די גאנצע לוזיס באלעבאטישקיַיַט געפירט – ער מיט דער דינסט-ייִדענע.  ער האָט אויכ אינ לוזיס אינערלעכע איניאָנימ אָנטייל גענומענ, זיכ אָפט אריַיַנגעמישט,  צי מע האָט בא אימ יאָ געפרעגט, צי ניט.  אָפט, לעמאָשל, זיַיַנענ אימ אייניקע ניַיַ-אָנגעקומענע ניט געפעלנ – פונ יענע, וואָס פלעגנ אמאָל ביגנייווע פונ אנדערע סעקטעס אינ די פארנאכטנ זיכ אריַיַנשטעלנ.  אז אזא איינער פלעגט בא סרולינ ניט אויסנעמענ, פלעגט ער דאָס לוזינ פירהאלטנ מיטנ פולנ מויל אונ זיכ ניט אָפּשטעלנ פאר גאָרניט.  וויַיַל ער האָט געהאט אנ אויג, געהאט אנ אויער פאר יענע זאכנ.  כאָטש ער אליינ האָט קיינ שיַיַכעס ניט געהאט דערצו, כאָטש ער איז געשטאנענ אָפּגעזונדערט אונ אינ א זיַיַט פונ דעמ אלעמ, דאָכ פלעגט לוזי אימ אויסהערנ אונ זיכ רעכענענ מיט זיַיַנ מיינונג אפילע ווענ נאָר מיט א הויל-קאפּריזער.  ער איז אימ אפילע אָפּגעגאנגענ, אונ סרולי האָט אָפט, אינ געוויסע איניאָנימ, אויכ גענומענ ווי די אויבערהאנט איבער אימ.
ווי אָט, לעמאָשל:
ס'האָט געטראָפנ, אז מיכל בוקיִער, דער פריִערדיקער ראָש פונ דער סעקטע, האָט עפּעס צו לוזינ צוגעשיקט מיט א קינד א בריוול, וואָס האָט זיכ אָנגעהויבנ מיט די ווערטער:
"לאהובינו אחינו, מה אני שואל מכם, כי אם לבקש בעדי..."[47]
אז לוזי האָט דאָס בריוול דורכגעקוקט, האָט ער זיכ פארטראכט אונ אינ מאָרעשכוירע אריַיַנגעפאלנ.  סרולי האָט געבעטנ, ער זאָל דאָס אימ באוויַיַזנ,  אונ אז אויכ ער האָט דאָס דורכגעלייענט, האָט ער א קוק געטאָנ אפ לוזינ אונ זיכ ווי צעבייזערט.
– וואָסי?  מע האָט דענ פריִער ניט געוווּסט, אז מיכל גייט אפ א גליטש, אונ אז א ליאדע טאָג וועט ער א פּראל טאָנ אונ הענט אונ פיס אונ רוק-אונ-לענד צעברעכנ?  מע האָט דאָס ניט פאָרויסגעזענ?
ווירקלעכ:  מע האָט טאקע באמערקט, אז זינט לוזי איז געקומענ צו דער אָנפירונג, איז יענער ווי אָפּגעגאנגענ אינ א זיַיַט, זיכ אָנגעהויבנ באוויַיַזנ אלצ שיטערלעכער, אפילע צו די שאבעסדיקע מיניאָנימ, אונ ווענ ער איז יאָ געקומענ, האָט מענ געזענ, אז קיינ נאכעס פונ דעמ, וואָס אלע אייגענע האָבנ, האָט ער שוינ נישט – נישט פונעמ דאוונענ, נישט פונעמ לערנענ אונ טיירע זאָגנ, אונ מע האָט אויכ געזענ, אז עפּעס ברויעט אינ אימ א זאכ, וואָס מאכט אימ שטומ, די אויגנ צו דר'ערד אראָפּגעלאָזט אונ קיינעמ אינ פּאָנעמ אריַיַנ ניט צו קוקנ.
לעסאָפ איז דאָס ארויסגעשוווּמענ.  מיכל האָט זיכ ווידער גענומענ וואקלענ, נאָכ מער אונ נאָכ שארפער, ווי בייס ער האָט דאָס לוזינ אינ דער ווידע דערציילט אונ אויסגעלייגט.  ער האָט גענומענ צווייפלענ אינ דער וועלטס האשגאָכע אונ אינ דער בארעכטיקונג פונ אלעס דעמ, וואָס א גלייביקער דארפ בארעכטיקנ.  ס'איז אימ מיטאמאָל עפּעס ווידער ווי א דעקטוכ פונ די אויגנ אראָפּגעפאלנ:  ער האָט אלצ דערזענ אינ אנ אנדער שיַיַנ, אינ אזא, וואָס אלעס פריִערדיקע דארפ אפסניַיַ איבערגעקוקט אונ דורכגעזענ ווערנ.  אונ דאָס האָט ער איצט אויסגעדריקט אינ זיַיַנ צוגעשיקט בריוול צו לוזינ.  קומענ אונ איבערעדנ האָט אימ שוינ, וויַיַזט אויס, קיינ מוט ניט געקלעקט:  מע וועט אימ זיכער אָפּשטויסנ, פונ דער אנדערער זיַיַט אָבער, האָט אימ נאָכ ערגעצ בא די פיס-קנעכל, בא די פּיאטעס געווארעמט דער גלייבנ, אונ ער האָט געצווייפלט אינ ביידע – אי אינעמ גלויבנ, אי אינעמ אומגלויבנ, אונ ער איז געווענ פארלוירנ, אונ דאָס איינציקע, וואָס אימ איז געבליבנ אינ אזא-אָ לאגע, איז געווענ – בעטנ זיַיַנע אייגענע, זיי זאָלנ פאר אימ אונ פאר זיַיַנ פארלוירנקיַיַט בעטנ.
– זיַיַט מיספּאלעל, אנשי שלומינו,[48] אונ באזונדערס דו, לוזי, דער ראָש פונ דער איידע...  זיַיַט מיספּאלעל פאר מיכל בענ סאָרע-פייגל, וואָס ער האלט שוינ ווידער אראָפּצוזינקענ אינ שיפלעס.  ער האלט שוינ דערביַיַ, אז ער זאָל אפילע אינגיכנ אריַיַנפאלנ צו די דעסעווער[49].  ס'האלט דערביַיַ, אז ער האָט שוינ קימאט באשלאָסנ זיכ אוועקלאָזנ אינ דער וויַיַטער ליטע, אהינ, צו יענע, פונ וועלכע מע זאָגט, אז דער גיַיַסט פונ קפירע אונ פונ אינ אלעס לייקענענ שטאמט פונ זיי.
אינ זיַיַנ בריוול האָט ער דאָס אויסגעלייגט באריכעס, אונ אויכ א ביסל דערציילט די סיבעס, דורכ וועלכע ער איז צו זיַיַנ לעצט-שלעכטנ געדאנק געקומענ.  צווישנ אנדערע האָט ער געשריבנ, אז די לעצטע ציַיַט האָט אימ איינמאָל דאָס וויַיַב זיַיַנ אָרעמענ מאָלציַיַט דערלאנגט – א יושקע, ווי אלעמאָל, פונ עפּעס מינימ פיש, אינ וועלכער ס'איז גאָרנישט ניט געווענ, אויסער ליסקע ארומגעשוווּמענ.  ער איז געווענ הונגעריק, האָט ער געשלונגענ, אונ מיטאמאָל האָט ער זיכ געכאפּט אינמיטנ עסנ אונ זיכ צעוויינט:
– דער בחיר-היצורים, דאָס בעסטע באשעפעניש – דער מענטש, הייסט עס, – איז הונגעריק, אונ די וועלט איז אזוי ריַיַכ אונ גרויס, אונ דעמ מענטש קומט מער ניט אָנ, ווי יושקע מיט ליסקע...  פאר וועמעס זינד?  אונ וועמענ קומט ארויס פונ אזא דערנידערונג, אונ וווּ איז די בארעכטיקונג פונ דעמ?
אונ דערביַיַ האָט ער צוגעגעבנ אונ א גאנצ צעטל שטוב-צאָרעס אויסגערעכנט, וועלכע ס'איז אימ שוינ שווער צוצוזענ, אונ וואָס ס'איז שוינ כשל כח הסבל – ער קאָנ דאָס שוינ נישט איבערטראָגנ.
– בתי אססתר, – האָט ער געשריבנ, – איז שוינ א מיידל צו לייטנ, אונ קיינ נאדנ פאר איר האָט ער ניט, אונ קיינע שומ אויסזיכטנ, אונ זי קאָנ, כאָלילע, פארזיצנ.  דערצו איז זי נאָכ אויכ ניט קיינ איבעריקע יפת-תואר – נישט קיינ געראָטענע, נישט קיינ גופ, נישט קיינ באלעבאָסטע, אונ מאכמעס ער קאָנ איר צאר ניט צוזענ, שלאָגט ער זי אָפט אונ שלעפּט זי פאר די צעפּ כאחד הריקים[50].
– בני בערל, – האָט ער וויַיַטער געשריבנ, – איז א גוילעמ, א בלינדלעכער אונ א געברעכטער, דרייט די ראָד באמ שליַיַפער, פארדינט גאָרניט אונ האָרעוועט איבער זיַיַנע קויכעס – ראה ה' בעינו...[51] אויכ בני יאנקעלע ארבעט בא אנ איַיַנבינדער אָנ א גראָשנ, טוט אוווידעס-פּערעכ דעמ באלעבאָס, אונ האָט דערפונ גאָרנישט...  אויכ בתי כאנעלע איז, דאכט זיכ, א גוילעמ, אונ דערצו נאָכ קיינ קנעלונג, מאכמעס באלעבאטימ האָבנ זיכ, איבער זיַיַנ אמאָליקנ שלעכטנ שעמ, פונ אימ אָפּגעוואָרפנ אונ גיבנ אימ זייערע קינדער ניט.
"זיַיַט מיספּאלעל, אנשי שלומינו"...
דערביַיַ איז לוזי, לייענענדיק אָט דאָס בריוול, טרויעריק געוואָרנ, אונ סרולי האָט זיכ צעלאכט.
– מע זאָל פאר אימ בעטנ?  וואָסי?  ער איז קליינ אליינ?  א מענטש האָט פיס אונ בעט זיכ אפ קוילעס!  וואָס?  ער וויל צו די דעסעווער – יענע, וואָס מיט די קאלטע קעפּ, קאלטע קאפּעליושנ אונ קאלטנ יוישער?  אדעראבע, זאָל ער!  וווּהינ רוקט ער זיכ עס, דער שלימאזל מיט דער יושקע מיט דער ליסקע?
אזוי אינ דעמ פאל, אונ אזוי אויכ אינ אנדערע פאלנ האָט זיכ סרולי זיַיַנ וואָרט געהאט, זיכ אינ אלע איניאָנימ אריַיַנגעמישט, אונ צי מע האָט אימ יאָ געפרעגט, צי ניט, אָבער ער האָט שטענדיק זיַיַנס געזאָגט – פריַיַ אונ נישט געצוווּנגענ.
ער האָט אויכ געפירט די שטוב לויט זיַיַנ גוסט אונ קימאט אפ זיַיַנ אייגענער אכריַיַעס:  צוגעלאָזט מענטשנ, וועלכע ער האָט געפילט אינ זיי פאר לוזינ א נוצ, אונ דערוויַיַטערט אונ נישט צוגעלאָזט אזוינע, וואָס ניט, אונ וואָס ער האָט געהאלטנ, אז זיי פּלאָנטערנ זיכ נאָר פאר די פיס איבעריקס.
ער האָט די שטוב אויכ פונ זיַיַטיקנ אָנגעלויפ פארהיט – פונ די "קלאָלע"-ליַיַט, פונ די האלבע אונ גאנצע מעשוגאָיִמ אונ קאליקעס, וועלכע האָבנ זיכ אָפט געקליבנ בא די פענצטער אמאָל באטאָג, אָדער אָפטער באנאכט, ווענ פונ שטוב האָט זיכ ארויסדערהערט א געזאנג, אָדער גלאט, ווענ די לאָמפּנ-שיַיַנ האָט, אינ דרויסנ ארויסלויכטנדיק, זיי צוגעצויגנ...
ער האָט אויכ געהאלטנ פארבינדונג מיט דער שטאָט, געוווּסט, וואָס דאָרט קומט פאָר, אונ וואָס ס'איז ווערט דערפונ לוזינ צו דערציילנ, אונ וואָס ניט.  ער האָט, עמעס, די לעצטע ציַיַט אויסגעמיטנ גווירישע היַיַזער, זעלטנ ערגעצ-וווּ זיכ באוויזנ,  זיכ ארויסגערוקט, אפילע ווענ מע האָט אימ באגעגנט אונ אימ אויכ, קלוימערשט, איַיַנגעלאדנ.  דאָכ האָט ער, ניט באזוכנדיק יענע היַיַזער, געוווּסט וואָס ס'קומט פאָר אינ זיי.
אזוי האָט לוזי זיכ פונ אימ דערוווּסט די מיַיַסע מיט די פּריצימ, אזוי אויכ – דערפונ, אז בא זיַיַנ ברודער מוישענ גייענ די געשעפטנ בארג-אראָפּ, וויַיַל אויכ ער איז אינ יענער מיַיַסע פארמישט, אונ אויכ איבער אנדערע טיַיַמימ, וויַיַל דאָס יאָר איז שלעכט, דער מיסכער געשלאָגנ, אונ ס'האלט,  דאכט זיכ, זאָגט מענ, בא גרויסע אָנזעצנ.  ס'האלט דאכט זיכ, שוינ באלד אויכ בא זיַיַנ, לוזיס, ברודערס אָנזעצ.
יאָ, סרולי איז געווענ אינ קורס.  סרולי האָט דורכ ווענט פארנומענ אלצ, וואָס בא מוישע מאשבער אינ שטוב געשעט – נישט אויסגעשלאָסנ אפילע אזא זאכ, בא וועלכער ס'זיַיַנענ גאָר קיינ איידעס ניט געווענ, ווי שמוליקל שלעגערס באזוכ בא מוישענ.  צי ער האָט זיכ זיַיַנע לעכער געהאט, וווּ ער איז דאָס געוווירע געוואָרנ, צי ער האָט דאָס אינ דער לופט אָנגעשמעקט, נאָר געוווּסט האָט ער עס אפ זיכער.  א סוואָרע, אז ער האָט אויכ געוווּסט פונעמ וויזיט, וואָס איציקל זילבורג האָט געפּראוועט בא מוישע מאשבער – אונ וואָס צווישנ פיר ווענט אונ פיר אויגנ איז דאָרט צווישנ זיי אָפּגערעדט געווענ – געוווּסט, אז, מעגלעכ, אינגיכנ וועט מענ דאָרט אלצ אונ אינגאנצנ פונ ששטוב אונ פונ געשעפט אפ פרעמדע נעמענ איבערשריַיַבנ.
ער האָט געוווּסט אונ ווי געווארט דערופ.  ער האָט אפילע געוווּסט דאָס, וואָס קיינער אינ איצטיקנ מאָמענט, אפילע ניט אליינ מוישע מאשבער, האָט זיכ ניט געקאָנט ריכטנ דערופ;  דעהיַיַנע, אז מוישע מאשבער וועט, סאָפקאָלסאָפ, אזוי ענג ווערנ, ס'וועט אימ אזוי דער אומגליק צומ האלדז צוטרעטנ, אז ס'איז ניט אויסגעשלאָסנ אויכ אזא זאכ, ווי ער זאָל קומענ אהער צו לוזזינ, וועלכנ ער האָט קימאט צוזאמענ מיט אימ, מיט סרולינ, פונ שטוב ארויסגעיאָגט, אפ זיכ מיט אימ אייצענ, פאר אימ דאָס הארצ אויסגיסנ אונ, מעגלעכ, אויכ א טרער לאָזנ.
ער האָט דאָס געפילט אונ ארויסגעקוקט דערופ.  אונ וווּנדערלעכ, די לעצטע ציַיַט האָט ער זיכ עפּעס צו שטארק גענומענ צו דער שטוב, זי מער גערייניקט, געזויבערט, א גרעסערנ לאָמפּ אינ שטוב איַיַנגעשאפט, א פיַיַנערנ טישטעכ אפנ טיש צו באדעקנ, ווי ער וואָלט זיכ געגרייט צו גאָר א הויכנ קאבאָלעס-פּאָנעמ, אָדער צו גאָר א גרויסנ יאָנטעוו.  וואָס ער אליינ וועט דערפונ האָבנ, האָט ער ניט געוווּסט, נאָר ס'האָט אימ גערייצט אונ געקיצלט אליינ שוינ  נאָר דער געדאנק, צוזעענדיק דעמ מאָמענט, ווענ יענער, מוישע, וועט אינ האלב אָדער גאנצער האכנאָע לוזזיס שוועל איבערטרעטנ.
ער האָט לוזינ ניט דערציילט דערפונ, נאָר פארויספילנדיק, האָט ער זיכ מיטנ געדאנק געשפּילט, אונ שפּילנדיק, זיכ געריכט, אונ ריכטנדיק זיכ, זיַיַנענ די הענט בא אימ פול געווענ מיט מעלאָכע:  מיט איַיַנשאפנ אונ מיט איַיַנָרדענענ נייטיקנ געמיט אונ געהעריקע זאכנ צו דער באגעגעניש.
אונ אָט איז דער מאָמענט געקומענ.
אינ איינעמ פונ די אפדערנאכטנ, ווענ סרולי האָט שוינ דערשפּירט מוישע מאשבערס באלדיק אָנקומענ, איז ער עפּעס, נישט ווי אלע אפדערנאכט, אומרויִקלעכ געוואָרנ.  ער האָט געזענ, אז קיינע פרעמדע, פונ שטאָט-אָנגעקומענע, סיַיַ יונג סיַיַ אלט, זאָלנ זיכ היַיַנט ניט איבעריק פארהאלטנ.  אונ ווענ יאָ פארהאלטנ – האָט ער געזענ מיט פארשיידענע מיטלענ אונ טאכבולעס זיי וואָס גיכער ארויסצובאלייטנ:  אייניקע האָט ער געגעבנ אנ אָנצוהערעניש נאָר מיט א מינע, אז זיי זאָלנ היַיַנט מעקאצער זיַיַנ אונ זייערע איניאָנימ דערליידיקנ, אונ מיט אנדערע האָט ער זיכ אפילע פאר אָפענע ווערטער ניט אָפּגעשטעלט, אונ פּאָשעט זיי דערקלערט, אז זייער אָנוועזנהיַיַט היַיַנט איז, איבער געוויסע טיַיַמימ, ניט געוווּנטשנ – זאָלנ זיי אוועקגיינ אונ קומענ אנ אנדערשמאָל.
דאָס – מיט פרעמדע.  אָפּגערעדט שוינ, אז מיט אייגענע האָט ער זיכ שוינ גאָר ניט צערעמאָניעט, אונ גליַיַכ נאָכ מינכע-מיַיַרעוו זיי ארויסגעמעשאלייעכט, זאָגנדיק דערביַיַ, אז לוזי פילט זיכ היַיַנט ניט גוט, אונ ס'וואָלט געווענ א יוישער, אז מע זאָל אימ איצט לאָזנ צורו.
אזוי, אז געבליבנ זיַיַנענ אינ יענע אָוונטנ נאָר ער אליינ מיט לוזינ.  קיינער פונ זיי האָט דעמ צווייטנ ניט געזאָגט גאָרניט, נאָר סרולי האָט, פונ באטאָג זיכ נאָכ ריכטנדיק, אלעמאָל דעמלט באפוילנ דעמ פּאָל צו זויבערנ, דאָס גלעזל פונעמ לאָמפּ גלאנציק-ריינ אויסווישנ, א ניַיַעמ טישטעכ פארשפּרייטנ, די בענק אונ די בענקלעכ אפ די געהעריקע ערטער צעשטעלנ, אונ לוזי האָט, דאָס צוזעענדיק, זיכ ניט געכידעשט, מאכמעס אומדערפארנ, אונ ער האָט געמיינט, אז אלע טאָמעד איז אזוי.
אונ סרולינ האָט זיַיַנ כוש נישט אָפּגענארט.
ס'איז געווענ נאָכ איינעמ א טאָג אינ געשעפט, ווענ מוישע מאשבער איז געקומענ אהיימ אונ מע האָט באמערקט, ווי ערד איז אפ זיַיַנ פּאָנעמ. ס'איז געווענ נאָכ דעמ, ווענ ער איז היַיַנט געוווירע געוואָרנ, אז דער זמאנ פונ איינעמ א גרויסנ כויוו-וועקסל איז געקומענ, וואָס מע האָט עס געמוזט סילעקנ, וויַיַל ווענ ניט, איז דאָס דער אָנהייב פונעמ סאָפ:  עלע ווערנ זיכ דערוויסנ, אונ אלע מיטאמאָל וועלנ צוטרעטנ, אונ מע האָט געמוזט זענ דאָס געלט קריגנ.
מוישע מאשבער האָט זיכ אפילע געפּרוּווט מיט אלע מיטלענ אונ אייצעס זענ אָפּשטופּנ דעמ זמאנ אונ זיכ אויסבעטנ אפ שפּעטער, וויַיַל אזוינס טרעפט זיכ דאָכ אויכ אפילע אינ גוטע אונ אינ זיכערע ציַיַטנ, ווענ ס'מאכט זיכ, אז ס'איז גראָד קיינ געלט ניטאָ אונ ווענ ס'פעלט אויכ מעזומענ.  יאָ, אינ זיכערע ציַיַטנ טרעפט טאקע, אונ דער, וועמענ ס'קומט אונ וועלכער ס'מאָנט דאָס געלט, טראכט דעמלט ניט איבער:  שפּעטער,  איז שפּעטער;  אונ אויב דער, פונ וועמענ ס'קומט אונ מע מאָנט דאָס געלט, ווערט פונעמ אָפּלייגנ אונ ניט-צו-דער-ציַיַט-צו-צאָלנ ניט איבעריק בא זיכ אראָפּגעפאלנ.  אינ דער סאָכרימ-וועלט איז דאָס א געוויינלעכע זאכ, אונ ווענ די ציַיַט איז נאָר א גוטע, אונ דער באלכויוו א באָטועכ, איז שוינ אזוי אויכ איַיַנגעפירט, אז נישקאָשע, אז מע צאָלט אויכ מיט פארשפּעטיקונג.
דאָס מאָל אָבער איז דאָס אומעגלעכ געווענ, מאכמעס דעמ שלעכטנ שעמ, וואָס אינ דער ענגער ציַיַט האָבנ אלע באָטוכימ געליטנ פונ אימ, באזונדערס די, וואָס זיַיַנענ פארמישט געווענ אינ דער מיַיַסע-פּריצימ, אונ באזונדערס אונ ביפראט נאָכ אזא, ווי מוישע מאשבער, וואָס ביכלאל האָט מענ זיכ וועגנ אימ שוינ שטיל אונ אָפט געסוידעט, אז ער קראכט אונ האלט באמ פאלנ.
מוישע מאשבער האָט זיכ געוואָרפנ, ווי א פיש אפנ ברעג.  ער האָט  באטאָג, זיַיַענדיק אינ קאָנטאָר, אלעמאָל אנ אנדער געלט-מעקלער אריַיַנגערופנ אונ אימ שוינ קימאט מיט טרערנ אינ קאָל, שוינ קימאט מיט טאכנונימ אונ מיט פארשיידענערליי צוזאָגענישנ אונ אָפענעמ געבעט זיכ געווענדט צו זיי, אז זיי ווייסנ דאָכ, ס'איז דאָכ נישט דאָס ערשטע מאָל, אונ זאָלנ זיי גיינ אונ יענעמ איַיַנרעדנ:  עפשער וויל יענער פאר אויסווארטנ נאָכ א פּראָצענט,  איז נאָכ א פּראָצענט, אבי ער זאָל איצט, ווענ ס'איז, ווי די מעקלערס ווייסנ, אלעמענ אזוי ענג, אפ דער הייסער מינוט ניט פאָדערנ אונ מיטנ קאלטנ מעסער צומ האלדז ניט צוטרעטנ.  מעקלער זיַיַנענ ניט ווילנדיק אינ שליכעס געגאנגענ, עפשער האָבנ זיי געטאָנ, ווי מע דארפ, עפשער געטיַיַנעט, ווי מע טיַיַנעט אינ אזוינע פאלנ, אונ עפשער אויכ ניט:  עפשער האָבנ זיי נאָר לעפּאָנעמ אפ זיכ דאָס שליכעס גענומענ נישט קענענדיק מיַיַעז זיַיַנ, נישט קענענדיק אָפּזאָגנ, אָבער אינדערעמעסנ האָבנ זיי דאָס געטאָנ האלב פויל אונ מיט אראָפּגעלאָזטע ארבל, – צי וויַיַל זיי האָבנ אליינ ניט געוואָלט, צי וויַיַל זיי האָבנ געוווּסט, אז סיַיַווי וועט דאָס ניט פּויעלנ, אונ וואָס פאר טרופעס אונ גרויס היצ זיי זאָלנ דאָ ניט אוועקלייגנ, וועט דאָס ניט העלפנ.
ווי די מיַיַסע זאָל ניט זיַיַנ, צי מאכמעס יאָ די מעקלערס גוטער ווילנ, צי ניט, נאָר אלע זיי זיַיַנענ נאָכנ גיינ אונ נאָכנ נעמענ אפ זיכ אונ קלוימערשטנ זיכ מישטאדל זיַיַנ בא יענעמ פאר מוישע מאשבער – זיַיַנענ אלע זיי צוריק געקומענ נאָר מיט איינ טשוּווע:  ניינ, ער וויל ניט;  ער איז ניט מאסקימ אונ מיינט נאָר איינס:  קיינע פּראָצענטנ מער, נאָר זיַיַנ געלט, זיַיַנ קערנ.
מוישע מאשבער איז דערנאָכ פונ גרויס ערגערניש, ניט וויסנדיק ווי זיכ צו העלפנ, אזש אוועקגעלאָפנ צו איציקל זילבורג, וויסנדיק, אז יענער קאָנ אימ איצט די אומיטלבארע הילפ נישט דערלאנגענ אונ אז בא איציקל זילבורג קאָנ ער קריגנ נאָר אנ אייצע, ניט קיינ געלט, אונ אייצעס זיַיַנענ אימ איצט ניט דער איקער, וויַיַל דעריקער מוז ער זיכ איצט זענ ארויסכאפּנ פונ דער ערשטער צאָרע, אונ דערנאָכ ערשט וועט מענ זענ, דערנאָכ וועט ער זיכ מיט איציקל זילבורג שוינ וועגנ איבעריקנ אייצענ.
גראָד האָט ער נאָכ איציקלענ אינ דר'היימ ניט געטראָפנ, אונ ער האָט געמוזט ווארטנ בא יענעמ אינ שטוב, וווּ ס'איז אימ גאָרנישט אָנגענעמ געווענ, מאכמעס מוירע, ער זאָל זיכ ניט אָנשלאָגנ אפ פרעמדע מענטשנ, וועלכע וועלנ זענ, מיט וואָס פאר אנ אומגעדולד ער ווארט אונ קוקט ארויס אפ יענעמ...
אונ דאָכ איז ער געצוווּנגענ געווענ.  ער איז אינ ווארט-צימער אומגעלאָפנ, ווי א כיַיַע אינ שטייג, הינ אונ צוריק אונ נאָכאמאָל צוריק אונ אהינ;  אונ ווענ עמעצער זאָל אימ געווענ דעמלט זענ אזוי אומלויפנ, וואָלט ער זיכער זיכ געשטויסנ, אז מוישע מאשבער האָט איצט עפּעס, ווי א מינ גיפטיקע פיַיַל אינ קערפּער שטעקנ, וואָס ס'איז אי ניט איר ווייטעק צו דערטראָגנ, אונ אויכ ניט פונ ליַיַב זי ארויסצושלעפּנ.
אונ אז ער האָט זיכ אויסדערווארט,  אונ אז איציקל זילבורג איז שוינ לעסאָפ געקומענ, אזוי האָט מוישע מאשבער מער בא אימ ווי געציילטע מינוטנ ניט געהאט אונ ניט געקאָנט פארברענגענ.  ער האָט זיכ קימאט אפילע ניט צוגעזעצט, וויַיַל ס'איז ניט געווענ צוליב וואָס;  וויַיַל, ווי געזאָגט, האָט ער, אויסער אייצעס, קיינ אומיטלבארע הילפ, דה. קיינ געלט מעזומענ, בא יענעמ ניט געקאָנט ארויסקריגנ.  יענער האָט אימ נאָר פאר זיַיַנ אוועקגיינ אינ זיַיַנ פונ צאָרעס פארטויבטנ אויער אריַיַנגעזאָגט, אז יאָ, זאָל ער טאקע זענ, מוישע, אז וועדליק ער, איציקל זילבורג, פארשטייט ווי סע האלט, איז זאָל ער שוינ טאקע איצט – אונ וואָס גיכער, איז גליַיַכער – זיַיַנ גאנצנ איניענ זענ דערליידיקנ;  ער מיינט וואָס גיכער זיַיַנע געשעפטנ אונ זיַיַנ גאנצ פארמעגנ – סיַיַ פונ באוועגלעכע אונ סיַיַ אויכ אומבאוועגלעכע גיטער – אפ אנדערע נעמענ איבערשריַיַבנ, וויַיַל ווי ער זעט, האלט עס שמאָל, אונ ס'איז, ווי אימ דאכט זיכ, שוינ די ריכטיקע ציַיַט דערופ.  ער הערט, רעב מוישע?..
מוישע מאשבער האָט  אימ אי ווי יאָ, אי נישט געהערט, אונ פארלאָזנדיק איציקל זילבורגס שטוב, האָט ער געפילט, ווי די פיַיַל וואָלט אימ נאָכ טיפער אינ ליַיַב אריַיַנגעדרונגענ, אונ נישט האָבנדיק, וווּ זיכ ערגעצ אנדערש צו ווענדנ, איז ער אהיימ אוועקגעגאנגענ, – ניינ, נישט אוועקגעגאנגענ, נאָר אוועקגעלאָפנ.  וויַיַל דער אימפּעט פונ אומלויפנ אונ אומדרייענ זיכ בא איציקל זילבורג אינ שטוב, בייס ער האָט פריִער געווארט אפ אימ, אונ דערנאָכ שטייענדיק אונ אומגעדולדיק אימ אויסהערנדיק, האָט אימ אויכ איצט, שוינ נאָכנ פארלאָזנ יענעמ אונ אינ דרויסנ זיַיַענדיק, ניט פארלאָזט.  אזוי וויַיַט, אז גייענדיק אהיימ דורכנ בריק, וואָס פירט פונ דעמ אייבערשטנ טייל שטאָט אינ דעמ אונטערשטנ, דורכ יענעמ בריק, וואָס טיילט דעמ טיַיַכ אפ צווייענ, איז אז ער האָט דערזענ וואסער אינ טיַיַכ, האָט זיכ אימ עפּעס פּלוצעמ פארוואָלט א טרונק, – ניינ, ניט קיינ טרונק, נאָר זיכ באָדנ, – ניינ, נישט באָדנ, נאָר אריַיַנ אונ מער נישט ארויס פונ דאָרט – באהיט גאָט אונ באוואָרנ פונ אזוינע געדאנקענ.
ער איז אריַיַנ אינ שטוב, ווי געזאָגט,  מיט ערד אפנ פּאָנעמ.  אונ ווי נאָר די שטוב-לופט האָט אימ עטוואָס  בארויִקט, ווי נאָר דער אימפּעטדיקער געמיט פונעמ גאנצנ טאָג האָט זיכ אימ א ביסל איַיַנגעלייגט, אזוי האָט ער די שטוב-ליַיַט – זיַיַנ וויַיַב גיטעלע, זיַיַנע איידעמס אונ זיַיַנ עלטערע טאָכטער יודעס – אינ א באזונדער אלקער אָפּגערופנ, אונ דאָרט, הינטער א פארשלאָסענער טיר, א געהיימענ פאמיליענ-באראט אָפּגעהאלטנ.
ס'האָט זיכ געהאנדלט וועגנ דעמ, אז מע מוז פארזעצנ דאָס גאנצע צירונג, דאָס גאנצע שטוביקע גאָלד-אונ-זילבער, וווּ נאָר ס'וועט זיכ לאָזנ.  מע דארפ נאָר באקלערנ, וווּ אונ בא וועמענ, קעדיי מע זאָל דאָס קאָנענ אפ צוריק אויסקויפנ, ווענ ס'וועט מעגלעכ ווערנ, וויַיַל, פאר אלעמענ, מוז מענ זענ ארויס פונ ערשטנ כויוו, וועלכנ מע מוז שוינ היַיַנט-מאָרגנ דעקנ, אימ אָפּצאָלנ, דעמ אָטעמ אָפּכאפּנ, אונ דערנאָכ ערשט וועגנ איבעריקנ א טראכט טאָנ.  וויַיַל מיטנ איבעריקנ האָט נאָכ ציַיַט, די איבעריקע זמאנימ זיַיַנענ נאָכ א ביסל וויַיַטלעכ, אונ ביז דעמלט וועט מענ נאָכ ווי-ניט-ווי געפינענ אנ אויסוועג.
פאר דער ציַיַט פונ דער באראטונג איז גיטעלענ א פּאָר מאָל ניט גוט געוואָרנ, אונ מע איז שטיל געלאָפנ פונ אירטוועגנ אפנ קיכ נאָכ וואסער, זי אָפּצומינטערנ.  נאָכעמ לענטשער האָט ניט אופגעהערט מיט דער בלאס-געוואָרענער, קורצלעכער נאָז צו שמאָרענ אונ צעטראָגנ איבערנ צימער אומצושפּאנענ; – יודעס, די עלטערע טאָכטער, האָט די גאנצע ציַיַט די ביינדלעכ פונ די פינגער געבראָכנ אונ די אויגנ פונ פאָטער ניט אראָפּגענומענ, אונ איר מאנ, יאנקעלע גראָדשטיינ, האָט שוינ שטיל אפ זיַיַנ זשילעט-קעשענע געקוקט, דאָרט וווּ זיַיַנ גאָלדענער זייגער האָט זיכ געפונענ, ווי זיכ אָנפרעגנדיק, צי זאָל ער אימ שוינ ארויסנעמענ, אונ גליַיַכ, באלד טאקע דאָ אוועקלייגנ, צי עפשער האָט ער נאָכ ציַיַט אונ ס'איז נישקאָשע, מעגלעכ, אויכ שפּעטער...
אלע זיַיַנענ דערנאָכ ארויס פונ צימער האלב-איַיַנגעבראָכענע.  מע האָט איינער אפנ אנדערנ ניט געקוקט, אונ מע איז זיכ צעגאנגענ אינ פארשיידענע ווינקלענ, אונ געבליבנ אינ אלקער איז אליינ נאָר מוישע מאשבער מיט גיטעלענ,  אפ דעמ געשפּרעכ ווידער צו פירנ, זי צו טרייסטנ, אונ אלעמאָל זי בעטנ אָפּצוּווישנ די טרערנ, קעדיי מע זאָל אפ איר ניט דערקענענ, טאָמער קומט אריַיַנ עמעצער א פרעמדער, אָדער טאָמער וועט א דינסט פונ קיכ צו איר דארפנ האָבנ.  אונ שפּעטער, נאָכ א קורצער בארויִקונג, ווענ די בני-באיִס זיַיַנענ זיכ ווידער צונויפגעגאנגענ אינ עסצימער, האָט זיכ מוישע מאשבער דעמלט מיטאמאָל פונ זיַיַנ זיצ-אָרט באמ טיש א הייב געטאָנ, איז אינ קאָרידאָרל, וווּ די קליידער-שראגע געפינט זיכ, אוועק, אונ זיכ אָנגעטאָנ צומ אוועקגיינ.
– וווּהינ אזוי שפּעט? – האָט מענ בא אימ געפרעגט.
– ער דארפ האָבנ.
– איז עפשער וואָלט ער דאָס אָפּגעלייגט אפ מאָרגנ.
– ניינ.
מע האָט אימ שוינ מער נישט איבערגעפרעגט, וויַיַל זעענדיק, אז ער געפינט אפילע ניט פאר נייטיק וועגנ זיַיַנ באשלוס א וואָרט צו זאָגנ, האָט מענ ששוינ פארשטאנענ, אז אימ איבערעדנ אונ אָפּרעדנ איז איבעריק, וויַיַל סיַיַ-ווי וועט ער ניט הערנ אונ פונ זיַיַנ באשלוס ניט צוריקערנ.


* * *


מוישע מאשבער האָט איצט, ווי סרולי האָט פאָרויסגעזענ, זיכ אוועקגעלאָזט צו זיַיַנ ברודער לוזי, אזש אינ דעמ דריטנ טייל שטאָט, אזש צו דער "קלאָלע".
וויסנדיק זיַיַנ וווינ-אָרט, אפ וועלכנ ער האָט, אפּאָנעמ, שוינ פונ פריִער זיכ געהאט אָנגעפרעגט, האָט ער איצט, אינ דעמ אייבערשטנ טייל שטאָט קומענדיק, פריִער געטראכט וועגנ דינגענ א פורל, אָבער דערנאָכ האָט ער איבערגעקלערט אונ זיכ נאָר צופוס אוועקגעלאָזט.
ס'איז געווענ א שטארק-פינצטערער הארבסטיקער אָוונט.  אפילע ווענ מיט א פורל אהינ פאָרנדיק, האָט מענ אויכ געקאָנט היפּש בלאָנדזשענ, ביפראט צופוס, אונ ביפראט אליינ, אונ ביפראט אָנ א לאמטערנ אפ דעמ וועג זיכ צו באלויכטנ, איז דאָס שוינ אוואדע געווענ א וועג אפ קאָפּ-אונ-פיס אונ רוק-אונ-לענד צו צעברעכנ.
מוישע מאשבער האָט זיכ אָבער דערפאר ניט אָפּגעשטעלט.  א מינ אינערלעכער אימפּעט האָט אימ געהאָלפנ אינ דער פינצטער דעמ וועג אויסצוגעפינענ אונ אריבערצושפּאנענ אונ אויסמיַיַדנ אזוינע פינצטער-גריבערדיקע אונ שטארק בלאָטיקדיקע ערטער, וואָס אפילע די דאָרטיקע איַיַנוווינער גליקט זעלטנ איבער זיי אריבער אונ אינ זיי ניט צו פארזינקענ.
ווענ עמעצער וואָלט אימ דעמלט דערזענ אינ פּאָנעמ, וואָלט ער זיכ געוויס אפ צוריק געכאפּט פאר שרעק.  ער האָט געוויס דעמלט אויסגעזענ, ווי יענער ביבלישער מיילעכ שאָול, וועגנ וועלכנ ס'ווערט אינ א געוויס אָרט דערציילט, אז ווענ די פּלישטימ האָבנ אימ ארומגערינגלט, אונ ער האָט זיכ דערפילט געענגט אונ צוגעפּרעסט, אונ אז ער האָט זיכ געווענדט צו גאָט, אונ גאָט האָט אימ ניט געענטפערט, – צו די נעוויִיִמ, צו די כאלוימעס – אונ אויכ פונ זיי קיינ ענטפער, איז כאָטש ער האָט פריִער אליינ באפוילנ אויסצוראמענ אונ צו פארניכטנ אלע קישעפמאכערס אונ טרעפערס פונעמ לאנד, אָבער איצט, ווענ ער אליינ אינ נויט אונ געצוווּנגענ, האָט ער געבעטנ בא זיַיַנע דינער, זיי זאָלנ אימ אזא איינע, א קישעפמאכערנ, אויסגעפינענ, אונ אינ איינער א נאכט האָט ער זיכ א פארשטעלטער אינ פרעמדע קליידער, צו איר זיכ אוועקגעלאָזט...  אויכ מוישע מאשבער איצט אזוי.
אונ אָט האָט ער נוכ לאנגנ גיינ אונ אָפטנ אָנפרעגנ זיכ בא שטארק-פארשפּעטיקטע דורכגייער, וועלכע האָבנ זיכ אימ אָנגעטראָפנ אינ וועג, צו לוזיס שטיבעלע זיכ צוגעשלאָגנ.
ניט אינ קיכ אונ ניט אינ פאָדערצימער איז קיינער דעמלט ניט געווענ.  סרולי, וואָס פלעגט מערסטנטייל זיכ דאָרט געפינענ, איז דאָס מאָל – מיט עפּעס א קאוואָנע, צי ניט – נאָר אינגאנצנ פונ שטוב דעמלט אויסגערונענ.  ער איז אוועק אינ גאס צי צו א שאָכנ.  אונ אז מוישע מאשבער האָט אריבערגעשפּאנט דאָס ערשטע צימער אונ געזאָלט אריַיַנ אינ צווייטנ, האָט ער פּלוצעמ דערזענ אזוינס, וואָס ער וואָלט קיינמאָל ניט געגלויבט,  ווענ ער דערזעט עס ניט מיט די אייגענע אויגנ.  ער האָט דערזענ שמוליקל שלעגער זיצנ בא לוזיס טיש, אונ דערצו נאָכ – געוויס א שיקערנ, וויַיַל זיַיַנ בעלמעוואטע אויג האָט אימ איצט אויסגעזענ בלאסער, ווי געוויינלעכ,  אונ דערפאר דאָס צווייטע, דאָס נאטירלעכע, איז אימ ווי אינ גוטנ בוימל ארומגעשוווּמענ.
יאָ, שמוליקל האָט דעמלט געהאלטנ בא יענער מאדרייגע, ווענ דער באטרונקענער איז גוטמוטיק, ווענ ער האָט אלע גלידער אזוי איבערגעפולט פונעמ געטראנק, אז ער קליַיַבט זיכ אָדער באלד אנשלאָפנ ווערנ, אָדער ווענ אפילע ניט, איז ער שוינ אָבער אזוי וויַיַט פונ געטראנק באהערשט, אז אפ קיינ גאָר גרויסע סקאנדאלנ, ווענ אפילע בעטעווע איז  ער יאָ אפ אזוינס פיייִק, איז שוינ איצט פונ אימ ניט צו ווארטנ.  אינ בעסטנ פאל איז ער פיייִק נאָר אפ ווענ-ניט-ווענ נאָכ אופצופלאקערנ, אָבער באלד זיכ אויסלעשנ אונ גליַיַכ פונעמ שיקערנ אימפּעט נאָכצוגעבנ.
א גרעסערער כידעש, ווי שמוליקל, האָט מוישענ אָבער אויסגעזענ דאָס, וואָס לוזי איז געזעסנ אויבנאָנ באמ זעלבנ טיש אזוי רויִק אונ אזוי גליַיַכגילטיק, גליַיַכ יענער, שמוליקל, וואָלט אינדערעמעסנ גאָר באמ טיש ניט געווענ, אָדער ווענ יאָ, אונ אפילע יאָ באמערקט פונ לוזינ, איז ער אימ לאכלוטנ ווי ניט אָנגעגאנגענ, עלעהיי א קינד, אָדער עלעהיי נאָר א היימישער וואָלט פונ שוואכקיַיַט, אָדער פונ שפּעטער שאָ, אינ זיַיַנ אָנוועזנהיַיַט אנשלאָפנ געוואָרנ.
אז מוישע מאשבער איז אריבער די שוועל, האָט אימ,  כאָטש שיקער, דאָכ דער ערשטער דערזענ שמוליקל.  ער האָט זיכ, א שטארק-באטרונקענער אונ איבערגעלאָדענער, געפּרוּווט פונ אָרט א הייב טאָנ אונ אימ אנטקעגנ גיינ, ווי וועלנדיק בא אימ מעכילע בעטנ פארנ לעצטנ וויזיט בא אימ די לעצטע טעג, אָדער – ווער ווייסט? – שיקערערהייט עפשער נאָכאמאָל מיט די זעלבע רייד, וואָס בא אימ אינ שטוב דעמלט, ארויסצופאָרנ.
מוישע מאשבער האָט זיכ דערשראָקנ, וויַיַל אלצ-אלצ, נאָר אזא זאכ, אז ער זאָל בא זיַיַנ איצטיקנ באזוכ, ווענ ער איז מיט א פולנ בוזעמ  בראָכ געקומענ, אונ אויכ, מעגלעכ, מיט פיל כאראָטע, וואָס ער איז זיַיַנ ברודער אנ אוולע באגאנגענ, אונ איז צו אימ איצט געקומענ אי זיכ אויסייצענענ, אי יענעמ, דעמ ברודער, איבערבעטנ, – אז אינ אזא מאָמענט זאָל ער זיכ גאָר צומ אלעמערשטנ אפ אזא, ווי אפ שמוליקלענ, שוינ בא דעמ אָנהייב שוועל, בא זיַיַנ אריַיַנקומענ, זיכ אָנשלאָגנ, – אלצ-אלצ, נאָר דאָס האָט מוישע מאשבער געוויס ניט דערווארט.
ער איז געפּלעפט געבליבנ אונ זיכ דערשראָקנ, אָבער שמוליקל האָט אימ גליַיַכ בארויִקט, אונ אפ וויפל די צונג אונ דאָס לאָשנ האָט אימ געדינט, אפ וויפל ער איז אינ יענעמ מאָמענט געווענ באלעבאָס איבער זיכ, אפ אזויפיל האָט ער זיכ באמיט זיַיַנ קאָל צו פארווייכערנ, אונ זיַיַנ גאנצער שיקערער באנעמ אונ זיַיַנ באוועגונג, וואָס ער האָט געמאכט, פונ זיַיַנ זיצ-אָרט זיכ אופהייבנדיק אונ מוישענ אנטקעגנ-גיינ וועלנדיק, איז געווענ, ווי אפ שאָלעמ, ווי אפ אימ צו בארויִקנ, אונ ווי אימ צו פארזיכערנ, אז איצט איז ער ניט ער, אז איצט איז ער אינ קיינ שלעכטער שליכעס ניט געקומענ, אונ אז, ביכלאל, דאָ, בא לוזינ,  איז ער אנ אנדערער אונ קיינ מוירע האָבנ פאר אימ איצט איז ניט שיַיַעכ.
– דאָ בינ איכ ניט איכ.  דאָ בינ איכ ניט שמוליקל... – האָט ער, אפ וויפל די צונג האָט אימ געקלעקט, טאקע ארויסגעזאָגט מיט א שמייכל.
ער האָט זיכ צוריק אראָפּגעלאָזט אפ זיַיַנ אָרט, אפ זיַיַנ בענקל, אונ איידער לוזי האָט שמוליקלס באוועגונג באמערקט, איידער ער האָט ארויסדערהערט זיַיַנע ווערטער, אונ איידער ער האָט באמערקט, צו וועמענ זיי זיַיַנענ געווענדט געווענ, אזוי האָט שוינ יענער, שמוליקל, דעמ קאָפּ געהאט פארלוירנ אונ פונ שווערקיַיַט אונ איבערגעלאָדנקיַיַט אימ אפ דער ברוסט אונ אפ דער באָרד אראָפּגעלאָזט, אונ אזוי, באלד טאקע, אויכ איַיַנגעשלאָפנ.
מיר ווייסנ ניט, וועמעס אופטו איז עס געווענ – דער איצטיקער באזוכ שמוליקלס צו לוזינ.  צי דאָס האָט סרולי מיט א קיוונ אומיסטנ אזוי איַיַנגעאָרדנט – אלעמענ, די סאמע נאָענטסטע, אוועקשיקנ, אונ דאפקע אזא, ווי שמוליקל, אינ שטוב צו לאָזנ.  מעגלעכ, אז יאָ;  מעגלעכ אָבער אויכ, אז ס'איז קיינ סרוליס מיינ דערביַיַ, בלויז א הוילער צופאל נאָר, וואָס בעשאס סרולי איז ארויס פונ שטוב, איז שמוליקל אריַיַנ, אונ ס'איז ניט געווענ ווער ס'זאָל אימ צוריק ארויסשטעלנ.  וויַיַל, ווי געזאָגט, האָט מענ דאָכ קיינמאָל קיינעמ דאָרט ניט געוויזנ די טיר אפ ארויסגיינ, באזונדערס, אינ סרוליס אָפּוועזנהיַיַט, ווענ ס'איז ניט געווענ, ווער ס'זאָל דאָס טאָנ.  ווי ס'זאָל ניט זיַיַנ, נאָר שמוליקל, וויַיַזט אויס, איז שוינ דאָ, אפּאָנעמ, ניט איינ מאָל אינ אָט דער שטוב א גאסט געווענ...  וואָס ער האָט דאָ געטאָנ, וואָס ער האָט באדארפט אונ וואָס באקומענ פונ יענער שטוב – איז ניט באוווּסט, נאָר אליינ די ווערטער זיַיַנע, אז דאָ איז ער ניט ער, אז דאָ איז ער ניט שמוליקל, געזאָגט אינ א מאָמענט פונ גרויס-שיקערלעכער אָפנהארציקיַיַט, באוויַיַזט, אז עמעס, אז דאָ, דה. דעמלט, ווענ ער פלעגט אהער אמאָל אריַיַנקומענ, איז ער געוויס געקומענ מיט אנ אנדער מיינ אונ מיט אנ אנדער זינענ, ווי ערגעצ אנדערש.  אלנפאלס, אפ שלאָגנ זיכ געוויס ניט.  ער איז זיכער געקומענ מעגלעכ זיַיַנע שלעגערישע בלוטנ זיכ דאָ צו קילנ, אונ אפ וויפל אינ אזא לופט, אינ דער לופט פונ אזא, ווי לוזי, האָט זיכ אזא איינער, ווי שמוליקל, געקאָנט פילנ אנדערש א ביסל, ווי ער איז בעעמעס, – אפ אזויפיל האָט ער זיכ, וויַיַזט אויס, טאקע געפילט:  אינ מעשעכ פונ דער ציַיַט, וואָס ער האָט דאָ פארבראכט, זיכ געהאלטנ ליַיַטישער, געשטילט, אונ ווי אליינ פונ עמעצנס גרויסקיַיַט געשלאָגנ, אונ אפ א קליינ ביסל, מעגלעכ, דעמלט טאקע זיַיַנ אייגנטלעכע האנט-מעלאָכע פארגעסנ.
אונ אָט, אז שמוליקל האָט דעמ קאָפּ פארלוירנ, האָט לוזי אופגעהויבנ דעמ קאָפּ אונ אפ דער שוועל זיַיַנ ברודער מוישענ דערזענ.
ס'איז געווענ פאר אימ א גרויסע איבעראשונג.  ער האָט זיכ ניט געריכט אפ אימ, כאָטש זיַיַנ לאגע האָט ער געוווּסט, לויט סרוליס יעדיִעס, וואָס ער האָט אימ געבראכט, איבערגעגעבנ אונ דערלאנגט;  דאָכ, אז דאָס זאָל דינענ פאר א סיבע, אונ אז ס'זאָל שוינ אויכ אזוי וויַיַט האלטנ, אז יענעמס הארצ זאָל זיַיַנ אזוי שווערמוטיק געבראָכנ, אז אינ א פינצטערנ, הארבסטיקנ אפדערנאכט זאָל ער זיכ אופהייבנ פונ זיַיַנ גווירישער נעסט אונ זיכ אראָפּלאָזנ אזש אהער, צו אימ, צו לוזינ, אינ אזא וויַיַטנ מעהאלעכ, אינ אזא פארוואָרפעניש, אינ אזא שטיבעלע, אזש בא דער "קלאָלע" – אינ אזא זאכ האָט לוזי געוויס ניט געגלייבט.
ער האָט דערומ אפ קיינ קאָוועד נישט געקוקט, אונ אזויווי יענער איז זיַיַנ גאסט, דערצו א ברודער,  דערצו אינ אזא ענגער ציַיַט, וואָס ווענ ניט זי, וואָלט ער אימ זיכער ניט געזענ אפ זיַיַנ שוועל ארופטרעטנ – האָט ער זיכ דערומ אופגעהויבנ, אימ אנטקעגנ געגאנגענ אונ אימ אינ שטוב אריַיַנ איַיַנגעלאדנ.
– הא, מוישע, וואָס מאכסטו?  ווי גייט עס?  קומ אריַיַנ.
– שאָלעמ, – האָט אימ יענער א האנט דערלאנגט, אָבער זיכ ניט גערירט אונ אפ זיַיַנ אָרט געבליבנ, טיפער אינ צימער ניט אריַיַנגעקומענ, אונ ווי נאָכ ניט אָנגענומענ לוזיס איַיַנלאדונג.
ער האָט לוזינ אפנ שלאָפנדיקנ שמוליקל אָנגעוויזנ, אונ ווי אינ גרויס כידעש אונ פארוווּנדערונג בא אימ א פרעג געטאָנ:
– וואָס טוט זיכ דאָ בא דיר?  וועמענ נעמסטו דאָס אופ אויג אפ אויג – אזא-א? – דאָ געמיינט שמוליקלענ, נאטירלעכ, אונ פונ מוישעס טאָנ האָט זיכ געלאָזט פילנ, אז ער האלט יענעמ פאר א פּאָשעטער געפאר, וואָס אינ א ליאדע אָנשטענדיק הויז זעט מענ אזוינע אויסצומיַיַדנ אונ וואָס וויַיַטער זיכ האלטנ פונ זיי.
– וועמענ מיינסטו דאָס? – האָט זיכ לוזי, אויכ פונ זיַיַנ זיַיַט פארכידעשט ארומגעקוקט, ווי אפנ געדאנק וואָלט אימ אפילע ניט געקומענ, אז די שלעכטע מיינונג וועגנ אופנעמענ נישט-געהעריקע אָדער נישט-געוווּנטשענע באציט זיכ אינ דעמ פאל צו דעמ, וואָס ער זיצט בא זיַיַנ טיש בעשאָלעמ, שלאָפט מיטנ קאָפּ צו דער ברוסט אָנגעבויגנ, ווי א קינד, אָדער ווי אנ אנדער אייגענער, וועמעס שלאָפ קאָנ קיינע כשאָדימ אונ פאָרוווּרפנ נישט ארויסרופנ.
– וועמענ מיינט ער עס?
– אָט, – האָט מוישע אָנגעוויזנ זיַיַנ ברודער, – ווי קומט ער גאָר צו דיר?  צי ווייסט לוזי, פונ וואָס יענער לעבט אונ מיט וואָס ער באשעפטיקט זיכ?
– ער ווייסט.  נו, איז וואָס?  אונ אז ער זאָל אימ ניט אופנעמענ, ניט אריַיַנלאָזנ, מיינט מוישע, אז ס'וואָלט געווענ בעסער פאר יענעמ?
– פאר יענעמ – ווייסט ער ניט, נאָר פאר לוזינ – געוויס, – אונ אָט די מוישעס ווערטער האָבנ געזאָלט באטיַיַטנ:  ס'איז דאָכ א שטאָט-גאזלענ, א העפקער-מענטש, א רויצייעכ, וואָס ווערט געשיקט אינ אלע העסלעכסטע שליכעס אונ וואָס פירט זיי אויס מיט די הענט, מיט שלאָגנ ביז בלוט, אונ באקומענ באצאָלט דערפאר, אונ "אפ זיַיַנ שווערד, הייסט עס, טוט ער לעבנ".  איז ווי לאָזט מענ אזוינס גאָר די שוועל אריבער?
אונ דאָ האָט שמוליקל פּלוצעמ פונ שלאָפ זיכ אופגעכאפּט, אפ איינ מינוט דעמ קאָפּ אופגעהויבנ, די אויגנ געעפנט אונ שיקערלעכ-בלינדלעכ אונ בוימלדיק-פארלוירנ זיכ ארומגעקוקט.
– אונדזער געלט! – האָט ער אויסגעשריגנ זיַיַנ געשריי, צו וועלכנ ער איז געוווינט אונ וואָס איז שטענדיק אפ זיַיַנ ליפּנ, סיַיַ ווענ ער ווענדט דאָס אָנ אינ דער ריכטיקער ציַיַט אפנ ריכטיקנ אָרט, דה., ווענ ער איז ניכטער אונ אינ א שליכעס, סיַיַ ווענ באטרונקענ, ווענ אויכ נישט אינ דער ציַיַט אונ נישט אפנ אָרט.  אונ דערזעענדיק איצט פאר זיכ מוישע מאשבער, האָט זיכ אימ א קליינע וויַיַלע  דער מויעכ אונ זינענ אויסגעליַיַטערט, אונ צוליב יענעמס קאָוועד וועגנ האָט ער ווידער, ווי פריִער, ווי בייס דער באגעגעניש, א גוטמיטיקנ אונ באשאָלעמדיקנ זאָג געטאָנ:  "ניט צו איַיַכ גערעדט, ניט איַיַכ געמיינט, רעב מוישע", אונ ער האָט זיכ צעשמייכלט אונ איז ווידער איַיַנגעשלאָפנ.
– אָט האָסטו אימ, – האָט דאָ מוישע לוזינ א וווּנק געטאָנ אפנ איַיַנגעשלאָפענעמ, – אָט דאָס איז ער.  איז ווי קומט ער אהער, אונ וואָס איז זיַיַנ אוּוודע דאָ?
– דאָ? וווּ דענ זאָל ער זיַיַנ? – האָט לוזי, ווי ברויגעזלעכ אָפּגעענטפערט אונ שוינ מיט א געוויסנ טייל טארומעס אפ מוישעס פראגעס א זאָג געטאָנ: – וווּ דענ זאָל ער זיַיַנ?  דו וואָלסט דאָכ אימ געוויס ניט אריַיַנגעלאָזט.
– ניינ, פארוואָס? – האָט מוישע אויכ מיט טארומעס אונ א ביסל שפּאָטיש דערווידערט, – כ'האָב די לעצטע ציַיַט געהאט דעמ קאָוועד אימ אויכ בא זיכ צו זענ אונ צו האָבנ – אָט ווי דו קוקסט אימ אָנ, אָבער ניט קיינ שלאָפנדיקנ, ווי בא דיר, נאָר מיט זיַיַנער א געוויסער שלאָג-שליכעס.  ער איז געקומענ אינ נאָמענ פונ איינעמ א "קעצעלע" געלט מאָנענ, כאָטש נאָכ פארנ זמאנ, אונ האָט שוינ רעכט אינ טיש געקלאפּט אונ אלע שטוביקע מיר איבערגעשראָקנ.
אונ ערשט דאָ האָט מוישע געפאָלגט דעמ ברודערס איַיַנלאדונג זיכ צוזעצנ אונ צו דערציילנ דאָס, וואָס בא אימ קומט פאָר די לעצטע ציַיַט אינ געשעפט, אינ שטוב, אונ איבערהויפּט – וועגנ די שוועריקיַיַטנ, וואָס ער האָט אויסצושטיינ, אונ וועגנ וועלכע לוזי האָט מינ האצאד,  מיט א שפּיצ אויער נאָר פונ זיי געהערט, אונ איצט, דערזעענדיק מוישענ אינ שטוב בא זיכ, האָט ער ווי געוואָלט פונ זיי גענויער זיכ דערוויסנ.  אונ מוישע מאשבער האָט גענומענ פונ איניענ צו איניענ איבערגיינ, אויסדערציילנ אונ וועגנ אלצ באריכטנ, אונ אגעוו,  האָט ער דערציילט, אז ס'האלט בא אימ שוינ בא דעמ, אז ער גייט נאָרוואָס פונ דר'היימ, וווּ ס'האָט זיכ געהאנדלט וועגנ דעמ, אז מע מוז וואָס גיכער דאָס שטוב-צירונג – סיַיַ זיַיַנס, סיַיַ די קינדערס – פארזעצנ, קעדיי וואָס גיכער זיכ באפריַיַענ פונ איינעמ א כויוו, וואָס מע מוז אימ שוינ טייקעפ, טאקע די טעג צאָלנ, וואָרעמ אויב ניט, איז ער באנקראָט, אונ אלע די, וואָס ס'קומט זיי אונ וועמענ ער איז שולדיק, ווערנ צוטרעטנ אונ זיכ אָנלויפנ.
ער איז געענגט אונ דערוואָרגנ.  ס'האלט אויכ דערביַיַ, אז ער וועט אינגיכנ מוזנ די שטוב, די געשעפט אונ אלצ, וואָס ער פארמאָגט, אפ פרעמדע נעמענ איבערשריַיַבנ, ביז ער וועט זיכ אויסדרייענ אונ צוריק צו זיַיַנ פריִערדיקנ שטאנד קאָנענ קומענ.  אזוי האָט אימ געייצעט זיַיַנ פארטרויונגס-מאנ, זיַיַנ אדוואָקאט, איציקל זילבורג, מיט וועלכנ ער אונ אלע אייצענ זיכ אינ אזוינע ציַיַטנ, אונ אזוי טראכט ער שוינ אליינ אויכ.  אונ דאָס, – האָט דאָ מוישע צוגעגעבנ, – האָט אימ איצט געבראכט אויכ אהער, צו לוזינ.  ערשטנס, זיכ מיט אימ אויסייצענ פאר דעמ, איידער ער דארפ אזוינע פאראנטוואָרטלעכע טריט אָנעמענ;  צווייטנס – אימ איבערבעטנ אונ די פריִערדיקע ברידערלעכע באציִונגענ אופשטעלנ, וויַיַל וועמענ האָט ער נאָכ אזא נאָענטנ, ווי אימ?  אונ דריטנס, אימ, לוזינ, טאקע פאָרלייגנ אונ בא אימ בעטנ, אז אויב ס'איז נאָר מעגלעכ,  זאָל ער לאָזנ אפ זיכ, אפ זיַיַנ נאָמענ,  מוישעס שטוב איבערשריַיַבנ.  וויַיַל אלצ,  אחוצ דער שטוב, וועט ער אפ די נעמענ פונ די איידעמס קאָנענ איבערפירנ, אָבער גאָר אינגאנצנ אפ זיי לאָזט זיכ ניט:  די וועלט וועט שריַיַענ, אונ די,  וועמענ ער איז שולדיק, וועט דאָס שטארק די אויגנ אופריַיַסנ;  פארקויפנ זי אצינד, די שטוב, קאָנ ער ניט, וויַיַל אי קיינ באלאָנימ וועט ער אזוי גיכ ניט קריגנ, אונ אויכ דערפאר, וואָס אינ אזוינע טעג, אז מע וועט הערנ, אז ער האלט בא דער שטוב צו פארקויפנ, וועט דאָס זיַיַנ דער לעצטער סימענ, אז דאָס, וואָס מע זאָגט אפ אימ אינ שטאָט, אונ אז די קלאנגנ, וועלכע טראָגנ זיכ אומ וועגנ זיַיַנ לאגע, זיַיַנענ ריכטיק;  אונ וואָס דאָס באטיַיַט פאר אזא, ווי מוישע, אינ אזא ציַיַט, – קאָנ ער אימ, לוזינ, גאָר ניט אויסמאָלנ.  פארזעצנ זי ווידער בא א פרעמדנ אונ באקומענ אפ איר א געוויסע סומע,  וואָס אנ אנדערשמאָל וואָלט זיכ דאָס זיכער יאָ געלאָזט – קאָנ ער אויכ ניט איבערנ זעלבנ אויבנ געזאָגטנ טאמ, וויַיַל די זאכ וועט גליַיַכ באוווּסט ווערנ, אונ דער לעצטער צוטרוי צו אימ וועט אונטערגעריסנ ווערנ.  אזוי אז איינ אויסוועג אונ איינ נאָר מעגלעכקיַיַט זעט ער איצט ארויס – דאָס איז, אפ אנ אייגענעמס, אפ א זיכערנ נאָמענ זי אינ דער שטיל איבערשריַיַבנ, ווי ער וועט טאָנ מיטנ איבעריקנ – מיט דעמ נאפט- אונ אייל-געשעפט, אויכ מיט דער קאָנטאָר.
– אי, נו, – האָט דאָ לוזי א שאָקל געטאָנ  מיטנ קאָפּ אונ זיכ א קרימ געטאָנ, ווי אפ אָפּזאָגנ אונ אפ ניט וועלנ.  אָבער מוישע האָט אימ דערצו ניט דערלאָזט.
– עמעס, – האָט מוישע א זאָג געטאָנ, – ער ווייסט, אז לוזי איז קיינ געשעפטס-מאנ, לוזי האָט זיכ קיינמאָל מיט אזוינס ניט פארנומענ, אָבער דאָ, אינ דעמ פאל, דארפ ער גאָרנישט ניט טאָנ.  ער קאָנ זיכ זיצנ אינ דר'היימ, אונ אלצ, וואָס מע דארפ, וועט זיכ אָפּטאָנ אָנ אימ, ער דארפ נאָר די דערלויבעניש געבנ, ער דארפ נאָר וועלנ אונ צושטימענ, אונ אלצ איבעריקע וועט שוינ דורכמאכנ זיַיַנ פארטרויונגס-מאנ, זיַיַנ אדוואָקאט, איציקל זילבורג.
– ניינ, – האָט דערופ לוזי שארפ געענטפערט, – ער וויל ניט אונ ער בעט אימ פונ דעמ אימ באפריַיַענ.
– פארוואָס? – האָט מוישע געפרעגט.
– וויַיַל ער האָט קיינמאָל מיט זיַיַנ נאָמענ ניט געהאנדלט אונ ער זאָגט זיכ אויכ אָפּ מיט אימ וועמענס-ס'ניט-איז אוולעס צו פארשטעלנ.
– וואָסערע אוולעס? – האָט מוישע א פרעג געגעבנ. – ס'איז דאָכ דער דערעכ האָוילאָמ.  אזוי פירנ זיכ אלע, ווענ ס'ענג אונ ווענ ס'מאכט זיכ, ווענ מע דארפ א שווער שטיקל ציַיַט איבערווארטנ.  אזוי טוענ דאָכ אלע סאָכרימ.
– סאָכרימ – יאָ, אונ איכ – ניט, אונ איכ בעט מיכ באפריַיַענ.
– איז, הייסט עס, זאָגט ער זיכ אָפּ אינ אזא ציַיַט אינ אזא זאכ אימ ארויסצוהעלפנ?
– יאָ, וויַיַל, ערשטנס, – האָט דערופ לוזי געענטפערט, – איז דאָס ענגעניש, ווי ער זעט, גאָר ניט אזוי גוואלדיק, פאראנ מענטשנ, וואָס זיַיַנענ פיל געענגטער אונ וועלכע האָבנ זיכ אינ דעמ זינ גאָר קיינמאָל גראמ ניט געפילט, אונ מע פּילדערט ניט, מע שריַיַט ניט, אונ מע האלט גאָר ניט, אז דאָס, וואָס מאזאָלעס האָבנ אָנגעצייכנט אונ אָנגעשריבנ אפ א געוויס שטיקל ציַיַט, איז דאָס שוינ אפ אייביק, אונ ס'טאָר גאָר קיינמאָל ניט איבערגעצייכנט אונ איבערגעשריבנ ווערנ אנדערש.
– וואָס הייסט? – האָט דאָ מוישע געפרעגט.
– מא-ראש? – האָט דאָ לוזי געענטפערט. – וויַיַל וווּ האָט דאָס מוישע גענומענ, אז דאָס, וואָס ס'איז אימ געגעבנ געוואָרנ, ווי א מינ פּיקאָדנ – ווי א פרעמדנס א זאכ אפ א שטיקל ציַיַט נאָר דאָס אויסצובאהאלטנ – איז דאָס אימ איבערגעגעבנ אפ באשטענדיק?  ווער האָט דאָס אימ געזאָגט, אונ ווער פארזיכערט?  אונ וואָס שרעקט ער זיכ אזוי אונ איז אזוי צעטומלט, ווענ דער, צו וועמענ די זאכ געהער, איז זי איצט געקומענ אָפּצונעמענ?  גרעסערע אונ כאָשעווערע זאכנ ווערנ דאָכ געגעבנ אפ א ציַיַט...
– וואָס זשע? – האָט דאָ מוישע א פרעג געטאָנ. – ער האָט דענ, כאָלילע, זיַיַנ גוטס געגאנוועט, ער זאָל דאָס ניט טאָרנ האלטנ פאר זיַיַנס?  אונ פארוואָס איז אימ פארבאָטנ דאָס אָפּצוהאלטנ אונ דאָס אָפּהיטנ פאר זיכ אפ באשטענדיק?  ס'איז דענ, כאָלילע, גנייווע, וואָס ער האָט קיינ רעכט ניט דערופ?
– רעכט – יאָ, – האָט לוזי געזאָגט, – קיינ גנייווע – ניט, אָבער א שאָכנ פונ גנייווע איז דאָס פאָרט, אונ א סימענ:  אָט וויל ער דאָס מיט אלערליי אוולעס אויסבאהאלטנ, אָפּהיטנ אונ פארשטעלנ.
– ווידער אוולעס? – האָט דאָ מוישע אויסגעשריגנ.
– יאָ, אונ ער איז אפילע גרייט אויכ אימ, לוזינ, אריַיַנציִענ אינ אזא איניענ, ווי ניט צו דערלאָזנ די, וועמענ ס'קומט אונ וועמענ ער איז שולדיק, אז זיי זאָלנ האָבנ די מעגלעכקיַיַט אָפּצונעמענ דאָס, וואָס ס'געהער צו זיי דאָכ בעעמעס.
– ס'איז דאָכ אָבער נאָר אפ א ציַיַט, אונ אינדערעמעסנ איז זיַיַנ מיינ ניט צו בליַיַבנ אָנזעצער.
– מוישע! – האָט דאָ לוזי א זאָג געטאָנ, אופשטעלנדיק זיכ בעשאסנ זאָג פונ זיַיַנ בענקל, אזוי אז ער האָט אויסגעזענ מיט היפּש קעפּ העכער פונ יענעמ – ערשטנס, איבער ביכלאל זיַיַנ הויכער וווּקס, אונ אויכ דערפאר, וואָס ער האָט זיכ איצט אופגעהויבנ, – מוישע!  איכ בינ דיר ניט קיינ מוסער-זאָגער, אונ דו וועסט מיכ עפשער אויכ ניט הערנ,  נאָר ס'איז דיר ציַיַט זיכ צו באדענקענ, ציַיַט א טראכט טאָנ, פונוואנענ דו שטאמסט;  אז דו ביסט ניט אפ זיַיַד דערצויגנ, אונ אז קיינ שמאטעס שטייענ דיר נאָכ, כאָלילע, אויכ איצט ניט פאָר, אונ דו מעגסט זיכ באנוגענענ מיט דעמ, וואָס נאָכ דעמ, אז דו וועסט אלע דיַיַנע כויוועס אויסצאָלנ, וועט דיר נאָכ בליַיַבנ, אונ ניט איַיַנריַיַסנ די וועלט, ווי איכ זע, אונ ניט וועלנ דאפקע זיכ האלטנ מיט אלע הענט פאר יענעמ הויכנ אונ גליטשיקנ שטאנד, וווּהינ דו האָסט ארופגעשטיגנ...  וויַיַל ווער-ווער, נאָר דו וואָלסט געמעגט וויסנ, אז אינדערעמעסנ איז דאָס גאָר ניט אזא הייכ, אונ ווענ יאָ, איז זי גאָר ניט אזוי זיכער אונ זייער קאָפּשווינדלעריש, אונ מיט אזוינע מיטלענ, מיט וועלכע דו ווילסט דאפקע דאָרט פארבליַיַבנ פונ אויבנ, איז ניט פאר דיר, ניט פאר אונדז, אונ ניט פאר אזוינע, וואָס זייערע טאטעס האָבנ זיי אזוינע יערושעס געלאָזט אונ אינ זייערע צאוואָעס געטאָנ וואָרענענ.  דערמאָנ זיכ:  ויותר מהמה – שריַיַבט דער טאטע אינ זיַיַנ צאוואָע, – אונ מער פונ אלצ – הזהרו, בני – זיַיַט געהיט, מיַיַנע קינדער – פונ נאָכצויאָגנ נאָכ קאָוועד אונ נאָכ פאלשער אשירעס, וואָס ביידע זיי זיַיַנענ געגליכנ צו יענעמ שאָטנ, וואָס א וואָלקנ לאָזט אמאָל פאלנ אפ דער ערד, וועלכער איז פארביַיַגייענדיק אונ אָנ שומ סימענ פונ איבערבליַיַב אונ מאמאָשעס.
מוישע מאשבער האָט דאָס אלצ פונ זיַיַנ ברודער אויסגעהערט, אונ אימ יאָ אונ נישט פארשטאנענ.  וויַיַל קימאט אפ צוויי פארשיידענע שפּראכנ האָבנ זיי צווישנ זיכ גערעדט.  מוישע איז אהער געקומענ נאָכ טיפער באָדנ-ציטערניש פונ זיַיַנ סאָכרימ-לאגע, אונ דער צווייטער, לוזי, – גאנצ אונ לאכלוטנ וויַיַט פונ אזוינע דערשיטערונגענ – נישט נאָר ער זאָל זיי אפ זיַיַנ אייגענער הויט ווענ אמאָל געווענ האָבנ געפילט, נאָר אזוי וויַיַט פרעמד פונ זיי – אז ער האָט זיי אפילע מיטנ מויעכ ניט געקאָנט באנעמענ.
ס'איז אימ אוואדע גרינג געווענ צו זאָגנ, לוזינ:  א מענטש, וועלכער וווינט אזש בא דער "קלאָלע", אינ א קליינ געמיטלעכ שטיבעלע, אָנגעפירט פונ אנ אָרעמע ייִדענע, צוזאמענ מיט א סרולינ, וועלכער, אז ער וויל, לאָזט ער צו אימ קיינעמ ניט אריַיַנ, אויסער נאָר – ווי מעשונע זאָל דאָס ניט אויסזענ! – נאָר א שמוליקל שלעגער, וועלכער שלאָפט איצט בא זיַיַנ טיש מיטנ קאָפּ אפ דער באָרד אונ ברוסט אראָפּגעלאָזט;  אונ דאָ זיצט אימ אנטקעגנ א ברודער, וואָס קומט פונ אזוי וויַיַט, אזש פונ דעמ צווייטנ עק שטאָט, פונ אנ אייגענעמ, גרויסנ אונ פאָרנעמענ הויפ, קימאט א פּריצישנ, מיט אזא פארפונדעוועטקיַיַט, מיט אזא נאָמענ, אונ נאָכ אלעמ דעמ אזוי געבראָכנ – איז דאָכ אוואדע פארשטענדלעכ, אז די פּאָר איז ניט געווענ קיינ גליַיַכע, אונ אז די רייד פונ איינעמ האָט אינ צווייטנס אויער ניט געקאָנט אריַיַנקומענ.
– איז, הייסט עס, – האָט מוישע, נאָכ לאנגנ שוויַיַגנ אונ נאָכ דעמ, ווי לוזי האָט אימ מער ניט געהאט צו זאָגנ, א זאָג געטאָנ, – איז, הייסט עס, איז ער געגאנגענ אומזיסט:  קיינ אייצע ניט, קיינ ברידערלעכקיַיַט אונ קיינ מינדסטע טויווע, אפילע אזא, וואָס ס'וואָלט יענעמ, לוזינ, גאָרנישט ניט געקאָסט?  איז, הייסט עס, איז ער געגאנגענ אומזיסט, אונ לוזי קאָנ זיַיַנ ביטע ניט אויספילנ?
– ניינ, ער – ניט.
– ווער זשע יאָ? – האָט דאָ מוישע א פרעג געטאָנ.
– ווער? – האָט לוזי א  טראכט געטאָנ, אונ דערזעענדיק זיצנ דעמ ברודער א פארלוירענעמ אונ א שאָפעלנ, האָט ער אימ געוואָלט כאָטש מיט עפּעס וואָס פארגרינגערנ אונ נישט געהאט מיט וואָס. – ווער, פרעגסטו?
– אָט! – האָט דאָ לוזינ פּלוצעמ דאָס בליק געטראָפנ, דערזעענדיק סרולינ אפ דער שוועל פונ צווייטנ צימער...  ער האָט די ערשטע רעגע, דערזעענדיק יענעמ, קימאט באוווּסטלאָזנ דעמ "אָט" ארויסגעזאָגט.  אָבער גליַיַכ אינ דער צווייטער רעגע האָט אימ דער געדאנק אונ דער איַיַנפאל שוינ אויסגעזענ גאָר ניט אזוי קרומ, דערמאָנענדיק זיכ, אז מוישע איז דאָכ סרוליס א באלכויוו, אונ אז דאָ איז קיינ שווינדל, וויַיַל סרולי האָט דאָכ די רעכט, ווי יעדער אנדערער, פאר זיַיַנ כויוו מוישעס שטוב בא זיכ פארמאשקנט האָבנ;  אונ פונ דער אנדערער זיַיַט, איז ער אויכ באָטועכ געווענ, אז אינ סרוליס הענט איז די שטוב אינ גוטע הענט, אונ אז ער וועט ניט מיסברויכנ, מוישעס שווערע לאגע נישט וועלנ אויסנוצנ, אונ אויב די שטוב איז מער ווערט, ווי דער באטרעפ פונ דער האלוואָע, וואָס מוישע האָט בא אימ באקומענ, וועט ער פאר ווייניקער זי ניט וועלנ פארייגענענ.
– אָט! – האָט לוזי א זאָג געטאָנ.
– ווער? – האָט מוישע, דערוויַיַל נאָכ סרולינ ניט זעענדיק, אינ דער ריכטונג פונ לוזיס האנט, וואָס איז געווענדט געווענ צו דער טיר, נאָר א קוק געטאָנ...  אונ אויכ ער האָט סרולינ דערזענ.
ווענ א קייווער וואָלט זיכ אימ געעפנט, ווענ א טיפער אָפּגרונט מיט אלע פּכאָדימ פאר אהינ אריַיַנצופאלנ, וואָלט אימ פיל ניכער געווענ, ווי אָט דער, וועמענ זיַיַנע אויגנ האָבנ אימ איצט אפ דער שוועל שטיינ באוויזנ.
– וואָס טוט זיכ דאָ? – האָט זיכ מוישע אינ גרויס פארלוירנקיַיַט אונ איבעראשונג א טראכט געטאָנ, אונ די מאכשאָווע האָט אימ שיר אָט די ווערטער אפ די ליפּנ ניט ארופגעבראכט: – וואָס טוט זיכ דאָ?  וווּהינ האָט ער עס אריַיַנגעטראָפנ?  א סוואָרע, צו לוזינ?  איז, ערשטנס, ווי קומט אהער שמוליקל מיטנ שלאָפנדיקנ קאָפּ אפ דער באָרד, אונ צווייטנס – אָט דער,  וואָס שטייט אפ דער שוועל, אונ וועלכער זעט אויס, גליַיַכ ניט ערשט האָט ער אהינ ארופגעטראָטנ, נאָר ער שטייט שוינ דאָרט פונ לאנג אונ פונ יאָרנ – אזוי קאלט, אזוי אומהיימלעכ-פארגליווערט אונ אזוי רויִק-באאָבאכטנדיק זעט ער אויס.
– וואָסי?  וואָס אזוי איבעראשט? – האָט דאָ פּלוצעמ פונעמ אפ-דער-שוועל שטייענדיקנ סרולינ, ווי פונ א גוילעמ, ארויסגעזאָגט. – וואָס האָט ער זיכ אזוי דערשראָקנ?  מע האָט אימ דאָ א פּאָלע אָפּגעשניטנ, אָדער מע קליַיַבט זיכ אימ אָפּשניַיַדנ, וואָס ער האָט זיכ אזא כאפּ געטאָנ, ווי איינער, וואָס האָט אינ א גאנאָווימ-לאָכ אריַיַנגעטראָפנ.
אונ דאָ איז מיט מוישע מאשבער ווידער געשענ א זאכ, וואָס בא אזא, ווי ער, ווענ ער איז באמ זיכערנ אונ קלאָרנ זינענ, וואָלט אימ זיכער נישט געשענ:  ער האָט סרולינ אָפּגעשוויגנ, ניט האָבנדיק קיינ וואָרט אינ מויל.  ער האָט זיכ, ערשטנס, אפ סרוליס וויַיַזנ זיכ נישט געריכט, אונ אוואדע שוינ נישט דערופ, אז סרולי זאָל האָבנ דעמ גאנצנ געשפּרעכ זיַיַנעמ מיטנ ברודער דאָ אויסגעהערט אונ א שטומער איידעס זיַיַנ דערביַיַ, ווי דער ברודער האָט אימ אינ זיַיַנ געבעטענער טוייווע אָפּגעזאָגט, אונ ס'איז אימ נאָכ ווייניק געווענ, דעמ ברודער, אליינ דאָס אָפּזאָגנ, האָט ער נאָכ אויסגעפונענ פאר אימ אזא באל-טויווע, וואָס אליינ ווענ מוישע נאָר דערזעט אימ, איז אימ גענוג, אז ער זאָל זיכ ווינטשנ בעסער א קייווער, ביפראט נאָכ צו רעכענענ פונ יענעמ כאָטש א מינדסטע הילפ צו האָבנ.
יאָ, מוישע איז זיכער געווענ, אז סרולי איז די גאנצע ציַיַט, ווענ ער האָט פארנ ברודער אויסגעלייגט זיַיַנ ענגעניש, אונ דער ברודער פאר אימ האָט די רעדע מיטנ מוסער געהאלטנ, איז יענער, סרולי, די גאנצע ציַיַט טאקע געשטאנענ אפ דער שוועל אונ אלצ אויסגעהערט, אונ ערשט איצט, ווענ לוזי  האָט אפ אימ אָנגעוויזנ, איז ער מיט זיַיַנ וואָרט ארויס:  "וואָס איז ער אזוי איבעראשט, מוישע?"...
אונ דאָ איז מיט מוישענ געשענ א צווייטע זאכ:  פונ גרויס אנגסט אונ קלעמ, אינ וועלכע ער האָט זיכ געפונענ, האָט ער זיכ פּלוצעמ פונ זיַיַנ בענקל א הייב געטאָנ אונ פונעמ טיש צו א נאָענטער וואנט עפּעס א גיי געטאָנ.  ער האָט אליינ ניט געוווּסט, צו וואָס ער טוט דאָס, נאָר צי מאכמעס ביזאָיענ, צי מאכמעס גרויס אופגערודערטקיַיַט, האָט ער סיַיַ דעמ ברודער אונ סיַיַ סרולינ אינ די אויגנ ניט געקוקט,  איז צו דער וואנט צוגעגאנגענ, אונ ווי צו א שטיל געבעט זיכ צו איר מיטנ פּאָנעמ נאָר אוועקגעשטעלט.  "אוי" – האָט ער, דאכט זיכ, בעשאס-מיַיַסע נאָר א קורצנ זאָג געטאָנ, ווי פאר קיינעמ, נאָר פאר זיכ אליינ...  ער האָט זיכ פארגעסנ, יענע וויַיַלע פאר דער וואנט שטייענדיק, א וויַיַלע אָדער צוויי, אָדער עפשער אויכ מער, ווי צוויי...  אונ אז ער האָט זיכ צוריק אויסגעדרייט, האָט ער שוינ לוזינ לעבנ סרולינ בא דער שוועל שטיינ געטראָפנ.  עפּעס האָט לוזי, וויַיַזט אויס, אינ דער שטילער מוישעס מינוט געהאט געזאָגט אונ עפּעס איבערגערעדט מיט סרולינ, אונ איצט, אז מוישע איז שוינ אנ אויסגעקערעוועטער געשטאנענ, האָט ער שוינ געהערט אויכ דעמ ענטפער סרוליס:  וואָס געהער אימ, האָט ער ניט דאקעגנ אונ אינ אימ איז ניט קיינ מעניִע...  עמעס, קיינ וועקסלענ אפ זיַיַנ אייגענער אָרנטלעכקיַיַט גיט ער ניט ארויס:  ער ווייסט ניט, וואָס ס'קאָנ זיכ אימ פארוועלנ, זיַיַענדיק באלעבאָס אפ דער שטוב, נאָר אויב לוזי וויל פאר אימ אָרעוו זיַיַנ, פאר סרולינ, איז מיסטאמ ווייסט ער, איז זאָל ער...
– איכ בינ אָרעוו, – האָט דאָ לוזי, זיכ ווענדנדיק צו מוישענ, א זאָג געטאָנ, גליַיַכ די שטילע מינוט, ווענ מוישע איז געשטאנענ בא דער וואנט, איז פונ אימ, פונ לוזינ, גאָר ניט באמערקט געוואָרנ, אונ גליַיַכ אינצווישנ איז גאָרניט געשענ אונ ער זעצט פאָר מיט אימ דעמ געשפּרעכ, וואָס א וויַיַלע דערפריִער האָט ער אימ איבערגעריסנ.
– איכ בינ אָרעוו, – האָט ער געזאָגט.
אונ דאָ איז מיט מוישע מאשבער געשענ א דריטע זאכ, וואָס אינ פלוג אומגלייבלעכ, אָבער א פאקט איז, אז ער האָט איצט מיט גאָרנישט ניט דערווידערט.  ער האָט באלד, נאָכ יענער וויַיַלע באדאכטקיַיַט פונ פאר דער וואנט, אויסגעזענ אזוי, אז וואָס ס'זאָל איצטער שוינ מיט אימ ניט געווענ פאָרקומענ, וואָס זיַיַנ אויער זאָל איצט ניט דערהערנ, אָדער וואָס זיַיַנ אויג ניט דערזענ, גייט אימ ניט אָנ, אונ קאָנ אימ מיט גאָרנישט ניט איבעראשנ: – אפילע ניט אזא זאכ, ווי אז סרולי זאָל זיַיַנ איַיַנגעבעטענער באלטויווע ווערנ, ווי אז סרולי זאָל אפ א לענגערער ציַיַט ווערנ דער באלעבאָס פונ זיַיַנ הויז – פארנ כויוו, וואָס ער, מוישע, איז אימ שולדיק, אונ אויכ אדאנק דעמ, וואָס דער ברודער בעט פאר אימ.
מוישע האָט זיכ געלאָזט.  ער האָט אויסגעזענ, ווי אנ אונטערגעשניטענער, וועלכער האָט אלע זאפטנ אונ ליַיַדנשאפטנ אָנגעוווירנ – באנומענ אונ אויסגעליידיקט, גליַיַכ קיינע ביזיוינעס אונ נאָכ פיל ערגערס שטייט גאָר ניט צו צו אימ.
– צי איז ער מאסקימ, מוישע, אונ צי האָט ער פונ זיַיַנ זיַיַט ניט קעגנ? – האָט בא אימ לוזי א פרעג געטאָנ.
– ניינ, ניט, – האָט מוישע, דאכט זיכ, אי יאָ, אי ניט געענטפערט.  זיַיַנ ענטפער איז געווענ איבעריק:  ס'האָט אויסגעזענ,  אז מיט מוישע מאשבער האָט מענ דעמלט שוינ געקאָנט טאָנ אלצ, וואָס מע וויל, אלצ אימ פאָרלייגנ אונ אלצ בא אימ פּויעלנ, וויַיַל אפ אלצ וועט ער באשטיינ.
ס'האָט אָבער קיינער, נאטירלעכ, ניט אויסגענוצט זיַיַנ לאגע צו זיַיַנ ערגער.  גליַיַכ האָט אימ לוזי דעמלט געבעטנ זיכ ווידער זעצנ צומ טיש, אונ גליַיַכ נאָכ דעמ איז אויכ סרולי פונ צימער פארשוווּנדנ, אונ ער האָט זיכ אינעמ צווייטנ צימער, האָט מענ געהערט, ווי זיכ צו עפּעס גענומענ גרייטנ:  צי צו א מינ קיבעד, אָדער טאקע צו א גאנצער וועטשערע, צו וועלכער לוזי האָט טאקע באלד מוישענ איַיַנגעלאדנ.
אונ דאָ איז עפּעס ווידער פאָרגעקומענ ווי מיט דעמ ביבלישנ מיילעכ שאָול.  יאָ ווי שטייט עס דאָרט געשריבנ:
"– איז געקומענ די פרוי צו שאָולנ אונ האָט דערזענ, אז ער איז זייער איבערגעשראָקנ, האָט זי צו אימ געזאָגט:  "אונ איצט הער צו דאָס קאָל פונ דיַיַנ דינסט, אונ איכ וועל פאר דיר צוגרייטנ א ברויטמאָל אונ עס אָפּ, קעדיי זאָלסט האָבנ קויעכ, ווענ דו וועסט זיכ לאָזנ אינ וועג אריַיַנ"...
יאָ, אזוי ווי יענע, די קישעפמאכערנ, נאָכ דעמ, ווי זי האָט שאָולס וווּנטש דערפילט אונ אימ אופגעבראכט דעמ מעס פונ קייווער, אונ יענער האָט אימ אָפּגעזאָגט דאָס בייזע נעוויִעס, אונ שאָול האָט שוינ זיַיַנ סאָפ געוווּסט, האָט זי אימ פארנ אוועקגיינ געבעטנ איבערביַיַסנ, וויַיַל ער האָט נאָכ א וויַיַטנ וועג ביז זיַיַנ סאָפ, – אזוי אויכ דאָ איז מוישע מאשבער צו א סודע איַיַנגעלאדנ געוואָרנ נאָכ א וויַיַטנ וויזיט אזש צו דער "קלאָלע", צו זיַיַנ ברודער,  נאָכ דעמ, ווי יענער האָט אימ ברידערלעכ, אָבער בייז אריַיַנגעזאָגט אונ אינ די הענט פונ קימאט זיַיַנעמ א סוינע איבערגעגעבנ, אונ מוישע האָט, ווי א געבונדענער, מאכמעס איינ-בריירע, אפ זיכ גענומענ אזוינס, וואָס אנ אנדערשמאָל וואָלט ער זיכ אונטער אזא זאכ געצאפּלט אונ געוואָרפנ, ווי א געקוילעטער.
לוזי האָט געזענ דאָס אלצ אימ צו פארליַיַכטערנ, אימ פונ די געדאנקענ ארויסשלאָגנ אונ אימ איבערפירנ אפ אנ אנדער געשפּרעכ, פונ וועלכנ ער האָט געהאט די רעכט צו טראכטנ, אז יענער, מוישע, וועט, אדאנק דעמ צווייטנ, אינעמ פריִערדיקנ, אינעמ ערשטנ, פארגעסנ.
סרולי האָט זיכ דעמלט באוויזנ מיַיַסע-סארווער, מאכמעס די באשטענדיקע דינסט-ייִדענע איז אינ שטוב ניט געווענ.  ער האָט געבראכט טיש-געשיר אונ אלצ צו דער סודע נייטיק.  ער האָט אויכ גענומענ שמוליקל שלעגער אופצוּווקנ, אימ אופמונטערנ אונ אימ דעמ אראָפּגעלאָזטנ, פארשלאָפענעמ קאָפּ אונטערצוהייבנ:  זאָל זיכ שמוליקל גיינ וואשנ, וויַיַל מע גייט עסנ וועטשערע.
אויכ מוישע מאשבער האָט זיכ געוואשנ.  אונ דאָ, בא דער סודע, האָט לוזי בא מוישענ גענומענ אויספרעגנ אפ זיַיַנע שטוב-ליַיַט, אפ אלע, ווי אויכ אפ עלטערנ.  דערביַיַ האָט מוישע א קליינ ביסל אופגעלעבט.  ער האָט, פארגעסנדיק אינעמ פריִערדיקנ, איצט דערציילט לוזינ, וואָס מיט אלע, אונ דערהויפּט מיט אלטערנ, געשעט פאר דער לעצטער ציַיַט;  אז ער ווערט, דאכט זיכ, געזונט, אונ אז ס'פאָדערט זיכ צו אימ אזא צוגאנג אונ באציִונג, ווי צו איינעמ, וואָס האָט לאנג די שיַיַנ נישט געזענ,  אונ אז ער, מוישע, איז איצט שטארק באשעפטיקט מיט די אייגענע איניאָנימ, אזוי אז ס'איז זיכ אימ שווער אָפּצוגעבנ צו דעמ;  אונ אגעוו, וואָס געהער דעמ געוויסנ געשפּרעכ, וואָס אלטער האָט מיט אימ די לעצטע ציַיַט געהאט, אונ וואָס, – זיצנדיק איצט דאָ פארנ טיש, האָט מוישע, א ביסל זיכ צובייגנדיק צו לוזינ, אימ וועגנ דעמ ווי אינ אויער איַיַנגערוימט – איז וואָס געהער אָט דעמ געשפּרעכ אונ די שריט, וועלכע מוישע רעכנט איצט אָנצונעמענ, איז אויכ נאָכ גאָרניט באשטימט, אונ ווידער איבערנ אויבנ געזאָגטנ טאמ, ווידער איבער די אייגענע געענגטע איניאָנימ מוישעס.
– מע מוז...  מע דארפ...  אונ אָנ שומ טערעצ, – איז דאָ לוזי ערנסט געוואָרנ, אונ ער ווידער, פונ זיַיַנ זיַיַט, האָט – מאכמעס דער איניענ איז אנ איידעלער אונ אזא, וועגנ וועלכנ אפילע מאנצבלענ אונ אפילע אזוינע, ווי ער אונ מוישע, רעדנ פונ אימ אפנ וווּנק – האָט ער צו מוישענ אינ דער שטיל זיכ איַיַנגעבויגנ אונ אימ אריַיַנגעזאָגט דאָס, וואָס ער האָט געהאלטנ פאר זייער וויכטיק:
שרוי בלא אשה...  שרוי בלא בנים...[52] – האָט ער געהיימ אונ שטארק צוטרוילעכ ארויסגעזאָגט יענע ווערטער, וואָס באטיַיַטנ פאר אזוינע, ווי לוזי, א פארברעכנ, אינ אלע פאלנ, אונ אפילע אינ אזא אומגליק-פאל, ווי דאָ, ווי מיט אלטערנ.
– מע דארפ...  מע מוז...  אונ וואָס גיכער, איז גליַיַכער, – האָט ער ווידער שטיל אונ זייער ערנסט צוגעגעבנ.
די שטילע סודע פונ די דריַיַ אָנטיילנעמער אינ איר – פונ לוזינ, מוישענ אונ שמוליקלענ, ווי אויכ פונ דעמ פערטנ, פונ זייער באדינער סרולינ, וועלכער האָט זיכ אויכ פונ ציַיַט צו ציַיַט, בייס די איבעריַיַסנ פונ צווישנ איינמאָל אונ צוויטנ מאָל דערלאנגענ, שטיל אונ נישט רעדנדיק צומ טיש צוגעזעצט – האָט זיכ שוינ באלד געהאט פארענדיקט.
שמוליקל האָט בייסנ עסנ אלעמאָל דעמ קאָפּ געהאט פארלוירנ, נאָר מאכמעס אכטונג צו זיַיַנע מיטעסער, האָט ער זיכ באמיט האלטנ ליַיַטיש, אונ ווענ ער האָט זיכ יעדעס מאָל אופגעכאפּט פונ שלאָפ, האָט ער אפגיכ גענומענ עפּעס קיַיַענ, אָבער אומאפּעטיטלעכ, פויל אונ שלאבעריק, אונ ער איז ווידער מיטנ ביסנ אינ מויל איַיַנגעשלאָפנ.  נישט מוישע, נישט לוזי, אויכ נישט סרולי האָבנ שוינ אפ אימ קיינ אכט ניט געלייגט, אונ געקוקט אפ אימ האָט מענ נאָר, וויַיַל ער איז א דריטער אונ צומ בענטשנ וועט ער זיַיַנ א מעזומענ.
מוישע האָט ווי אינ האלב-טשאד דערציילט, וואָס ער האָט געהאט צו דערציילנ;  מינוטוויַיַז האָט ער שוינ אפילע פארגעסנ, אז דאָס איז ער א ציַיַט נאָכנ צעשיידנ זיכ מיטנ ברודער איצט מיט אימ זיכ ווידער צונויפגעגאנגענ;  פארגעסנ אפילע צוליב וואָס, אייגנטלעכ, ער האָט א וויַיַטנ מעהאלעכ אינ דער פינצטער אונ אינ כוישעכ אזש פונ דעמ פארמעגלעכנ טייל שטאָט אהער אינ קאפּצאָנעס, אינ קויט, אינ הארבסט אונ אינעמ באנאכט זיכ אריַיַנגעשטעלט.  אזא צושטאנד איז בא אימ געווענ  אונ אזא שטימונג האָט אָט דאָס שטיבעלע געשאפנ – מיט לוזינ, סרולינ אונ דעמ שלאָפנדיקנ שמוליקל – אז מוישע האָט נאָכגעביק, האלב-פויל אונ צוגעשלאָגנ געקאָנט איצט אָנעמענ  אנ איַיַנלאדונג אפילע דאָ איבערצונעכטיקנ, ווי ער האָט פריִער אָנגענומענ די איַיַנלאדונג אפ זיכ וואשנ, גיינ צומ טיש אונ זיכ באטייליקנ אינ דער שטיבלדיקער וועטשערע.
יאָ, די סודע האָט שוינ געהאלטנ בא ענדע...  נאָר דאָ, אינמיטנדרינענ, האָט אפ דער שוועל פונ עסצימער זיכ באוויזנ א פּארשוינ – א מעשונעדיקער, אנ אויסטערלישער, אנ אומגעריכטער פאר אלע, אָבער באזונדערס פאר מוישענ,  וואָס זיַיַנע אויגנ זיַיַנענ אָפּגעוווינט פונ אזוינע, וויַיַל בא זיכ אינ שטוב האָט ער שוינ מיסטאמ יאָרנ אונ ציַיַטנ זיכ אפילע ניט פאָרגעשטעלט די מעגלעכקיַיַט מיט אזוינע מיט די בליקנ זיכ אָנצושלאָגנ.
דאָס איז געווענ פּושקע, פּושקע מיט די צענ צענערס...  קיינער האָט ניט געהערט, ווי ער האָט אפ אריַיַנגיינ די טיר אינ קיכ אונ אינ פאָדערצימער געעפנט;  קיינער, אפילע ניט אזא, ווי סרולי, האָט זיַיַנ דערנעענטערנ זיכ צו דער טיר אינ עסצימער ניט דערפילט.
ער איז געשטאנענ אינ דער עפענונג פונ דער טיר מיטנ גאנצנ פּאק בגאָדימ אונ טראנטעס אָנגעפּעלצט, פארנעמענדיק די גאנצע ברייט אירע, אונ מיט זיַיַנ שטילקיַיַט אונ גאָרנישט-ניט זאָגנ, מיט זיַיַנ אָנגעדראָלנקיַיַט אונ געפּאקטקיַיַט, אונ מיט דעמ שווארצנ פּאָנעמ פונ קיינמאָל ניט געוואשנ, אונ מיט די וויַיַסלעכער פונ די אויגנ, וואָס האָבנ, אדאנק דער אומגעוואשנקיַיַט פונ פּאָנעמ, נאָכ בלאסער אויסגעזענ, ווי אפילע בא אזא, בא וועלכנ ערדארבעט איז זיַיַנ מעלאָכע – איז ער אזוי דאָרט שטיינ אונ שטעקנ געבליבנ, אפ דער טיר, ניט אריַיַנ אונ ניט אפ צוריק ארויס.  אליינ דער רייעכ, וואָס האָט פונ אימ א גיי געטאָנ, האָט אלעמענ אינ דער נאָז א זעצ געגעבנ, אונ מוישע, וואָס איז ביז אהער די גאנצע ציַיַט געזעסנ, גליַיַכ אזא,  וואָס גאָרניט קאָנ אימ שוינ נישט איבעראשנ, האָט אָבער דאָ, דערזעענדיק פּושקענ אונ דערפילנדיק זיַיַנ העסלעכנ, שווער-איפּעשדיקנ אונ פארדומפטענעמ רייעכ צו אימ אינ נאָז דערלאנגענ, האָט זיכ א כאפּ אופ געטאָנ:  דער גוויר, דער מעפונעק האָט זיכ אינ אימ דערוועקט;  אונ בעשאס סרולי, וואָס אויכ ער איז איבעראשט געווענ, האָט צו פּושקענ דאָס מאָל דאָכ גוטמיטיק אונ אפילע צופרידנ אונ מיט וווילגעפעלנ אויסגעשריגנ:  "פּושקע, פּושקע מיט די צענ צענערס!" – איז אינ דער זעלבער ציַיַט מוישע פונ פּושקעס באוויַיַזנ זיכ ווי אופגעטראָגנ געוואָרנ, אונ אלע די באליידיקונגענ אונ מיסדערפאָלגנ פונ ביז אהער, וואָס ער האָט זיי געדולדיק אראָפּגעשלונגענ אונ פארשוויגנ, האָבנ זיכ, אומפארשטענדלעכ פארוואָס, אינ אימ איצט דערוועקט, אונ מיטנ גאנצנ האק-פּאק, מיט זיַיַנ גאנצנ געדולד אונ אלצ ביז אהער פארשוויגענעמ אימ אופגעריסנ.
– וואָס איז דאָ?  וואָס איז דאָס פארא פּארשוינענ, אונ וועמענ לאָזט מענ עס דאָ אינ שטוב אריַיַנ?
– וואָסי? – האָט זיכ דאָ אויכ סרולי אופגעכאפּט אונ פארנ באלעבאָס, פאר לוזינ, דאָס וואָרט גענומענ, – וואָס פאר א פּסול?  קומ אריַיַנ, פּושקע, – האָט סרולי צו פּושקענ זיכ געווענדט, אימ פונ דער שוועל אינ שטוב אריַיַנ איַיַנגעלאדנ, אונ יענער האָט מיטנ גאנצנ בארג טשערעפּאכעדיקע שמאטעס זיכ אינ שטוב אריַיַנגערוקט.
– קומ אריַיַנ, פּושקע, – האָט סרולי פאָרגעזעצט, – ביסט אנ אָנגעלייגטער גאסט, לעבסט פונ דיַיַנ אייגענעמ געשטאנק, אונ ביסט ניט קיינ גוויר, אונ דו דארפסט צו אנדערע נאָכ קיינ האלוואָעס נישט אָנקומענ.
דאָ וואָלט שוינ געוויס געווענ עפּעס געשענ.  דאָ וואָלט שוינ מוישע געוויס ניט געווענ אויסגעהאלטנ אונ מיט אזוינע ווערטער געווענ ארויס, וואָס די סודע אונ דער גאנצער אָוונט וואָלט זיכ, אדאנק זיי, שוינ גאָר ניט אזוי בעשאָלעמדיק געווענ געענדיקט.  נאָר אינ דער מינוט, ווענ מע האָט דערביַיַ טאקע געהאלטנ, האָט לוזי,  ווי ניט איַיַנהערענדיק סרוליס ווערטער, די קיילע מיט מאִימ אכרוינימ צו זיַיַנ ברודער מוישע א דערלאנג געטאָנ אונ א זאָג געגעבנ:  בענטש...  צי ער האָט דאָס געטאָנ אומיסטנ, קעדיי יענעמ, דעמ ברודער, פונ קאס אונ פונ אָפּצוענטפערנ ארויסצושלאָגנ, צי גלאט מאכמעס ער האָט טאקע ניט איַיַנגעהערט, אונ די ציַיַט פונ בענטשנ איז שוינ געקומענ, – אזוי צי אזוי,  נאָר מוישע האָט פונעמ ברודערס הענט, פונ דער דערלאנגטער קיילע אונ פונעמ קיבעד זיכ ניט געקאָנט אָפּזאָגנ, אונ זיכ געוואשנ, ער האָט אויכ לוזינ אונ שמוליקלענ געלאָזט דאָס זעלבע טאָנ, אונ שוינ אפגיכ, אפגיכ, ווי כאפּנדיק אונ איַיַלנדיק וואָס גיכער די שטוב צו פארלאָזנ, האָט א זאָג געטאָנ:  ראבויסיַיַ, מיר וועלנ בענטשנ.
ס'האָט זיכ, אזויארומ, נאָכ געענדיקט גוט.  גליַיַכ נאָכנ בענטשנ האָט זיכ מוישע צומ אוועקגיינ גענומענ גרייטנ.  לוזי, בעשאס מוישע האָט שוינ געהאלטנ באמ אָנטאָנ דעמ מאנטל, איז צוזאמענ מיט אימ אפ דער שוועל פונ עסצימער געשטאנענ, אונ שטילערהייט, אונ ווי פאָרזעצנדיק דעמ אָנהייב געשפּרעכ פונעמ אָנהייב אָוונט אונ אימ וויַיַטער עפּעס אריַיַנגעזאָגט.  דערביַיַ האָט מענ געהערט, ווי לוזי האָט אימ עפּעס ווי געטרייסט, אונ טרייסטנדיק צוגעגעבנ:
– נישקאָשע...  אונ זאָל דאָס אימ, מוישענ, דינענ פאר א תשובת-המשקל...[53] ארויסגעטריבנ א מענטשנ, איז אימ געוויזנ געוואָרנ, אז ס'איז ניט רעכט, אונ אז דער געטריבענער קאָנ אמאָל אליינ גאָר באלעבאָס ווערנ...  נישקאָשע, מוישע, אונ אזא, ווי ער, מעג אויכ וועגנ אזוינע זאכנ אמאָל א טראכט טאָנ... – דערביַיַ, ווענ לוזי האָט מיט אימ אָט יענעמ לעצטנ  סאָפ-געשפּרעכ געפירט, איז סרולי פונ יענעמ צימער, וווּ די סודע איז פאָרגעקומענ, נישט געבליבנ.  ער איז אריַיַנ אינ צווייטנ, דערנאָכ אינ קיכל, אונ דאָרט זיכ בא עפּעס געפּאָרעט.  אונ אז מוישע איז, א באגלייטער פונ לוזינ, אָנגעקומענ אהינ, קעדיי פונ דאָרט דורכ דעמ פאָרהיַיַזל שוינ אינ דרויסנ ארויסצוגיינ, האָט אימ סרולי דאָרט עפּעס באגעגנט מיט א היימיש-אָנגעצונדענעמ לאמטערנ, אונ בעשאס יענער, מוישע, האָט שוינ געהאט געעפנט די טיר אינ גאס ארויס, האָט אימ סרולי דעמ לאמטערנ אינ האנט אריַיַנדערלאנגט אונ בעשאס-מיַיַסע נאָכ צוגעגעבנ אָט וואָס:
– ער באשטייט, אונ אז ס'וועט האלטנ דערביַיַ, זאָל ער זיכ צו אימ ווענדנ.
מוישע האָט אימ גאָרנישט ניט געענטפערט אונ אימ קימאט קיינ גוטע נאכט ניט געזאָגט, נאָר די שיַיַנ פונ דעמ לאמטערנ, וועלכנ יענער האָט אימ אינ האנט אריַיַנגעגעבנ, האָט אימ געשיַיַנט, סיַיַ ווענ ער איז פונ שטוב ארויס אונ ער האָט נאָכ לאנג אינ דעמ דריטנ טייל שטאָט זיכ געפונענ, סיַיַ אויכ בייס ער איז ארופ אינ דעמ פארמעגלעכנ טייל, וווּ דאָרט וואָלט מענ זיכ שוינ אויכ אָנ דעמ לאמטערנ געקאָנט באגיינ.  דאָכ האָט ער אימ אויכ דאָרט ניט אויסגעלאָשנ אונ ביז אהיימ האָט ער אימ אנ אָנגעצונדענעמ אונ א שיַיַנענדיקנ דערטראָגנ.            


________________


    
 


   
     
 
      </p></div><div><head>XII</head>


<head>אלטער.  דריַיַ באזוכנ בא אלטערנ
</head><p>

נאטירלעכ, אז ווי נאָר בא אלטערנ האָט דאָס מאנצבל-געפיל אופגעוואכט אונ איז אימ הארב צוגעטראָטנ, איז די ערשטע פרוי, וועלכע האָט זיכ אימ אפ זיַיַנ קורצנ וועג פונ זיַיַנ איבערשטיבל אינ הויפ ארויס, דורכ דער קיכ דורכגייענדיק, באגעגנט, איז געווענ די ייִנגערע דינסט גנעסיע, די, וואָס מיטנ הויכנ פולנ בוזעמ אונ מיטנ ווארעמענ, מולטענעמ קאָפטל, וואָס האָט אימ אזוי פארכאפּט, אז ער פלעגט, אפ איר קוקנדיק, בליַיַבנ קימאט געליימט אונ אָנ לאָשנ.  דאָס הארץ האָט אימ געקלאפּט, באטאָג זי זעענדיק, ביפראט באנאכט, ווענ ס'פלעגט אימ אויסקומענ דורכ דער קיכ פארביַיַ איר בעטל זיכ דורכרוקנ, פונ וועלכנ ס'האָט אימ אלעמאָל א זעצ געטאָנ מיט אזא ליבער אונ אינ די ביינער זיכ צעגייענדיקער ווארעמקיַיַט, אז דער קאָפּ פלעגט זיכ אימ פארדרייענ, די פיס האָבנ זיכ אימ אונטערגעהאקט, אונ א האָר איז אָפּגעגאנגענ, ער זאָל שיר, אנ אונטערגעבראָכענער, פארנ בעטל קניִענ, אָדער טאקע אפנ בעטל צו גנעסיענ זיכ ארופווארפנ.
ער האָט אפילע אָפט אומיסטנ שפּעט-באנאכטיקע דורכגייעכצנ אונ שפּאצירנ דורכ דאָרט זיכ אויסגעטראכט, האלב-נייטיקע אונ גאָר נישט נייטיקע, אבי אינ יענעמ אָרט  זיכ אָנשלאָגנ, וווּ ער זאָל מיט יענער פרוייִשער ווארעמקיַיַט ווידער אונ ווידער אנ אָטעמ טאָנ, אונ אמאָל אויכ, ווענ ס'וועט אימ גליקנ, אינ א ווייכ-אראָפּגעלאָזטער האנט זיכ אָנרירנ – אינ א האנט, א פוס, אָדער אינ נאָכ עפּעס אָנגענעמעס.
נישט אומזיסט האָט די עלטערע דינסט דער גנעסיענ שוינ דערופ אופמערקזאמ געמאכט, אונ איר, ווי שוינ דערמאָנט, אמאָל א זאָג געטאָנ:
– מויד, וואָס קוקט ער אפ דיר אזוי, אלטער?  וואָס האָט ער בא דיר אזוינס דערזענ?
יאָ.  אלטער פלעגט שוינ יעדעס מאָל, נאָכ אָט אזא שפּאציר פארביַיַ דעמ באנאכטיק-שלאָפנדיקנ דינסט-מיידל, ארופקומענ צו זיכ א פארסאפּעטער, א פארשווארצטער, אונטערנ הארצנ אימ אונטערגעבראָכנ, אונ לאנג האָט ער זיכ קיינ אָרט אפנ בעט ניט געפונענ, אונ נאָכ לענגער – קיינ רו אינ שלאָפ.
דעמלט פלעגט צו אימ קומענ צו כאָלעמ יענע פרוי, וועלכע, ווי ער האָט געדענקט, האָט אימ נאָכ אמאָל, אינ זיַיַנ גאָר פריִער יוגנט, אינ זיַיַנע ערשט-ליַיַדנשאפטלעכע נעכט, באזוכט, – יענע, וואָס איז שווארצ-געקרוינט, וועלכע קומט אָפט אינ מאלבושימ,  אָבער א רעגע געדויערט, אונ זי איז שוינ אָנ זיי – הויל, נאקעט...  יענע, וואָס קומט קעסיידער צו יוגנט, וועלכע האָט נאָכ קיינ טאמ זינד ניט פארזוכט, אונ זי גיט זיכ זיי אָפּ.
אלטער האָט דערפאר געציטערט...  אונ דאָכ איז ער ניט אימשטאנד געווענ ניט זיכ אָפּצוהאלטנ פונ אפ גנעסיענ – אפנ לעבעדיקנ מיידל מיטנ הויכנ, פולנ בוזעמ – צו קוקנ אונ ניט וועלנ זי פארביַיַגיינ, אי אוואדע ניט אימשטאנד, אז נאָכ דעמ, ווענ ער איז פונ איר, פונ גנעסיענ, מיט הוילער לעכצונג נאָר ארויס, אָפּצוהאלטנ זיכ באנאכט אינ שווערנ, הייסנ, ליַיַדנשאפטלעכנ שלאָפ פונ צו באקומענ באפרידיקונג כאָטש בא יענער, וועלכע איז, קעגנ זיַיַנ ווילנ, אפ זיַיַנ בעט געקומענ אימ באפוילנ.
דאָס איינציקע, וואָס ער האָט געקאָנט טאָנ צו זיַיַנ בארויִקונג אונ צו זיַיַנ געמיט-דערליַיַכטערונג אינ אָט דעמ שטאנד, אינ אָט דעמ שטראָמ, אינ וועלכנ ער האָט, ווי אינ א קעסל-קאָכ אריַיַנגעטראָפנ, זיכ פארדרייענדיק, – איז געווענ דאָס, וואָס ער האָט פונ גרויס פארלוירנקיַיַט, אזש לאָשנ אונ מוט געקראָגנ פאר אזא זאכ, מיט וועלכער, ווי מיר געדענקענ, ער איז אינ איינעמ א באנאכט, ווענ זיַיַנ ברודער מוישע האָט זיכ שפּעט פונ זיַיַנ וויזיט באמ ראָוו רעב דודינ אומגעקערט, צו אימ געקומענ אונ מיט דער ווילדער, איַיַנשטעלערישער פאָדערונג ארויס: – יענער זאָל אימ כאסענע מאכנ.
ס'איז אוואדע מעשונע אונ איַיַנשטעלעריש געווענ, אָבער, צווישנ אזוינע צוויי פיַיַערנ זיכ געפינענדיק, איז אומעגלעכ געווענ פאר אזא, ווי אלטער, אז זיַיַנ גאנצ ליַיַב אונ זיַיַנע קליידער זאָלנ זיכ אימ ניט נעמענ סמאלענ, אונ אז ער זאָל ניט טאָנ דאָס, וואָס מ'טוט געוויינלעכ, ווענ מע האלט באמ ברענענ, ווענ קויכעס דאָפּלענ זיכ אונ מע ווערט פיייִק אפ אזוינס, וואָס ווענ ניט בא א סרייפע, איז דאָס פאר קיינעמ אינ קיינ פאל גאָר ניט שיַיַעכ.
וויַיַל מיט אלטערנ האָט שוינ דעמלט געהאלטנ וויַיַט, זייער וויַיַט:  ער האָט זיכ שוינ איינמאָל א באנאכט,  זיַיַענדיק אינ קיכ, אונ אינ דער פינצטער, צווישנ די צוויי שלאָפנדיקע דינסטנ זיכ געפינענדיק, עפּעס צו לאנג בא איינעמ זייערנ א געלעגער זיכ פארהאלטנ...  צי ער האָט א טאָעס געהאט אונ ער איז געקומענ צו דער אלטער אָנשטאָט דער יונגער, צי ניינ, צי עפשער טאקע צו דער יונגער, נאָר די אלטע האָט זיכ גראָד דעמלט אינ שלאָפ דורכגעוואָרפנ אונ האָט זיַיַנ אָנוועזנהיַיַט באמערקט, – ווי ס'זאָל ניט געווענ, נאָר מיטנ געזונטנ פרויענ-כוש האָט יענע, די עלטערע, דעמלט דערפילט, אז אלטער איז דאָרט שוינ גאָר ניט צופעליק פארזאמענדיק שטעקנ געבליבנ, נאָר מיט עפּעס א געוויסנ מיינ א מאנצבלשנ, וועלכער האָט זיכ געקאָנט ענדיקנ מיט גוואלדנ מיצאד דער מויד, דער גנעסיענ, אונ פאר אלטערנ אונ פאר די באלעבאטימ מיט גאָר ניט קיינ אָנגענעמענ סקאנדאל.
זי האָט אינדערפרי בא דער יִינגערער זיכ דערפרעגט וועגנ דעמ:  צי האָט זי ניט געהערט, צי האָט זי ניט געפילט באנאכט גאָרניט.  יענע האָט ניט געוווּסט צו זאָגנ.  אָבער שפּעטער אנ אפדערנאכט – מעג זי שווערנ, די יונגערע, – האָט זי אינ שטארקנ שלאָפ דערפילט עמעצנס א האנט צו אירע פארבאָרגענע ערטער זיכ שארנ.  דעמלט האָט זי שוינ, פונ איר זיַיַט, אינדערפרי דאָס דער עלטערער דערציילט, אונ יענע האָט דערופ געהאט צו זאָגנ,  אז יאָ, ס'איז דאָכ קלאָר, אז איר כשאד באשטעטיקט זיכ:
– נו, יאָ, מויד, וואָס זשע?  כ'האָב דענ אויסגעטראכט?  כ'האָב דאָכ אליינ געזענ, ווי ער האָט איבער דיר באנאכט געדוכנט.  אפּאָנעמ, ער דארפ דענ ניט, וואָס אלע דארפנ?  וואָס זשע?  ער איז א האָלצ-באָק, צי זיַיַנ נעשאָמע איז פונ קלאָטשע?
אזוי, אז אלטערנ איז דאָס געפיל אָנגעקומענ פארפלייצנדיק, אונ פונ גרויס ראש אונ געפּלעפטקיַיַט פונעמ געפיל האָט ער זיכ געטראָפנ, ווי צוגעשלאָגנ אונ צו דער ערד אראָפּגעפּלעטשט.  נישט גלאט אזוי זיכ געזאָגט "אראָפּגעפּלעטשט", נאָר טאקע ווירקלעכ, מאמעש, וויַיַל ווענ קיינער האָט ניט געזענ, אונ ער איז, ווי געוויינלעכ, געבליבנ אליינ בא זיכ אינ צימער, פלעגט ער אָפט, ווי פונ א שווערער מאסע געדריקט, מיטנ רוקנ אינ א וואנט זיכ אָנשפּארנ אונ דורכ איר זיכ אפ דער ערד אראָפּלאָזנ.  נישט אפ קיינ בענקל, וואָס האָט זיכ געפונענ אינ צימער, זיכ אוועקזעצנ, נאָר דאפקע אפ דער ערד, אפ די קני געבויגנ אונ מיט דער פּלייצע אינ וואנט אָנגעשפּארט.  דאָס האָט געקאָנט דינענ פאר א באוויַיַז אָדער פאר אייניקע פארבליבענע רעשטלעכ נאָכ פונ זיַיַנ אמאָל געוועזענער שלאפקיַיַט;  נאָר ניינ, גיכער איז דאָס אימ געקומענ פונ דעמ אויבנ דערמאָנטנ געפיל, וואָס האָט אימ מעשונע אונ אפ אנ איבעראשנדיקנ אויפנ געבראָכנ אונ צוגעשלאָגנ.
אונ דאָס איז געווענ די ערשטע שוועריקיַיַט אלטערס פונ נאָכ זיַיַנ געזונט ווערנ.
די צווייטע שוועריקיַיַט זיַיַנע איז געווענ דאָס, וואָס זיַיַנע אמאָליקע לערנ-קענטענישנ האָבנ זיכ אימ אומגעקערט אונ זיַיַנענ אימ, ווי פונ א פארהוילענער האנט, צוריק אראָפּדערלאנגט אונ אָפּגעגעבנ געוואָרנ.
מע האָט אימ ווי פונ הימל באגליקט.  אז ער האָט דאָס ערשטע מאָל אריַיַנבאקומענ א סידער אינ האנט, האָט ער אימ מוירע געהאט צו עפענענ:  טאָמער האָט ער פארגעסנ לייענענ;  אז ער האָט געעפנט אונ געזענ, אז לייענענ קענ ער, האָט ער מוירע געהאט, טאָמער פארשטייט ער נישט די טיַיַטש-ווערטער;  אז ער האָט געזענ, אז ער פארשטייט יאָ, האָט ער שוינ מער קיינ ערנסטנ סייפער אינ די הענט נעמענ זיכ ניט איַיַנגעשטעלט:  דאָרט איז דאָכ, געוויס, אלצ פארכאסמעט אפ זיבנ שלעסער...  אז ער האָט זיכ אָבער לעסאָפ יאָ איַיַנגעשטעלט, יאָ גענומענ אונ ווידער פארשטאנענ, איז ער אזוי איבערגליקלעכ געווענ, אז ס'האָט זיכ אימ געדאכט, אז גאָלד שיט זיכ אימ פונ די ארבל, אונ גליַיַכ ער האלט אינ איינ אָנשטאָפּנ מיט דעמ פולע קעשענעס, אונ די קעשענעס קלעקנ אימ ניט אונ גייענ אימ איבער.  אונ פּונקט, ווי יענער קארגער, וואָס ער קאָנ זיַיַנ אויג מיט די אויצרעס ניט זעטנ, אונ שפּיגלענדיק זיכ אינ זיי, פארגעסט ער אינ אלצ, – אזוי איז אלטער די ערשטע ציַיַט אזוי פארכאפּט געווענ פונ זעטנ זיכ מיט זיַיַנע  ניַיַ אימ צוגעקומענע אונ ווידעראמאָל דערוואָרבענע קענטענישנ, אז ער האָט די שיַיַנ פונ טאָג ניט געזענ, די ליכט ניט באנאכט, נאָר ער האָט זיכ אלצ, ווי יענער קארגער, פונ זיי זיכ ניט געקאָנט אָפּריַיַסנ.
ס'איז אימ אופגעקומענ א וועלט, וואָס איז אומשטאנד ביכלאל יעדער איינעמ, א דערוויַיַטערטנ פונ דער ווירקלעכקיַיַט, פארביַיַטנ די ווירקלעכקיַיַט אליינ;  ביפראט פאר אזא, ווי אלטער, וואָס איז אזוי לאנג אָפּגעריסנ געווענ פונ יעדער מאגע-מאסע מיט וואָסער-ניט-איז זאכ, וואָס בינדט אפילע די אָפּגעריסענע פונ דער וועלט מיטנ ארומ, מאכמעס ער, אלטער, האָט דאָכ ניט געהאט מיט וואָס געבונדנ צו זיַיַנ:  ס'האָט דאָכ אימ דאָס סאמע נייטיקסטע געפעלט – אליינ דער זינענ.  פארשטענדלעכ שוינ, וויִאזוי ער האָט זיכ צוגעכאפּט, אונ מיט וואָס פאר א גיריקיַיַט, ווי אנ ערשט געבוירנ קינד, ער האָט זיכ איַיַנגעזאפּט אינ דעמ, פונ וועלכנ ער האָט אזוי לאנג קיינ מינדסטע אנונג ניט געהאט, דה. נישט פונ קיינ ווירקלעכע האנאָעס אונ אויכ נישט פונ אזוינע, וואָס שפּיגלענ זיי ווי-ס'איז-ניט-איז כאָטש אפ ווי די האנאָעס, וואָס מע באקומט, ווענ מע לייענט זיי ארויס פונ ספאָרימ.
פאר אלטערנ האָט זיכ געעפנט א וועלט, ווי פאר איינעמ פונ א צויבער-מיַיַסע, וועלכער קומט אָנ פונ לאנגע וואָגלענישנ אינ הויכע פּאלאצנ, ארומשפּאצירנדיק דאָרט צו זיַיַנ וווּנדער אונ קאָנ זיכ מיט יענע שיינקיַיַטנ נישט גענוג אָנקוקנ.  אלטער איז מיטאמאָל, ווי פונ שטארק אָרעמ ווילד ריַיַכ געוואָרנ.  אָנהייבנדיק פונ די פארגעניגנס, צוערשט נאָר פונ קענענ לייענענ, דערנאָכ פונ פארשטיינ, דערנאָכ פונ אינ אלע שווער-ספאָרימדיקע טיפענישנ אראָפּצונידערנ אונ צו אלע פּאלאצדיקע הייכנ דערגרייכנ, איז ער טאקע גליַיַכ געווענ ווידער ווי צו יענעמ  פונ דער צויבער-מיַיַסע, וועלכער הייבט זיכ פריִער ארופ אפ פרעמדע טרעפּ, קומט צו פרעמדע טירנ, דערנאָכ אליינ אינ די כאדאָרימ, וווּ כידעש אפ כידעש באגעגנט אימ, וווּ ער שפּאצירט א פארבלעפטער אונ האָט נאָר מוירע, אז די געשעעניש זאָל זיכ אימ אינמיטנ ניט איבעריַיַסנ, וויַיַל ער גלייבט די אויגנ ניט.
פאר אלטערנ איז דאָס א גרויס גליק געווענ.  ס'האָט דאָכ אימ דערוויַיַל, ווענ ער האָט נאָכ מיט קיינעמ פונ די לעבעדיקע ארומ קיינ שומ נאָענטע בארירונג נישט געהאט, פארביטנ אלע מינימ בארירונגענ.  דאָרט אינ די ספאָרימ, האָט ער אויכ געפונענ א מאָקעמ-מיקלעט, וווּ זיכ אויסצובאהאלטנ, ביזוואנענ די בליקנ פונ די היימישע וועלנ זיכ צו אימ אונ צו זיַיַנ ניַיַעמ שטאנד צוגעוווינענ, ביז מע וועט מיט אימ געפינענ אנ אלגעמיינ לאָשנ, אלגעמיינע באציִונגענ, – אונ ביכלאל, ביז ער וועט אופהערנ זיַיַנ א פרעמדער צווישנ אייגענע.
דאָרט אויכ האָט ער זיכ אָפט אָנגעשלאָגנ אפ אזוינע ערטער, וועלכע האָבנ אימ, לערנענדיק זיי באטאָג, דערמאָנט אינ זיַיַנע גארענישנ באנאכט, ווענ ער רוקט זיכ ביגנייווע-אויסבאהאלטנ פארביַיַ דעמ פרויענ-בעטל, פארביַיַ דעמ געגארטנ ליַיַב מיט אלע רייצנ, וואָס א ליַיַב פונ א פרוי האָט פאר א מאצבל, ביפראט פאר אנ אויסגעהונגערטנ מאצבל, אוביפראט פאר אזא, ווי אלטער איז.  ווענ ער האָט זיכ אָנגעשלאָגנ אינ יענע ערטער, פלעגט זיכ אימ דער טאָג מיט דער נאכט צונויפמישנ, פאר די אויגנ האָבנ זיכ אימ פיַיַערדיקע רינגענ אומגעדרייט, אונ ער פלעגט זענ אזוינס,  וואָס אנ אנדערער וואָלט זיכ אינ דער ווירקלעכקיַיַט געוווּנטשנ זענ א צענטל פונ יענער שיינקיַיַט, פונ יענער פּראכט, פונ יענע גוואלדיקע פארגעניגנס, וואָס אזא מענטשלעכער מויעכ, ווי אלטערס, קאָנ פונ זיַיַנע ווילדסטע, פאריאָגטע אונ פארטישקעוועטע באהעלטענישנ ארויסציִענ.
יענע ערטער האָבנ פאר אימ צעעפנט א וועלט, אינ וועלכער ער איז איצט אריַיַנ מיט אזא דורשט, ווי איינער, וואָס איז לאנג אינ א היציקנ מידבער אומגעגאנגענ אונ מע האָט אימ אָקאָרשט נאָרוואָס צו א פריש-קילנדיקנ קוואל צוגעלאָזט, ווענ ער פאלט צו א צעפּאָלאָכעטער, א צעהיצטער, ביז זיכ פארכלינענ אונ ביז קימאט דעמ זינענ פארלירנ.
אזוי, לעמאָשל, האָט ער זיכ יעדער פריַיַטיק באזונדערס געפילט, ווענ ער פלעגט זאָגנ דעמ שיר-האשירימ.
אנ אלטער מינהעג איז פארבליבנ אינ דער מישפּאָכע מאשבער פונ זייער פאָטער אונ פאָטערס פאָטער, ביז ארופ אינ די דוירעס, אז פריַיַטיק האָבנ מאנצבלענ דעמ שיר-האשירימ הויכ אפ א קאָל, מיט א געזאנג אונ ברענ ארויסגעזונגענ.  זייער פאָטער פלעגט אימ זאָגנ אינ שול, אונ אוילעמ האָט שוינ געוווּסט, אונ מע האָט די טירנ אונ די פענצטער באלאגערט,  אימ הערנדיק;  אויכ לוזי האָט אימ געזאָגט אפ זיַיַנ אויפנ, אויכ מוישע שוינ א סויכער אונ וועלט-מענטש, אָבער אויכ ער איז פונ דער טראדיציע ניט אָפּגעשטאנענ.
אויכ אלטער האָט זיכ איצט אינעמ מינהעג דערמאָנט, אונ נאָכנ וואשנ זיכ אפ שאבעס, נאָכנ איבערטאָנ וועש, אונ בליַיַבנדיק בא זיכ אליינ אינ צימער, וווּ די פענצטער קוקנ ארויס זומער אינ א סאָד פול מיט ביימער אונ גרינס, אונ איצט – הארבסט – אינ א ליידיקלעכנ סאָד, אָבער דאָכ מיט ביימער, וואָס וועלנ שפּעטער, פרילינג-צו, זיכ ווידער אינ גרינס אָנטאָנ – האָט ער גענומענ זאָגנ, אונ ווי נאָר ער האָט דעמ ערשטנ פּאָסעק אפ די ליפּנ גענומענ, אזוי האָבנ זיי אימ שוינ אָנגעהויבנ טריפנ, ווי מיט האָניק פונ עפּעס אזא מינ סאָרט זיסיקיַיַט, וואָס דוירעס, גאנצע דוירעס, האָבנ זיכ פונ איר געשפּיַיַזט, אונ אויכ פאר אימ, פאר אלטערנ, איז נאָכ פונ איר גענוג פארבליבנ.
באלד נאָכנ ערשטנ פּאָסעק שוינ האָבנ זיכ אימ די אויגנ פארבלעזלט, פארהיַיַטלט, אונ ער האָט זיכ דערזענ אינ א וויַיַט, זוניק לאנד, מיט הויכע בערג אפ די האָריזאָנטנ, וואָס פונ באטאָגיקער גרויסער זונ אונ היצ ציטערנ זיי,  ווי אינ א מינ פארוואָלקנטנ נעפּל;  אונ דאָרט, אפ די בערגס הויכקיַיַטנ, זעט מענ ווענ אמאָל א יונגנ הירש, א יונגע אינדנ זיכ באוויַיַזנ, אונ אמאָל אויכ צוויי – א פּאָר הירשנ, א פּאָר אינדנ, – וואָס לעכצנ אי זונ, אי וואסער, אי הויכקיַיַט, אי ליבע, אונ זיי קוקנ אראָפּ, קוקנ אריבער אינ לאנד אריַיַנ, אינ די וויַיַטע טאָלנ, צו די פּאסטעכער מיט שאָפ בא די קוואלנ, צו די לאנד-טעכטער מיט וואסער-קרוגנ בא די ברונעמס, אונ צו די היטער אונ היטערנס פונ די אָפענע אונ פארשלאָסענע וויַיַנגערטנער.
אונ דאָ, זאָגנדיק, איז שוינ אלטער געווענ בא יענע פּאסטעכער, וועלכע קומענ אינמיטנ העלט טאָג זייערע טשערעדעס אָנטרינקענ, אראָפּלויפנדיק ביז די בערג מיט זייערע וויַיַסע אונ שווארצע שאָפ, ציגנ, ווידערס אונ רינדער – אינ שטויב, מאכנעסוויַיַז אונ טשערעדעסוויַיַז.
"דאָס געזאנג פונ אלע געזאנגענ"...
דערהערט ער דעמלט פונ א גאָרטנ א קאָל ארויסזינגענ.  אונ דאָס קאָל קומט פונ אזא, צו וועלכער ער גארט, פונ אזא, וואָס אלע זיַיַנע געדאנקענ פונ סיַיַ באטאָג, סיַיַ באנאכט דרייענ זיכ ארומ איר יונג לייב, וואָס איז "שווארצ, אָבער שיינ, איר, טעכטער, פונ יערושאָלאיִמ", ווי ס'זינגט זיכ אינ דער ליד;  פונ אזא, וואָס אפ איר געלעגער באנאכט קאָנ אויכ זי, ווי ער, ניט איַיַנשלאָפנ אונ גייט זוכנ איר געליבטנ אונ פרעגנ בא די שאָמרימ פונ באנאכט, אזוי ווי ער, אלטער, וואָס, אז ס'ווערט אימ ענג די לעצטע ציַיַט, אונ ווענ זיַיַנ בעט הייבט אימ אָנ ברענענ, גייט ער ארויס אינ הויפ אונ שטעלט זיכ פארנ ברודערס פענצטער אָנ ווערטער אונ טוט בא אימ אָפּמאָנענ דאָס צוגעזאָגטע אונ פארשפּראָכענע.
– "כ'האָב אויסגעטאָנ מיַיַנ העמד, ווי זאָל איכ דאָס צוריק אָנטאָנ?"
– "כ'האָב איַיַנגעוואשנ מיַיַנע פיס, ווי זאָל איכ זיי צוריק איַיַנריכטנ?"
– מיַיַנ פריַיַנט האָט דורכגערוקט זיַיַנ האנט דורכ דער ריגל-טיר, אונ אלע מיַיַנע אינגעוויידנ האָבנ, אימ אנטקעגנ קומענדיק, אופגעברומט..."
אונ זאָגנדיק דאָס, זיַיַנענ די אויגנ בא אלטערנ ווילד-פארבלעזלט פונ געפינענ זיכ אינ דעמ וויַיַטנ, זוניקנ לאנד, מיט די בערג, מיט די הירשנ, מיט די פּאסטעכער אונ מיט יענעמ קאָל, פונ א פארשלאָסענעמ וויַיַנגאָרטנ ארויסגעקומענ, וואָס מאָנט אונ דערמאָנט, וואָס קומט מיט יענעמ וויי, וואָס נאָר ליבנדיקע ווייסנ פונ אימ אינ זייער ליד אונ ליידנ.
"אפ מיַיַנ געלעגער באנאכט האָב איכ געזוכט דעמ, וואָס מיַיַנ ליַיַב האָט אימ ליב, – געזוכט, אונ נישט געפונענ".
"וווּהינ איז אוועק דיַיַנ פריַיַנט, דו שענסטע צווישנ פרויענ?  וווּהינ אוועק – וועלנ מיר אימ מיט דיר צוזאמענ זוכנ".
"מיַיַנ פריַיַנט האָט אראָפּגענידערט אינ זיַיַנ וויַיַנגאָרטנ, צו זיַיַנע רויזנ-בייטנ" אאוו.
אונ אזוי וויַיַט אונ הויכ פארקלינגט אונ פארכלינעט זיכ דאָס קאָל, אז אלטער בליַיַבט שטיינ, ווי מיט אנ אָפנ מויל, גליַיַכ ער האָט דאָס ארויסדערהערט טאקע פונעמ גאָרטנ, וואָס פאר זיַיַנע אייגענע פענצטער.  ער בליַיַבט מאט, מיט שלאבעריקע הענט אראָפּגעלאָזט, די בליקנ בלאָנדזשענ אימ, אונ ווענ א פרעמדער וואָלט זיכ דעמלט צו אלטערנ אינ צימער אריַיַנגעשטעלט, וואָלט זיכ אימ געדאכט, אז ער זעט אימ, ווי אינ א פריִערדיקער ציַיַט אמאָל, בייס זיַיַנ שלאפקיַיַט, ווענ ער פלעגט זיכ צו זיַיַנ אינערלעכער שטימ צוהערנ, אונ אז אָט באלד וועט ער איר אנטקעגנ גיינ, דער שטימ, מיט מעשונע קוילעס פונ בויכ אונ פונ די קישקעס ארויסגעקומענ.  נאָר ניינ, אלטער שטייט פארבלעפט, דאָס קאָל ציט אימ, ווי די קליי פונ די ביינער, אונ פונ גרויס פארכאפּט זיַיַנ פונעמ קאָל, דערפילט ער זיכ אויסנ,  אָנ אָטעמ, ס'ווערט אימ הייס, מלאָסנע, צעשפּיליעט זיכ דאָס העמד פונעמ ליַיַב, אונ פונ ווילדער איבערגעלאָדנקיַיַט קאָנ ער זיכ קיינ אָרט אפ קיינ בענקל ניט געפינענ, אויכ ניט שטיינ בליַיַבנ, וווּ ער שטייט, נאָר ער גייט ווידער צו איינער א וואנט צו, שטעלט זיכ צו איר מיטנ רוקנ, רוקט זיכ דורכ איר אראָפּ פּאמעלעכ, אונ בליַיַבט אזוי אנ אונטערגעבראָכענער, אונ די קני געבויגנ, אפ דער ערד זיצנ.
אונ דאָס איז די צווייטע שוועריקיַיַט אלטערס, זינט זיַיַנ זינ-דערליַיַכטערונג.
אונ די דריטע – דאָס איז די לאגע פונ זיַיַנ ברודער מוישעס שטוב.
ער איז וויַיַט געווענ פונ שטוב-איניאָנימ.  ער האָט אויכ איצט געוווּסט נאָר פונ זיַיַנ אויסהאלטנ, וואָס איז אימ געגאנגענ, ווי ביז אהער, ווענ מע האָט אימ מיט אלצ באזאָרגט, מיט עסנ, טרינקענ אונ האלבאָשע – אזוי, אז אורטיילנדיק לויטנ אויסהאלט, האָט אלטער פונ קיינ שלעכטס אונ פונ קיינע ענדערונגענ קיינ אנונג נישט געהאט אונ נישט געקאָנט האָבנ.  אונ דאָכ אליינ נאָר פונ די פענימער פונ די שטוב-ליַיַט, וואָס פלעגנ זיכ אימ פונ ציַיַט צו ציַיַט באגעגענענ, האָט ער זיכ געשטויסנ, אז עפּעס איז ניט רעכט אונ ניט אלצ קעשורע אינ שטוב.
ער האָט זיכ פריִער געוואָלט דאָס דערקלערנ דערמיט, וואָס נעכאמקע, מוישעס טאָכטער, איז עפּעס ניט געזונט, אונ אז דאָס איז די סיבע, וואָס דריקט אפ אלע, וועלכע מע באגעגנט אינ פארטראָגנקיַיַט אונ טרויער. נאָר אז ער האָט זיכ וויַיַטער צוגעקוקט אונ ווידער זיכ באגעגנט, האָט ער פארשטאנענ, אז ניינ, אונ אז אלנפאלס איז ניט דאָס די איינציקע סיבע.
אז ער האָט גענומענ נאָכקוקנ, האָט ער זיכ וואָס א מאָל אלצ מער אונ מער איבערציַיַגט, אז אינ שטוב געשענ עפּעס אזוינס, וואָס באמ נאָמענ קאָנ ער דאָס ניט אָנרופנ, אָבער ווי א וואָלקנ איז אפ דער שטוב, וואָס רוט אפנ דאכ אונ דרינגט אריַיַנ דורכ אלע טירנ אונ פענצטער, דורכ אלע שפּאלטנ אונ לעכער, אונ אלע האָבנ פולע לונגענ פונ אימ.  אָנהייבנדיק פונ די קליינע קינדער, וועלכע האָבנ זיכ די לעצטע ציַיַט גענומענ האלטנ שטילער, ווי אלעמאָל קינדער, אונ אָפּגערעדט שוינ פונ די עלטערע, ווי זיַיַנ ברודער מוישע, זיַיַנ וויַיַב גיטעלע, ווי יודעס, זיַיַנ טאָכטער, אונ ווי די ביידע איידעמס, יאנקעלע גראָדשטיינ אונ נאָכעמ לענטשער, וואָס וואָס א טאָג זיַיַנענ בא זיי אלצ מער די שטערנס פארפינצטערט געוואָרנ, אונ וואָס וויַיַטער, האָט ער געזענ, ווי בא אלעמענ זיַיַנענ די קעפּ אונ מויכעס שטארק פארדרייט, אונ אז דערפאר סטיַיַענ בא זיי פאר אימ, פאר אלטערנ, אפילע די מינדסטע ווערטער ניט, ווענ מע גאגעגנט אימ.
אלטער האָט אויכ פארשטאנענ, אז דאָס איז די סיבע, פארוואָס זיַיַנ ברודער מוישע האָט, נאָכ זיַיַנ געשפּרעכ מיט אימ וועגנ אזא וויכטיקנ איניענ אינ יענעמ געוויסנ אפדערנאכט, קיינ איינ מאָל מיט אימ ווידער קיינ רייד דערפונ מיט אימ ניט פארפירט, ניט פארזיכערנדיק אימ, אז ער האָט דאָס, אלקאָלפּאָנעמ, אינ זינענ, אז ער טראכט דערפונ, אונ אז סאָפקאָלסאָפ וועט ער זיכ דערפאר ווידער נעמענ.  ניינ, יענער האָט דערפונ ביכלאל ניט מאזקיר געווענ, אונ אויכ אימ אויסגעמיטנ, ווענ ער האָט זיכ מיט אימ גאָר נאָענט אונ אויג אפ אויג אפילע אָנגעשלאָגנ.
אלטער איז דערומ ארומגעגאנגענ מיט א פולנ קאָפּ אומפארשטאנד,  ניט האָבנדיק זיכ צו וועמענ צו ווענדנ.  ער האָט געפילט, אז אויב מע זאָגט אימ ניט, מע געטרויט אימ ניט, איז אז ער וועט אפילע פרעגנ, וועט מענ אימ ניט קלאָר ענטפערנ, אָדער מע וועט אימ מיט א ליאדע שטרויענעמ טערעצ אָפּשטויסנ, ווי מע טוט טאָמעד מיט קינדער, אָדער מיט זיַיַטיקע, ווענ מע וויל ניט, אז זיי זאָלנ זיכ ניט אינ זייערע איניאָנימ מישנ;  וויַיַל יאָ, אלטער האָט געזענ, אז שטוב-ליַיַט האלטנ ניט פאר מעגלעכ אונ פאר נייתיק אימ אינ זייערע ערנסטע איניאָנימ אריַיַנצוציִענ, וויַיַל מע האלט, אז ס'איז נאָכ צו פרי פאר אימ, ניט פאר זיַיַנ מויעכ דאָס צו באנעמענ, אונ בעסער, טראכט מענ, זאָל אזא, ווי ער, נאָכ בליַיַבנ וויַיַט אונ אויסער ערנסט.  ער האָט זיכ דערומ געשלאָגנ מיטנ קאָפּ, ווי א פיש אינ גלאָז, וועלנדיק דערגיינ,  וואָס טוט זיכ אימ פונ יענער זיַיַט גלאָז, אָבער נישט געפינענדיק קיינ אנדער מעגלעכקיַיַט, וויִאזוי זיכ דאָס צו דערוויסנ, איז אימ איינ אויסגאנג נאָר געבליבנ – אינ א זיַיַט זיכ האלטנ אונ ווארטנ, ווארטנ אונ ארויסקוקנ, ביז עפּעס א צופאל וועט אימ א טירעלע אינ דער רעטעניש אופעפענענ...
האָט ער אזוי געטאָנ, אונ דער צופאל האָט נישט געזאמט צו קומענ.
ס'איז איינמאָל ארופגעקומענ צו אימ דאָס עלטסטע קינד אינ שטוב – מייערל.  ס'איז געווענ אינ א טאָג, ווענ דאָס לערנענ איז מייערלענ ניט געראָטנ אונ מע האָט געמיינט, אז ער איז ניט געזונט.  ס'איז געווענ דעמלט, ווענ, ווי אלעמאָל, איז זיַיַנ רעבע באָרעכ-יאנקעוו צו אימ געקומענ אינדערפרי אפ די געוויסע לערנ-שאָענ: – יענער באָרעכ-יאנקעוו, וואָס איז באוווּסט אינ שטאָט אלס גווירישער געמאָרע-מעלאמעד, אונ וואָס נאָר געציילטע גווירימ טאקע האָבנ זיכ געקאָנט פארגינענ אריַיַנצוקריגנ אזא איינעמ צו זייערע קינדער אפ אייניקע שאָ אינ טאָג פאר היפּש באצאָלטס, וועדליק פאר יענער ציַיַט.
ער איז געווענ א שטארק מעיושעווער, באָרעכ-יאנקעוו, אונ, וועדליק פאר יענער ציַיַט, פיַיַנ געקליידט אונ באזונדערס זויבער:  שטענדיק אינ אזא ציכטיקער קאפּאָטע אינדערוואָכנ,  וואָס אנדערע פונ זיַיַנ גראד האָבנ אפילע אפ שאבעס זיכ ניט געקאָנט פארגינענ;  טאָמעד מיט א ריינער פאטשיילע אפ ווישנ זיכ אי די נאָז, אי די וואָנצעס, מאכמעס ער האָט אי געשמעקט, אי גערייכערט.  דאָס האָט ער געטאָנ ניט מאכמעס צופיל צעטראָגנקיַיַט, ווי אנדערע, נאָר פארקערט,  איבער זיַיַנ באזונדערער מעיושעוודיקיַיַט:  ער האָט גערייכערט, ווענ דאָס לערנענ מיט א קינד איז אימ געגאנגענ גוט, אונ געשמעקט, ווענ ס'איז געגאנ (אזוי שטייט אין דעם מקור) נאָכ בעסער;  שלעכט איז בא אימ קיינמאָל ניט געגאנגענ.  אזא קלאָר לאָשנ, אזא שטילקיַיַט אונ אזא זעלטענע האסבאָרע איז זעלטנ בא וועמענ פונ זיַיַנ פאכ נישט נאָר אינ יענער שטאָט, אינ N, נאָר אינ פיל אנדערע ערטער געווענ צו געפינענ.
ס'איז א באזונדער בראָכע געווענ צו אימ אלס טאלמיד אריַיַנצופאלנ.  אָפּגערעדט שוינ, אז פונ טראכטנ ווענ אמאָל א טאלמיד אָנצורירנ, אָדער נאָר אפילע הויכ אָנצושריַיַענ, איז בא אימ געווענ א זעלטנהיַיַט, קימאט קיינמאָל ניט אינ זיַיַנ פּראקטיק.
בא מוישע מאשבער האָט באָרעכ-יאנקעוו געלערנט נאָר מיטנ עלטערנ אייניקל אינ שטוב – מיט מייערלענ, וועלכער איז אי עלטער געווענ,  אי פיייִקער פונ די איבעריקע אייניקלעכ, אונ וואָס מע האָט גליַיַכ געזענ, אז צוליב אזא אונ אזוינע פיייִקיַיַטנ איז קעדיַיַ אויכ אזא, ווי באָרעכ-יאנקעוונ, איַיַנצולאדנ אונ זיכ אויכ לאָזנ קאָסטנ.
זומער פלעגנ זיי לערנענ – באָרעכ-יאנקעוו מיט מייערלענ – אינ סאָד, אינ א הילצערנ גאָרטנ-שטיבעלע, ערגעצ וויַיַט צווישנ די ביימער פארוקט, אז קיינער זאָל ניט שטערנ, אונ ווינטער – אינ שטוב, אינ א באזונדער צימער.
יענעמ טאָג איז באָרעכ-יאנקעוו געקומענ, ווי אלעמאָל, צו דער ציַיַט אונ פּינקטלעכ.  ער האָט בארוט זיַיַנ פּאלטנ מיטנ סאמעטענעמ קעלנערל אופגעהאנגענ אפ דער שראגע אינ יענעמ קאָרידאָרל, וווּ אלע פונ די באלעבאטימ הענגענ דאָרט אופ זייערע קליידער.  ער איז געקומענ אינ צימער, וווּ אלעמאָל איז דאָרט דאָס אָרט באשטימט אפ לערנענ, אונ זיכ גענומענ צו זיַיַנ געוויינלעכער מעלאָכע:  צו פארשטיינ-געבנ דאָס, וואָס אינגאנצנ אומפארשטענדלעכ, אָדער ווענ-ניט-ווענ נאָר א וואָרט אריַיַנצושטעלנ, ווי א האנט דערלאנגענ, ווענ דאָס קינד פארשטייט אליינ, נאָר דער רעבע ווייסט, אז ער קאָנ זיכ בא א קליינעמ אָפּהאלט ערגעצ דאָרט פארטשעפּענ.
מייערל האָט דאָס מאָל, נישט ווי זיַיַנ געוווינשאפט, דאָס לערנענ שלעכט באנומענ.  מע האָט געזענ, אז ער איז נישט דערביַיַ, אונ דער קאָפּ איז אימ ערגעצ אנדערש.  אז באָרעכ-יאנקעוו האָט באמערקט, אז דאָס, וואָס לויט מייערלס פיייִקיַיַטנ, האָט אימ באדארפט זיַיַנ פארשטענדלעכ, איז אימ עפּעס איצט ניט קלאָר, האָט ער זיכ ניט געפוילט אימ צו דערקלערנ,  אָנ ערגערניש אונ אָנ דאָס קאָל צו העכערנ, אָדער ארויסצוּוויַיַזנ א וואָסער-ניט-איז בייזע אָדער שלעכטע מינע.  מייערל האָט אָבער וויַיַטער ניט באנומענ, אונ באָרעכ-יאנקעוו האָט נאָכאמאָל דערקלערט.  אונ אז מייערל איז אויכ וויַיַטער ווי עפּעס טויבלעכ אונ טומפּיק געבליבנ, האָט אימ באָרעכ-יאנקעוו נאָר א פרעג געטאָנ:
– וואָס איז מיט דיר היַיַנט, מייערל?
דעמלט האָט זיכ מייערל צעוויינט.
ס'איז געווענ א גרויסער כידעש.  מייערל איז ניט געווענ פונ די, וואָס פוילנ זיכ אָדער קאפּריזעווענ באמ לערנענ.  באָרעכ-יאנקעוו האָט אימ געקענט, עמעס,  פאר א ביסל א פארטרוימטנ, אָבער יעדעס מאָל האָט ער געהאט די מיטלענ אימ ארויסצוציִענ פונ טרוימ, אונ דעמלט איז שוינ יענער, מייערל, מיט אימ אוועק, ווי אפנ גרויסנ טראקט פונ קלאָרנ אונ דיַיַטלעכנ דענקענ, אונ וווּהינ דעמ רעבענס האנט נאָר דאָס לערנ-צוימל געווענדט, אהינ האָט זיכ מייערל, אָנ אָפּווענדונגענ, שוינ אליינ אונ נישט געצוווּנגענ געקערעוועט.  אזוינע זאכנ, ווי אז מייערל זאָל זיכ אינמיטנדרינענ פאראקשענענ, נישט וועלנ, אָדער אָנ שומ סיבע זיכ צעוויינענ, האָט זיכ באָרעכ-יאנקעוו פאר דער גאנצער ציַיַט, זינט ער קענ אימ, ניט געטראָפנ.
ער איז דערומ אָפּהענטיק געבליבנ.  אָבער באלד האָט ער באשלאָסנ, אז וויבאלד אזוי,  וויבאלד אנ אויסנאמ, אונ יענער וויינט, איז מיסטאמ איז ער ניט געזונט – דארפ מענ דאָס לערנענ איבעריַיַסנ, אונ ניט איבעריק צושטיינ, אונ נישט איבעריק זיכ וועלנ דערגראָבנ אונ דערפרעגנ אפ די סיבעס פונ געוויינ.  ער האָט פריִער געהאט געפּרוּווט א ביסל שמועסנ וועגנ זיַיַטיקע איניאָנימ, קעדיי, מעגלעכ, אימ פונ די געדאנקענ ארויסשלאָגנ, אימ בארויִקנ אונ דערנאָכ ווידער אימ אינ לערנשטראָמ אריַיַנפירנ, אָבער מייערלענ, האָט ער געזענ, איז איצט שווער צו פארעדנ, ער לאָזט זיכ ניט, אונ טרערנ קאפּענ אימ פונ די באקנ – שטיל, אונ ווי איינער, וואָס איז ערגעצ טיפ-טיפ אָנגערירט אונ באליידיקט.
– גיי, לייג זיכ צו, מייערל, ביסט ניט געזונט, – האָט געזאָגט באָרעכ-יאנקעוו אונ אליינ האָט ער זיכ פונ טיש אופגעהויבנ אונ איז ארויס פונ לערנ-צימער, זיכ לאָזנדיק צומ קאָרידאָרל, וווּ זיַיַנ פּאלטנ איז געהאנגענ אפ דער שראגע.
– רעבע, וואָס גייט איר עפּעס היַיַנט אזוי פרי אוועק? – האָט יודעס, מייערלס מוטער, אימ דערזעענדיק אוועקגיינ, א פרעג געטאָנ.
– מייערל איז, דאכט זיכ, ניט מיט אלעמענ:  דער קאָפּ, וויַיַזט אויס, טוט אימ וויי.
– וואָס איז פּלוצעמ?
– כ'ווייס ניט, ער האָט זיכ באמ אָנהייב לערענענ צעוויינט, אונ כ'זע, אז ער באנעמט היַיַנט גאָרניט.
אז מייערלס מוטער איז אריַיַנ אינ צימער, וווּ דער רעבע האָט אימ נאָכ היַיַנטיקנ ניט-לערנענ אליינ געלאָזט, האָט זי אימ געטראָפנ אפ זיַיַנ אָרט, ווי א פארגליווערטנ.  זי האָט אימ דעמ קאָפּ א טאפּ געטאָנ, זענ, צי האָט ער היצ – ניינ.
– איז פארוואָס זשע האָט ער היַיַנט ניט געלערנט?
מייערל האָט געשטאמלט.  עפּעס האָט ער יאָ געזאָגט אונ נישט געזאָגט, אונ סיַיַ פונעמ יאָ – אונ סיַיַ פונעמ נישט-געזאָגטנ איז געווענ צו זענ, אז קלאָר ווייסט ער אליינ ניט.  יאָ, עמעס, וויסנ האָט ער טאקע ניט געוווּסט, נאָר ווענ מע זאָל אימ געווענ צעשפּיליענ אונ אימ אינ הארצ אריַיַנקוקנ, וואָלט מענ געזענ,  אז דאָס, וואָס די גרויסע אינ שטוב האָבנ די לעצטע ציַיַט אפ זייערנ א באשטימטנ אויפנ איבערגעלעבט, האָט ער, מייערל, אפ זיַיַנעמ אנ אומבאשטימטנ, דאָס, וואָס די גרויסע האָבנ געוווּסט אפ זיכער, האָט ער נאָר אָנגעשמעקט אינ דער לופט אונ ארויסבאקומענ נאָר פונ א וואָרט,  פונ א מינע, פונ א וווּנק.
מייערל, וואָס איז געווענ באשאָנקענ מיט דעמ, וואָס מאכט א קינדס אויער געבויערט אפ אופצוכאפּנ אזוינס,  וואָס גרויסע ווילנ דערפאר פארשטעלנ;  מייערל, וואָס, ווי מיר האָבנ שוינ ערגעצ דערמאָנט, איז אפילע געווענ באשאָנקענ מיט דער פיייִקיַיַט פונ פאָרויספילנ זאכנ, ענדערונגענ אונ געשעענישנ אינ שטוב, האָט די לעצטע ציַיַט אופגעכאפּט אונ פאָרויסגעפילט אזוינס, וואָס האָט זיכ אימ געלייגט ווי א שווערער שטיינ.  אייגנטלעכ, ניט פאָרויסגעפילט, נאָר שוינ טאקע מאמעש דערזענ – דאָס, וואָס האָט אימ אָפט געמאכט וויינענ אינ זיַיַנ קישנ אפנ געלעגער באנאכט, אונ דאָס האָט אימ געבראכט אויכ היַיַנט, אינמיטנ באטאָג, פּלוצעמ זיכ צעוויינענ פארנ רעבנ.
ער איז נאָכ דעמ,  ווי די מוטער איז פונ אימ אוועק א האלב-בארויִקטע, נאָכ א שטיקל ציַיַט אליינ אונ ווידער, ווי א פארגליווערטער, אינ זיַיַנ לערנ-צימער געבליבנ;  דערנאָכ זיכ אופגעזוכט עפּעס אייניקע אומנייטיקע אונ אומנוציקע קינדערשע באשעפטיקונגענ, ארומ וועלכע ער איז ארומגעגאנגענ אָנ שומ אינטערעס, אונ, ווי מע האָט געזענ, קעדיי נאָר מיט עפּעס צו פארנעמענ די ציַיַט אונ זיַיַנ אייגענע איבערקיַיַט;  אונ לעסאָפ האָט ער – פאר זיכ אליינ ניט באמערקט, וויִאזוי אונ ווענ, – דורכ דער קיכ זיכ דורכגערוקט, אפ די טרעפּ, וועלכע פירנ צו אלטערנ אינ אייבערשטיבל ארופ, אונ זיכ צו יענעמ אינ צימער אריַיַנגעשטעלט.
– הא, מייערל?! – האָט אלטער מייערלענ, שוינ אפ דער שוועל דערזעענדיק, מיט א גוטמיטיק-אופגעלייגטנ טאָנ, מיט א פול מויל שמייכל אונ פארגעניגנ באגעגנט.
ביידע זיַיַנענ געווענ צופרידנ:  אלטער פונעמ באזוכ – זאָל זיַיַנ אפילע קינדער-באזוכ, אבי א לעבעדיקער נעפעש, וואָס האָט צו אימ אזוי זעלטנ אינ צימער ארופגעקוקט.  אויכ מייערל צופרידנ, וויַיַל פונ טאָמעד אָנ פלעגט ער בא אלטערנ געפינענ יענצ ווינקל וווּ אופצובינדנ זיַיַנע אייגנשאפטנ, וועלכע האָבנ פונ אימ געפאָדערט א ביסל אָפּגעזונדערטע לופט אונ א ביסל אויסער-שטוביקע שטילקיַיַט, ווי ס'מאכט זיכ אָפט בא געוויסע קינדער, וועלכע באליבנ בוידעמ-אָדער קעלער-לופט.
דאָס פלעגט פאָרקומענ אפילע דעמלט, ווענ אלטער איז נאָכ קראנק געווענ, אונ ווענ צו פארברענגענ מיט אימ, ווי מיט אלע מענטשנ, איז געווענ אומעגלעכ, – איז אפילע אויכ דעמלט האָט מייערל געפונענ אינטערעס אונ באדערפעניש פונ ציַיַט צו ציַיַט אלטערנ צו באזוכנ, ביפראט איצט, ווענ מיט אלטערנ האָט זיכ שוינ געלאָזט ווענ אמאָל צו פארפירנ א שמועס, פונ אימ א וואָרט צו הערנ, אָדער ווענ אמאָל אימ אויכ עפּעס צו זאָגנ.
– הא, מייערל?! – האָט אלטער זיַיַנ אופגעלייגטנ אויסרופ איבערגעכאזערט, זעענדיק, אז מייערל האָט זיכ עפּעס מישט דרייסט אונ ווי צוריקגעהאלטנ אפ דער שוועל אָפּגעשטעלט. – קומ אריַיַנ, מייערל, וואָס מאכסטו?
– גאָרניט. – האָט יענער, נאָכ דער איַיַנלאדונג, די שוועל אינ צימער אריבערגעשפּאנט.
– האָסט שוינ היַיַנט אָפּגעלערנט? – האָט אלטער בא אימ, קעדיי א שמועס אופצובינדנ, געפרעגט.
– יאָ, – האָט מייערל געענטפערט.
– נו, אונ דו קענסט שוינ טאקע לערנענ? – האָט אלטער וויַיַטער געפרעגט.
– אונ דו קענסט? – האָט מייערל צוריק דרייסט אָפּגעפרעגט, זיכ דערלויבנדיק בענעגייע אלטערנ אזא פראגע, וואָס צו קיינ אנדער עלטערנ אינ אלטערס יאָרנ וואָלט ער זיכ געוויס ניט דערלויבט...
דאָס רעכט אזוי צו פרעגנ האָט זיכ מייערל גענומענ דערפאר, וויַיַל דער גאנצער באנעמ אלטערס, אלטערס מאניר אונ פּאָסטעמקעס באמ פרעגנ אונ ענטפערנ זיַיַנענ, נישט געקוקט שוינ אפ זיַיַנ געזונט, דאָכ נאָכ געווענ, ווי פונ איינעמ, וואָס איז נאָרוואָס ארויס פונ א שווער שלאפקיַיַט, וועלכער האלט שוינ, עמעס, באמ גענעזנ ווערנ, אָבער דער מויעכ אונ דאָס  לאָשנ זיַיַנענ אימ נאָכ האלב-געלעגערט, אונ די ווערטער קלינגענ נאָכ בא אימ אָדער א ביסל אויווערבאָטלדיק, ווי בא א שוואכזיניקנ זאָקנ, אָדער, ווי בא א צוגעשלאָגנ אונ לעקעשעוואטע קינד.
– אונ דו קענסט? – האָט מייערל געפרעגט.
– יאָ, – האָט אלטער, שמייכלענדיק אונ מיט זיכערקיַיַט געענטפערט.
– אנו, לאָמיר זענ. – איז מייערל צומ טיש צוגעגאנגענ אונ דעמ ערשטנ סייפער, וואָס איז אימ געקומענ צו דער האנט, האָט ער אופגעעפנט, אונ אלטערנ, ווי אפ זיכ צו פארהערנ, איַיַנגעלאדנ.
אלטער האָט זיכ געלאָזט.  ער איז, פאָלגנדיק, ווי א טאלמיד, צוגעגאנגענ אונ ער האָט גענומענ זאָגנ אונ די ווערטער פארטיַיַטשנ אזוי גוט אונ פארשטענדיק, אז מייערל האָט זיכ גליַיַכ איבערציַיַגט, אז יענער, אלטער, האָט רעכט אונ אז ער האָט דאָ ניט איבערגעטריבנ אונ קיינ ליגנ ניט געזאָגט.
ס'איז געווענ א בילד צו זענ, ווי מייערל האָט, זיכ איַיַנהערנדיק, זיַיַנ גרויסנ שילער ווי אויסגעפּרוּווט, אונ אלטער האָט קימאט ערנסט זיכ געלאָזט פארהערנ, נישט ארויסוויַיַזנדיק דערביַיַ קיי שפּאס אונ קיינ שומ כייזעק-מינע, ווי ס'מאכט זיכ בא עלטערע, ווענ זיי מאכנ שפּיל אונ אָנשטעל, בעשאסנ אראָפּלאָזנ זיכ אמאָל צו א קינד...  ניינ, אלטער האָט דאָס געמאכט ערנסט.  אונ דערפאר, אז אלטער האָט בא מייערלענ שוינ געוווּנענ דעמ צוטרוי סיַיַ אינ קענטעניש סיַיַ אויכ אינ היימישקיַיַט אונ אינ צוגעלאָזנקיַיַט, וואָס כאָטש אזא גרויסער, הייסט עס, האָט ער זיכ דאָכ צו מייערלענ געשטעלט, ווי א גליַיַכער צו א גליַיַכנ, – האָט פּלוצעמ מייערל אלטערס לייענענ איבערגעריסנ אינמיטנדרינענ אפ אימ א קוק געטאָנ אונ א זאָג געגעבנ שטארק צוטרוילעכ אונ פּלוצעמדיק:
– ווייסט, אלטער?  דער טאטע האָט דאָכ שוינ נישט דעמ גאָלדענעמ זייגער...
– וואָס? – האָט אלטער זיכ מיטאמאָל פונעמ סייפער אָפּגעריסנ.
– זיַיַנ גאָלדענעמ זייגער האָט ער שוינ נישט.
– וואָסער זייגער?
– דעמ, וואָס מיטנ זאמשענעמ ביַיַטעלע, וועלכנ ער טראָגט אינ זשיליעט-קעשענע.
– וואָס הייסט?  מע האָט אימ בא אימ צוגעגאנוועט, צי ער האָט אימ פארלאָרנ?
– ניינ.  פארזעצט.
– וואָס הייסט – פארזעצט?
– מע האָט אימ פארבאָרגט פאר געלט;  אי דעמ זייגער, אי דער מאמעס אוירינגלעכ אונ בראָשנ, אי דאָס גאנצע צירונג אונ אלע שאבעסדיקע ליַיַכטער פונ שטוב.
ווירקלעכ:  מייערל האָט דאָ געזאָגט דעמ ריכטיקנ עמעס.  ער האָט די לעצטע טעג באמערקט דעמ טאטנס זשיליעט-קעשענע ליידיק.  אז ער האָט זיכ נאָכגעפרעגט, האָט אימ דער טאטע, יאנקעלע גראָדשטיינ, א ביסל מיט פארב אינ פּאָנעמ אונ א ביסל אָפּשטויסנדיק, ווי ניט וועלנדיק, ער זאָל זיכ וויַיַטער דערפרעגנ, אימ געענטפערט, אז ער איז באמ זייגערמאכער אפ צומ פאריכטנ:  "א האָר האָט געפּלאצט, א רעדל איז קאליע"... – האָט יאנקעלע גראָדשטיינ, נישט קענענדיק זאָגנ קיינ ליגנ, צוויי מיטאמאָל דאָ ארויסגעזאָגט, נישט וויסנדיק, וואָס אויסצוקליַיַבנ אונ וואָסערער איז בעסער.
מייערל האָט צוערשט אָנגענומענ זיַיַנ טאטנס טערעצ פאר א טערעצ.  אָבער אז ס'זיַיַנענ אוועק עטלעכע טעג אונ די זשיליעט-קעשענע איז נאָכ אלצ ליידיק געבליבנ, אונ וויסנדיק, אז ווענ אפילע אזא זאכ מאכט זיכ, דה. ווענ דער זייגער זאָל טאקע בעעמעס זיַיַנ קאליע, איז דאָס יעדעס מאָל אנ ארבעט נאָר אפ עטלעכע טעג, וויַיַל דער טאטע, ווי ער האָט געוווּסט, איז שטארק צוגעוווינט צומ זייגער, קאָנ זיכ אָנ אימ ניט באגיינ אונ פאָדערט אימ שטענדיק ארויס וואָס גיכער, – וויסנדיק דאָס אלצ אונ פאָרט ניט געפינענדיק אימ באמ טאטנ, האָט זיכ שוינ מייערל פארטראכט.
דערצו נאָכ האָט זיכ דעמלט אונטערגערוקט א שאבעס, אונ פריַיַטיק פארנאכט, ווענ מייערל איז פונ אנ אנדער צימער גראָד אינ עסשטוב אריַיַנ, איז ער געבליבנ שטיינ מיט אנ אָפנ מויל:  דער טיש, וואָס פלעגט יעדעס מאָל זיַיַנ פארשטעלט מיט א גאנצער ריי גרויסע אונ קליינע זילבערנע ליַיַכטער, אונ וואָס די שיַיַנ פונ זייערע ליכט האָט אזש ארופדערלאנגט ביז דער סטעליע אונ אָפּגעשלאָגנ אפ אלע ווענט, – דער טיש איז איצט פארשעמט:  עטלעכע קליינע, אָפּגעקראָכענע מעשענע האָבנ דאָס אָרט פונ די זילבערנע פארביטנ, אונ די שיַיַנ פונ די ליכט האָט אימ אויסגעדאכט טונקל, נישט נאָר אפ צו באלויכטנ די ווענט אונ די סטעליע, נאָר אפילע אליינ פאר דעמ טיש אונ פאר זיַיַנ נאָענטקיַיַט ווייניק.
דערביַיַ האָט מייערל באמערקט, ווי בא די וויַיַבער, בא דער באָבענ אונ בא דער מאמענ, האָבנ נאָכ די ליכט-בענטשנ די אויגנ אויסגעזענ ווי נאָכ געוויינ, וועלכע ביידע האָבנ זיכ באמיט איינס פארנ אנדערנ אונ באזונדערס פאר די קינדער – צו פארשטעלנ.
יאָ, אגעוו:  נאָכ יענעמ ליכט-בענטשנ איז אינ קיכ דעמלט, צווישנ די צוויי דינסטנ, צווישנ דער עלטערער אונ דער ייִנגערער, פאָרגעקומענ א קורצער געשפּרעכ, בייס יענע האָבנ זייער לעצטע ארבעט פונ פארנ ערעוו-שאבעס אָפּגעטאָנ.  די עלטערע האָט א זאָג געטאָנ:
– וואָס זאָגסטו עפּעס, מויד, צו דער מיַיַסע מיט די ליַיַכטער?  מע האָט זיי, קלוימערשט, זאָגט מענ, געגעבנ אָפּזילבערנ.  ניינ עפּעס געפעלט מיר ניט, עפּעס קומט דאָ פאָר...
– וואָס זשע? – האָט יענע, די ייִנגערע, געפרעגט.
– טו גיכער.  ס'ניט פאר דיַיַנ קאָפּ.  אונ פונ דעסטוועגנ וואָלטנ מיר זיכ נאָכ געמעגט ווינטשנ צו פארמאָגנ א צענטכיילעק פונ דעמ, וואָס זיי וועט נאָכ בליַיַבנ.
– וואָס בליַיַבנ?
– טו דיַיַנ זאכ.  ס'שוינ שפּעט.  אונ פונדעסטוועגנ וואָלסטו זיכ נאָכ געמעגט דאָ איַיַנשטעלנ פאר א שנור.  נו, שנור, מאכ עס גיכער, – האָט די עלטערע אונטערגעיַיַלט די ייִנגערע איר ארבעט צו פארענדיקנ.
מייערלענ האָט דאָס טיש-בילד געפּלעפט.  ער האָט שוינ דערנאָכ דעמ גאנצנ פריַיַטיק-צונאכטס קיינ וואָרט ניט אויסגערעדט, ניט מיט קיינ עלטערע, וואָס מע האָט זיכ געווענדט צו אימ, אויכ ניט מיט קינדער.  אונ דערנאָכ, אינעמ זעלבנ פריַיַטיק-צונאכטס, האָט ער פארנ אנשלאָפנ ווערנ זיכ לאנג אפנ געלעגער געדרייט, אונ באנאכט האָבנ זיכ אימ געכאָלעמט זייגערס מיט מענטשלעכע פּענעמער, ווי זיי שטייענ פאר אָרעמע בענטש-ליכט, אונ דורכ די פינגער, מיט וועלכע זיי פארשטעלנ זיכ די אויגנ, קאפּענ זיי די טרערנ...  אונ וויַיַטער האָט זיכ אימ געכאָלעמט, ווי ער זעט זיַיַנ זיידנ, דעמ טאטנ אונ דעמ פעטער, נאָכעמ לענטשער, עפּעס ווי היַיַזער-גייער – שלעכט אָנגעטאָנ, אָפּגעריסנ אונ קויטיק, אונ זיי באוויַיַזנ זיכ אויסגעשטעלט אינ א שורע אינדריַיַענ:  צוערשט דער זיידע, דערנאָכ דער טאטע, אונ צומ לעצט דער פעטער נאָכעמ, וועלכע קומענ טאקע אריַיַנ אינ זייער אייגענעמ הויפ מיט היַיַזער-גייערשער האכנאָע, שטעלנ זיכ פאר דער קיכ-שוועל צומ בעטלענ, אונ ווארטנ, ביז די דינסטנ זאָלנ זיי פונ דער קיכ די גראָשנדיקע נעדאָוועס ארויסטראָגנ, אונ לעסטיק אונ אומאכטנדיק זיי אינ די הענט אריַיַנשטעקנ.
מייערל איז נאָכ יענער שאבעסדיקער נאכט אונ נאָכ די כאלוימעס ארומגעגאנגענ, ווי ניט קיינ היגער.  ער האָט אינ קיינע קינדערשע שפּילנ אונ שטיפּעריַיַענ קיינ אָנטייל ניט גענומענ, אונ אָפט האָט ער שוינ אויכ באטאָג דערנאָכ געזענ דאָס, וואָס יענעמ באנאכט – אינ כאָלעמ:  אָפט האָט ער שוינ אינמיטנ העלנ טאָג אויסגעטאָנ זיַיַנע שטוב-ליַיַט זייערע אָנשטענדיקע, פארמעגלעכע קליידער אונ זיי דערזענ איבערגעטאָנענע, ווי אָרעמע-ליַיַט אונ היַיַזער-גייער.  אונ אזויווי פאר קיינעמ האָט ער זיכ ניט געקאָנט ארויסגעבנ,  מאכמעס קינדער וואָלט ניט באנומענ, אונ עלטערע וואָלטנ געוויס אפ אימ אָנגעשריגנ, ווענ ער וואָלט זיכ עפּעס מער געוואָלט דערפרעגנ, האָט דערומ מייערל דאָס סאמע ליַיַכסטע אויסגעפונענ – אלטערנ, צו וועלכנ דער וועג איז אימ געווענ פריַיַ, אונ פאר וועמענ ער האָט געפילט, אז אלצ וואָס ער וועט וועלנ, וועט ער קאָנענ זאָגנ אונ אלע זיַיַנע אָנגעווייטיקסטע פארבאָרגנקיַיַטנ ארויסברענגענ.
אונ אָט, נאָכ דעמ, ווי אלטער האָט זיכ צוטרוילעכ געלאָזט פארהערנ, נאָכ דעמ, ווי מייערל איז געשטאנענ לעבנ יענעמ, ווי א גליַיַכער מיט א גליַיַכנ, אונ איבערבייגנדיק זיכ איבערנ סייפער, האָט ער זיכ מיט אימ מיט די אקסעלנ אָנגערירט אונ אינ נאָענטער היימישקיַיַט אריַיַנ – האָט זיכ מייערל דעמלט שוינ דערפילט פריַיַ אפ אזוי וויַיַט, אז אויכ ער זאָל אָפנהארציק אינמיטנ דעמ פארהער איבעריַיַסנ אונ א זאָג טאָנ אומגעריכט, ווי אומגעריכט נאָר קינדער קאָנענ א זאָג טאָנ, ווענ ס'טרעט זיי צו, אונ זיי ברענגענ מיטאמאָל ארויס דאָס, וואָס ס'האָט זיכ בא זיי אָנגעזאמלט אינ ערגער:
– ווייסט, אלטער, – האָט מייערל געזאָגט, – דער טאטע האָט דאָכ שוינ נישט דעמ גאָלדענעמ זייגער?
– וואָסער זייגער? – האָט אלטער ניט באנומענ.
– דעמ, וואָס מיטנ זאמשענעמ ביַיַטעלע, – האָט מייערל געענטפערט.
אונ אזוי, פונ פראגע צו פראגע אונ פונ ענטפער צו ענטפער, האָט זיכ אלטער פּאמעלעכנ דערוויַיַל דערוווּסט, אז אינ שטוב האלט בא דעמ, וואָס ס'שמעקט מיט אָנווערנ אלצ, וואָס מע האָט יאָרנלאנג געזאמלט, אונ אז דער ערשטער סימענ דערופ איז דאָס, וואָס מייערל האָט אימ דאָ נאָרוואָס דערציילט, אז ניט נאָר בא זיַיַנ טאטנס זייגער האלט עס, נאָר אויכ שוינ בא זיַיַנ מאמעס אוירינגלעכ, בראסלעטנ אונ בראָשנ אונ אויכ אפילע בא די זילבערנע בענטש-ליַיַכטער פונ אלע פרויענ אינ שטוב.
– טאקע? – האָט אלטער, א דערשראָקנ-פארכידעשטער, געפרעגט.
– יאָ, – האָט מייערל געענטפערט, – ער האָט אליינ געהערט, ווי זיַיַנ טאטע-מאמע האָבנ צווישנ זיכ געשמועסט, אז דער זיידע האָט פאר עפּעס די לעצטע ציַיַט זייער מוירע, אונ אז אלע אינ שטוב ציטערנ צוזאמענ מיט אימ, מיטנ זיידנ.
– מוירע? פאר וואָס? – האָט אלטער, שוינ פארשטייענדיק, זיכ דאָכ ווי ניט וויסנדיק געמאכט, קעדיי דעמ געשפּרעכ וויַיַטער פאָרזעצנ אונ בא מייערלענ וואָס מער ארויסציענ.
– וואָס הייסט "פאר וואָס"?  וואָס זשע, ער מיינט, אלטער, אז מע זעצט אָנ, איז אזוי גרינג?  מע קאָנ זיי דאָכ דאָס אלצ אוועקנעמענ אונ זיי לאָזנ בא גאָרנישט...
דעמלט איז אלטער אנשוויגנ געוואָרנ.  מעגלעכ, אז ער האָט מער בא מייערלענ ניט געפרעגט דערפאר, וויַיַל ער האָט אימ געשאנעוועט אונ ניט געוואָלט אריַיַנ מיט א קינד אינ צו טיפע דראָכימ;  אונ מעגלעכ אויכ, אז ער האָט געזענ, אז מער, וויפל ער האָט בא אימ ארויסבאקומענ, איז שוינ יענער נישט אימשטאנד אימ מיטצוטיילנ, וויַיַל ער ווייסט אליינ ניט מער.  ווי ס'זאָל ניט זיַיַנ, נאָר צו מייערלס פארוווּנדערונג, האָט אלטער גאָר עפּעס פּלוצעמ אימ גענומענ גלעטנ זיַיַנ קאָפּ אונ אקסל – גלאט, אָנ שומ סיבעס, געטריַיַ אונ ברידערלעכ, אונ אינ דער זעלבער ציַיַט, האָט מייערל באמערקט, זיַיַנענ אלטערס אויגנ עפּעס ווי פארמישט אונ ניט קיינ היגע געוואָרנ, גליַיַכ ער וואָלט זיכ איבערטראָגנ וויַיַט אונ גאָר ערגעצ אנדערש, וווּ ער איז נאָרוואָס דאָ, פריִער א מינוט, מיט אימ געווענ צוזאמענ.
ריכטיק:  אלטער האָט זיכ טאקע אזוי שטארק פארטראכט, אז ער האָט אפילע ניט באמערקט, ווי מייערל האָט זיכ פונ אונטער זיַיַנע הענט ארויסגעגליטשט.  נישט פארשטייענדיק דעמ מיינ פונ אלטערס גלעטנ אימ, אונ זעענדיק, אז אלטער, דאָס טוענדיק, איז אזוי מיט עפּעס אנדערש פארנומענ, איז מייערל אוועק אונ אלטערנ אליינ געלאָזט.  אונ אז אלטער האָט זיכ אופגעכאפּט, האָט ער נאָר געפילט דעמ אָטעמ פונ עפּעס א מינ שאָליִעכ, וועלכנ די שטוב אונטנ האָט צו אימ אהער, ארופ אויבנ, ארופגעשיקט, מיטנ מיינ אימ דעמ אָנהייב פונ איר סאָד צו אנטפּלעקנ, אָבער מער פונ קיינ אָטעמ איז אימ פונ מייערלס באזוכ טאקע ניט געבליבנ, וויַיַל פאָרט א קינד, אפ וועלכנ ס'איז ניט אויסצושטעלנ אונ וואָס איבעריקס דערופ איז זיכ ניט צו פארלאָזנ.  אונ פונ דעמלט אָנ האָט אלטער אפנ וויַיַטערדיקנ אונ אפ דער פאָרזעצונג געווארט:  ער האָט אלעמאָל פונ דעמלט אָנ – סיַיַ באטאָג סיַיַ אפדערנאכט, ווענ ער איז נאָר געווענ וואכ אונ ווענ פריַיַ פונ אלע זיַיַנע טועכצנ – אפ דער טיר געקוקט, ווארטנדיק, אז אָט, אָט וועט זיכ צו אימ נאָכ עמעצער אריַיַנשטעלנ, א מער זיכערער, א מער עלטערער, פונ וועמענ ער וועט דאָס, וואָס ער האָט באקומענ זיכ דערוווּסט פונ מייערלענ קינדערש אונ האלב-מעטושטעש – פונ יענעמ, פונעמ עלטערנ, מער קלאָר אונ אפ מער זיכער זיכ דערוויסנ.


* * *


אונ אלטער האָט זיכ אויסדערווארט.  די לאגע אינ שטוב אונטנ איז געווענ אזא, וואָס האָט שוינ בעשומויפנ קיינעמ ניט געקאָנט אויסמיַיַדנ אונ האָט גימוזט דערלאנגענ אפילע צו אלע וויַיַטסטע פונ שטוב, אפילע צו קינדער, אונ אפילע צו אזא, ווי אלטער, וועלכנ דער גוירל, וואָס האָט די שטוב פארטשעפּעט, האָט מיט א שפּיצ פליגל אויכ אימ געמוזט אָנרירנ.
אינ איינעמ א נאָענטנ טאָג פונ נאָכ מייערלס וויזיט האָט זיכ צו אימ אינ צימער באוויזנ גיטעלע, דאָס וויַיַב פונ זיַיַנ ברודער מוישע.
דאָס איז געווענ דעמלט, ווענ נעכאמקעס, מוישע מאשבערס טאָכטערס, קרענק האָט זיכ אפ פיל פארערגערט.   מע ווייסט ניט, צי איר אייגנ שלאפקיַיַט אליינ איז געגאנגענ אזוי ראש, צי ס'איז איר נאָכ עפּעס, א צווייטס, צוגעפאלנ, וואָס האָט די פארענדערונג פארורזאכט, נאָר נעכאמקע, האָט מענ געזענ, גייט איַיַנ, דאָס געשווילעכצ פונ די פיס הייבט זיכ איר ארופ העכער.  ס'פעלט איר אויס אָטעמ שוינ ניט נאָר אפ צו מאכנ עטלעכע שפּאנ אינ צימער לעבנ איר בעט, נאָר שוינ אפילע נאָר אינ בעט צו ליגנ.  מע האָט שוינ געהאט גערופנ נישט נאָר דעמ באשטענדיקנ הויז-דאָקטער, יאנאָווסקינ, נאָר צוזאמענ מיט אימ נאָכ איינעמ – איינעמ א פּאשקאָווסקינ, אויכ אזא אלטער,  ווי יענער, אויכ אזוי שטיל, אויכ מיט באקנבארדנ, אונ אויכ א פּאָליאק, וואָס יעדעס מאָל, אינ אנ ערנסטנ פאל, האָט מענ זיי געפּאָרט, זיי גערופנ אפ א קאָנסיליומ, וויַיַל זיי – די סאמע ערנסטע, די סאמע גרעסטע ווייסערס פונ שטאָט, אונ פונ זיי האָט מענ אפ הילפ אונ אפ א לעצט גוט וואָרט געווארט.
ביידע זיַיַנענ אויכ דאָס מאָל אָפּגעזעסנ לאנג אונ שטיל בא דער קראנקערס בעט.  אמאָל האָט איינער זיכ אָנגעבויגנ זי צו באטראכטנ – דאָס ליַיַב, דאָס פּאָנעמ, די פיס, אונ טיפ איר אינ די אויגנ אריַיַנצוקוקנ – אונ אנ אנדערשמאָל א צווייטער.  זיי האָבנ קיינ ציַיַט ניט געזשאלעוועט, אונ דאָס באטראכטנ, בייס דעמ איינעמ וויזיט, עטלעכע מאָל אפילע איבערגעכאזערט.  זיי האָבנ שטיל, צווישנ זיכ, פריִער אפ פּויליש, דערנאָכ נאָכ אפ לאטיינ, וועגנ כוילע זיכ דורכגערעדט.  אונ באמ אוועקגיינ, בעשאס מע האָט זיי ארויסבאגלייט צו דער טיר, אינ הויפ אונ אינ גאס אונ מע האָט געוואָלט פונ זיי א פארזיכערנדיק וואָרט הערנ, אלנפאלס, אז ס'שמעקט ניט מיט קיינ סאקאָנע, – האָבנ יענע זיכ אי אהער אי אהינ געדרייט, אי יאָ, אי ניינ, הייסט עס, אונ די פארזיכערונג טאקע פאָרט ניט געגעבנ:  דאָקטוירימ האָבנ געטאָנ אונ פארשריבנ, וואָס מע דארפ, אונ גאָט דארפ העלפנ.
מאָל דיר, דאָס האָט מענ אליינ געוווּסט...  מע האָט געזענ, אז ס'איז ניט גוט.  נאָכעמ לענטשער, נעכאמקעס מאנ, האָט פונ זייער פּויליש-ריידנ פארשטאנענ, ווי סע האלט, אונ פונעמ נישט-פארשטאנענעמ לאטיינ האָבנ זיכ שוינ אויכ די איבעריקע אָנגעשטויסנ.  אזוי, אז צוריקגייענדיק פונ באגלייטנ די דאָקטוירימ, האָט נאָכעמ צו דער שוויגער, צו גיטעלענ, א זאָג געטאָנ:
– שוויגער,  ס'איז ניט גוט, מע דארפ עפּעס זענ טאָנ.  וואָס טוט מענ? – האָט ער פארלוירנ, מיט א האלב מאנצבלש געוויינ אויסגעבראָכנ.
אליינ דער כוילע האָט שוינ אויכ זייער וויַיַט געהאלטנ – אזוי וויַיַט, אז נישט איינ מאָל האָט זי, קוקנדיק אפ אירע קינדער, זיכ צעוויינט, אונ אפילע זיכ נישט אָפּגעשטעלט פאר אזוינע ווערטער פאר איר פאָטער אונ מוטער ארויסצוברענגענ, ווי:  "טאטע"...  "מאמע"...  "אפ וועמענ לאָז איכ זיי איבער, מיַיַנע קינדער?"...
דעמלט האָט גיטעלע איינמאָל א פרימאָרגנ אפנ "פעלד" זיכ אוועקגעלאָזט מיטנעמענדיק מיט זיכ א פּאָר אָרעמע קרויוועס, איר צוהעלפנ באמ קוואָרימ-מעסטנ אונ דעמ בוימל פונ די מיַיַערל-לעמפּלעכ מיטצוברענגענ: – א סגולע די קראנקע מיט אימ אויסצושמירנ.
זי איז פריִער געקומענ אפנ קייווער פונ "לייעניו דער פרומער", וואָס צו איר פלעגנ קומענ וויַיַבער מיט די שווערסטע הערצער זיכ אויסצוריידנ אונ אויסצוּוויינענ, ווי אקאָרעס, לעמאָשל, וועלכע האָבנ שוינ לאנג נאָכ דער כאסענע קיינ קינדער ניט געהאט, אונ אויב זיי וועלנ אינגיכנ, גאָר אינגיכנ ניט געהאָלפנ ווערנ, וועט זיי דער מאנ מוזנ געבנ געט.  ס'פלעגנ קומענ צו איר מאמעס פונ קראנקע קינדער, פונ קליינע, ווי פונ גרויסע קראנקע, אונ האָבנ זיכ דאָרט אפ איר קייווער מיט קוילעס אונ גוואלדנ געריסנ.
אויכ גיטעלע האָט זיכ אָנגעוויינט – דאָרט, ווי אויכ אפ אנדערע קוואָרימ.  זי איז קימאט שוינ אָנ לאָשנ געווענ, אונ מאכמעס איר הייזערקיַיַט, אונ קעדיי די טאָכטער זאָל אפ איר ניט דערקענענ, וווּ זי איז געווענ אונ פארוואָס זי האָט דאָס קאָל אָנגעוווירנ, האָט זי געזענ דעמ גאנצנ טאָג דער טאָכטערס צימער אויסמיַיַדנ אונ זיכ צו איר ניט וויַיַזנ.
אונ אז ס'האָט ניט געהאָלפנ, אונ אז דער טאָכטער איז נאָכ אלצ ערגער געוואָרנ, האָט גיטעלע, אינ איינעמ א שאבעסצונאכטס, ווענ פונ דער טאָכטערס אלקער זיַיַנענ שוינ גאָר שלעכטע יעדיעס ארויסגעקומענ, זיכ אָנגעטאָנ, מיט זיכ מיטגענומענ די עלטערע דינסט אפ זי צו באגלייטנ, אונ איז אינ א נאָענטנ שולעכל אריַיַנ.
ס'איז שוינ געווענ שפּעטלעכ אינ אָוונט.  דאָס שולעכל איז געשטאנענ אנ איינזאמס אינ יענער גאס, וווּ ביכלאל זיַיַנענ דאָרט קיינע שולנ ניט געווענ, אויסער דעמ, פונ גאָר געמיינע באלמעלאָכעס – פונ ליכט-ציִער אונ שטריקל-דרייער, דאכט זיכ.  אנ אנדערשמאָל איז אינ אזא שולעכל, אינ אזא שפּעטער שאָ, אינ א ליאדע שאבעסצונאכטס – פּוסט, קיינער ניטאָ, אונ אליינ נאָר דער שאמעס מיט א פּאָר פארשפּעטיקטע היימלאָזע אָדער ליידיקגייער אמאָל נאָר דעמלט בא א קליינ קויטיק קאנעצל פארברענגענ.  דאָס מאָל – ניט.  דאָס מאָל איז דאָס שולעכל באלויכטנ אונ קימאט פול מיט מענטשנ געווענ.  ס'איז געווענ א שטיקל יאָנטעוו.  מע איז אלע, א היפּשע פּאָר מיניונימ, ארומ איינעמ א טיש, וואָס אינ מיַיַרעוו-זיַיַט, געזעסנ אונ געשטאנענ, וווּ דאָרט, באמ טיש, האָט איינער א ייִד – א מינ כאזנ אָדער אנ אנדערער ווער, – עפּעס פאר זיכ מינט-אונ-פעדער געהאט אונ אינ עפּעס א פּינקעס אריַיַנגעשריבנ.
ס'איז געווענ א שלעכטע ציַיַט אונ א הונגער-יאָר דאָס יאָר, אונ באזונדערס, פארשטענדלעכ, שלעכט פאר באלמעלאָכעס.  אונ גאָר באזונדערס, נאָכ פאר אזוינע,  וואָס ווענ אפילע די ציַיַט איז גוט, איז אויכ דער באדארפ אינ זיי ניט גוואלטיק, ביפראט, אז ניט גוט,  באגייט מענ זיכ שוינ אוואדע אונ גאָר אינגאנצנ אָנ זיי.  אונ אינ אזוינע ציַיַטנ בליַיַבט פאר אזוינע סאָרטנ באלמעלאָכעס – פאר אָרעמע, אוועקגעשטויסענע, וואָס קיינער קוקט זיכ ניט אומ אפ זיי, וויַיַל זיי האָבנ קיינ שומ אָנזענ אונ באטרעפ אינ שטאָט ביכלאל, אונ נישט צווישנ אייגענע, צווישנ באלמעלאָכעס האָרעפּאשניקעס אפילע, – בליַיַבט פאר זיי דעמלט נאָר איינס:  זיכ צוזאמענקליַיַבנ, א "כעוורע" גרינדנ, וווּ יעדער מיטגליד, יעדער כעוורע-מאנ זאָל אינ א שלעכטער ציַיַט פונ דעמ צוזאמענגעקליבענעמ מיטגליד-אָפּצאָל קאָנענ באקומענ אמאָל אויסגעליענ א קערבל אפ שאבעס, אָדער עטלעכע גראָשנ אפ ברויט אמאָל אויכ אפ אינמיטנ דער וואָכ.  אונ וווּ גרינדנ זיכ אזוינע כעוורעס? – געוויינלעכ, אינ שול, געוויינלעכ, אינ א פריַיַענ שאבעסצונאכטס, ווענ כעוורע-ליַיַט זיַיַנענ ניט פארנומענ, אויסגערוט פונעמ שאבעס, אונ וווּ שטענדיק געפינט זיכ שוינ א ייִד דערופ, ער זאָל פאר אלעמענ מיט פיינ-געקסיוועטע אויסיִעס דעמ פּינקעס אָנשריַיַבנ, פריִער די שאר-בלאט, דערנאָכ די טאקאָנעס – אלצ, ווי דער נוסעכ פונ פּינקאָסימ פאָדערט:  מיט פייגעלעכ אפ פאָדער-בלאט געמאָלט, אָדער מיט צוויי הענט, וואָס דריקנ זיכ איינס דאָס אנדערע אפ ברודערשאפט אונ אפ א סימענ, אז איינס דאָס אנדערע זאָגנ צו זיכ צו שטיצנ.
אויכ דאָס מאָל איז אזא ייִד שוינ באמ אויספארטיקנ דעמ פּינקעס אונ באמ אריַיַנשריַיַבנ די נעמענ פונ די כעוורע-ליַיַט געזעסנ – א פארטראָגענער, שטארק-באשעפטיקטער מיט די פארשייד-קאָלירטע טינטנ אונ פּענעס לעבנ אימ.  אונ ארומ אימ, איבער זיַיַנ קאָפּ, האָבנ ייִדנ-באלמעלאָכעס די העלדזער אונ קערפּערס געשטרעקט, דעמ פאָלקס-קינסטלער בא זיַיַנ מעלאָכע צו זענ, אונ אז אויכ דערנאָכ, ווענ אלצ וועט שוינ פארטיק זיַיַנ, אונ מע וועט זיי רופנ, זיי זאָלנ זייערע כסימעס – ווער סע קאָנ, – אוועקלייגנ.
ס'איז געווענ א ביסל טומלדיק אונ אופגעלייגט, ווי ביכלאל אינ אזוינע מאָמענטנ, ווענ מענטשנ ווארטנ גוטס אונ טויוועס פונ א זאכ, וועלכע זיי האָבנ אונ מיט איינ דייע פארטראכט אונ פירגענומענ, אונ וווּ אפילע, ווענ קאפּצאָנימ, ווי דאָרט, דעמלט, לייגנ זיכ צונויפ מיטנ לעצט – מיטנ קאפּצנ – וואָס זיי האָבנ...
אָט דעמלט האָט זיכ גיטעלע מיט איר דינסט באוויזנ.  ס'האָט זי צוערשט קיינער ניט באמערקט.  נאָר אז גיטעלע איז גליַיַכ צו צומ אָרנקוידעש, אונ נישט אָנפרעגנדיק זיכ בא קיינעמ, ווי ס'פירט זיכ אינ אזוינע פאלנ, דעמ פּאָרויכעס ראשיק א פארנעמ געטאָנ, אונ זיכ אוועקגעשטעלט, אונ ארויס מיטנ ערשטנ קאָל פאר די טוירעס, וואָס פונ אינווייניק, אינ אָרנקוידעש, – אָט דעמלט האָבנ אלע מיטאמאָל די קאפּ פונ מיַיַרעוו-זיַיַט צו מיזרעכ אויסגעקערעוועט אונ גליַיַכ דערזענ:
עפּעס צוויי וויַיַבער האָבנ זיכ אינ שול באוויזנ.  איינע – וויַיַזט אויס, א דינסט – איז בא דער זיַיַט געבליבנ, אונ איז, אפּאָנעמ, נאָר צומ באלייטנ מיטגענומענ געוואָרנ, אונ די צווייטע, וואָס די נויט איז אירע, איז פארנ אָרנקוידעש אונ פאר די טוירעס טיַיַנענ געקומענ.
מע האָט גליַיַכ זיכ אויכ דערוווּסט, ווער די נויטבאדערפטיקע איז.  אז דאָס איז גיטעלע, די גרויס-באוווּסטע פונ יענער גאס, וווּ איר מאנ האָט דעמ באוווּסטנ פּריצישנ הויפ געהאט, וווּהינ זומער, אלע שאבעס, פלעגט די גאנצע שטאָט, באזונדערס די איַיַנוווינער פונ יענע גאס, אהינ, אינ יענעמ הויפ, קומענ טרינקענ וואסער פונעמ הויפס קאלטער קרענעצע;  אונ וואָס בייסנ טרינקענ האָט מענ שוינ אויכ געכאפּט א קוק אפ דער שטוב, אפ דער גוואלדיקער גווירישער הארכאָווע, אפנ געפלאסטערטנ הויפ, אפ די קאמערנ אונ שטאלנ, אונ אפנ סאָד, וועלכער איז אפ א שלאָס געווענ פארשלאָסנ;  אונ אלע אויגנ דערביַיַ זיַיַנענ געווענ פול מיט קינע, אונ אָרעמעליַיַט דערביַיַ האָבנ געזיפצט, זיכ אפילע ניט קענענדיק ווינטשעווענ אזוינס.  איצט האָט מענ דערזענ, אז דאָס איז זי, גיטעלע, די באוווּסטע גווירנטע, דאָס וויַיַב פונעמ באוווּסטנ גוויר,  פונ מוישע מאשבער, אהער, ווי ס'וויַיַזט אויס, מיט א צאָרע אויסצוּוויינענ געקומענ.
מע איז שטיל געבליבנ.  מע האָט די ארבעט באמ פּינקעס,  אונ אויכ די געשפּרעכנ איבערגעריסנ, ווי טאָמעד ס'פירט זיכ, ווענ א פרוי קומט אינ דער מאנצבלשער שול אריַיַנ בעטנ, וואָס ווענ אפילע אינ סאמע מיטנ דאוונענ, אונ ווענ זי קומט צו די סאמע פרימסטע אפילע, ריַיַסט מענ איבער אפנ האלבנ וואָרט, אונ מע ווארט אויס, ביז יענע, די פרוי, וועט איר הויכ-גוואלדיק געשריי אונ געבעט ארויסגעבנ אונ פארענדיקנ.
אזוי אויכ איצט.  דער אוילעמ האָט געשוויגנ, אונ פונ דער טיפ פונ אָרנקוידעש ארויס, וווּהינ גיטעלע איז צוגעפאלנ מיטנ קאָפּ, האָט זיכ דערהערט א יאָמערלעכ געוויינ פונ א מוטער, וואָס קענ בעשומויפנ ניט פּויעלנ אונ ניט דערלאָזנ דעמ געדאנק, אז זי דארפ זיכ שיידנ מיט איר בעסטנ, מיט איר ליבסטנ – מיט א קינד, אונ נאָכ וואָס פאר א קינד – שוינ אליינ א גרויסע, א דערוואקסענע, שוינ אליינ א מוטער פונ קינדער.
גיטעלע האָט איצט פארנ אָרנקוידעש געטיַיַנעט עפשער נאָכ מער, ווי פריִער מיט אייניקע טעג פאר די קוואָרימ אפנ "פעלד".  אָרעמע ייִדנ באלמעלאָכעס האָבנ, נאטירלעכ, באדויערט, כאָטש, צוריק גערעדט, האָט זיכ יעדער איינער דערמאָנט,  אז בא אימ, ווענ אזא זאכ מאכט זיכ – א קינד איז קראנק, א וויַיַב, אָדער אנ אנדערער ווער – איז אפילע דאָס קומענ בעטנ אינ שול, כאָטש די שול איז פאר אלעמענ אלציינס פריַיַ אונ צוטריטלעכ, איז דאָכ גאָר אנ אנדערש אונ ניט אזא, ווי דאָ איצט, בא גיטעלענ, וועלכע איז געקומענ, ווי צו זיכ, ווי צו גאָר אנ אייגענעמ:  אויכ איצט דאָ מיט א מינ גווירישער ברייט, ווי, ערשטנס, מיט א דינסט אפ זי  צו באלייטנ, אונ אפילע אויכ די טיַיַנעס צו גאָט אליינ – אזוינע,  אונ מיט אזא שטעל, גליַיַכ ער איז איר מער מעכוּיעוו, ווי אנדערע.
ייִדנ באלעבאטימ האָבנ, נאטירלעכ, ניט מעקאנע געווענ;  נאָר אפילע אויכ אינ אזא-אָ צאָרע-ציַיַט האָט זיכ בא זיי געבעטנ דער פארגליַיַכ מיט א גוויר, אונ דער פארגליַיַכ האָט זיכ, אפילע איצט,  ניט באקומענ צו זייער גונסטנ.  וויַיַל באלד נאָכנ געוויינ האָט גיטעלע צוגערופנ דעמ שאמעס אונ אימ געגעבנ אפ ליכט אונ גאז – דאָס, וואָס זיי, די אָרעמע,  קאָנענ ניט.  זי האָט אפ דער שול אונ דעמ שאמעס אליינ עפּעס געשאָנקענ, מע זאָל, הייסט עס, איר כוילע אינ זינענ האָבנ באמ דאוונענ.  זי האָט אויכ פארנ אוועקגיינ די פארזאמלטע אפ מאשקע געשפּענדעט, אז אויכ זיי, איצט, ווענ ס'איז בא זיי אופגעלייגט אונ זיי גייענ טאָנ א מיצווע-זאכ, ווי גרינדנ א כעוורע, איז אז זיי וועלנ טרינקענ לעקאָוועד דער גרינדונג, זאָלנ זיי אויכ פאר איר טאָכטערס געזונט טרינקענ אונ איר א רעפוע-שליימע ווינטשנ.
מע האָט איר, נאטירלעכ, צוגעזאָגט, אונ גערנ דאָס געשפּענדעטע אונגענומענ.  אונ דעמלט,  אז גיטעלע האָט דאָס אלצ פארענדיקט, האָט זי די דינסט מיט זיכ מיטגערופנ, אונ מיט איר פונ שול אוועק.  אונ אפנ וועג גייענדיק,  שוינ א ביסל אנ אופגעמוטערטע אונ בארויִקטע, ווי טאָמעד נאָכ א געוויינ, ווענ די האָפענונג שטארקט זיכ אונ דאָס געמיט ווערט געלינדערט, איז איר אויכ אפנ געדאנק א מינ לינדערונג געקומענ, אונ זי האָט זיכ דערמאָנט, אז אינ אזא-אָ ציַיַט האָט זי, דאכט זיכ, אכוצ די, פאר וועמענ זי האָט היַיַנט אונ די לעצטע טעג געבעטנ, אויכ נאָכ עפּעס עמעצנ, פאר וועמענ זי וואָלט געקאָנט דאָס הארצ אויסגיסנ אונ זיכ פארגרינגערנ.  דאָס איז אלטער – יענער, וועלכער איז, דאכט זיכ, אזוי וויַיַט אונ פונ מענטשנ ארויסגענומענ, אָבער אינ דער זעלבער ציַיַט אזוי נאָענט, ווי אנ אייגנ קינד, אָדער ווי א מינ הייליקער, פאר וועמענ מע קאָנ אלצ, ביז א מינדסט, אויסלייגנ, ניט ווארטנדיק אפילע אפ קיינ ענטפער פונ אימ, וויַיַל אליינ יענעמס אויער אונ געהער איז גענוג...  אונ יאָ, אונ אלנפאלס, דארפ מענ דאָס אינ זינענ האָבנ – האָט זיכ גיטעלע געזאָגט, צו דער שטוב צוקומענדיק.
אונ ווירקלעכ:  אז אינ אייניקע טעג ארומ שפּעטער, אז די שטוב האָט ניט אופגעהערט שמעקנ מיט רעפועס אונ מיט ערעוו-וויזיטנ אונ נאָכ-וויזיטנ פונ דאָקטוירימ,  אונ אז אינ דער זעלבער ציַיַט זיַיַנענ אויכ פונ געשעפט די מאנצבלענ אלע טאָג וואָס אמאָל מער פארפינצטערטער אהיימ געקומענ, האָט זיכ איינמאָל גיטעלע אינ איר פארטראכטנ לינדנ געדאנק דערמאָנט, אונ איז פּאמעלעכ-פּאמעלעכ דורכ די טרעפּ, וואָס פירנ פונ קיכ צו אלטערנ אינ אייבערשטיבל, ארופ.
שוינ גייענדיק אפ די טרעפּ, האָט מענ געקאָנט באמערקנ, אז גיטעלע גייט איצט ניט, ווי צו קיינ איר גליַיַכנ, דה. ניט צו אזא, צו וועלכנ,  אז מע האָט אנ איניענ אונ אז מע לאָזט זיכ גיינ צו יענעמ, איז אז מע קומט שוינ נאָענט צו פאר דער טיר, האלט מענ שוינ דעמ איניענ אינ קאָפּ אונ מע טוט זיכ די געדאנקענ אונ די ווערטער, מיט וועלכע מע דארפ זיכ ווענדנ צו יענעמ, אויססיידערנ אונ אינ אָרדענונג ברענגענ.  ניינ.  גיטעלע איז דעריקער איצט נאָר מיט אירע נויטנ פארנומענ געווענ, אָבער וווּהינ די פיס אירע האָבנ זי געפירט, האָט זי קימאט ניט געוווּסט. געוווּסט נאָר, אז, דאכט זיכ, צו אלטערנ פירנ זיי זי, אָבער וואָס זי וועט דאָרטנ טאָנ, וואָס זאָגנ, אונ ווי זיכ פירנ אונ האלטנ – האָט זי וויַיַטער ניט געוווּסט.
אז זי איז אריַיַנ, האָט זיכ אלטער דערשראָקנ אונ פארלוירנ.  וויַיַל צו דעמ, אז גרויסע אונ דערוואקסענע זאָלנ אריבערטרעטנ זיַיַנ שוועל, איז ער דאָכ ניט געוווינט געווענ, ביפראט גיטעלע, זיַיַנ ברודער מוישעס וויַיַב, וואָס ער האָט פארשטאנענ, אז אויכ זי אליינ האָט זיכ שוינ מאטריִעכ געווענ אהער, צו אימ, ארופגיינ, איז האָט זי דאָכ שוינ געוויס גאָר-גאָר אנ ערנסטער איניענ ארופגעבראכט – אזא, וואָס אָדער פאר אימ, אָדער פאר איר זייער וויכטיק.  אונ דאָס האָט אימ אינ פארלעגנהיַיַט  געבראכט, אונ ער האָט זיכ, ווי אנ אומדערפארענער אונ נישט-געוווינטער צו אזוינע באזוכנ, מיט א קליינ ביסל שרעק אונ מיט א גרויסער פּאָרציע אומזיכערקיַיַט צו אימ געגרייט..
גיטעלע, ווידער, אז זי האָט נאָר זיַיַנ שוועל אריבערגעטראָטנ, אונ דערזעענדיק אימ,  צוליב וועמענ,  אייגנטלעכ, זי האָט זיכ אהער ארופגעהויבנ – אלטערנ, איז אזויווי ביז פריִער א מינוט האָט זי, ווי געזאָגט, פונ אימ ניט געקלערט, האָט זי אָבער איצט, אימ שוינ האָבנדיק פאר די אויגנ, א געוויסע שטעלונג געמוזט צו אימ נעמענ, קעדיי צו קענענ ארויס מיט דעמ, וואָס זי האָט אינ זינענ געהאט אונ בענעגייע אימ פארטראכט. זי האָט אפ אימ טייקעפ א קוק געטאָנ, אונ כאָטש איצט איז ער געווענ בעסער געקליידט, כאָטש ער האָט אויכ פיל בעסער אויסגעזענ, האָט זי אָבער דאָכ אפ אימ,  ווי אפ איינעמ, וואָס ניט פונ ייִשעוו, געקוקט, אונ אזוי אימ טאקע אָנגענומענ:  פאר א קינד, אָדער פאר א האלבנ הייליקנ טאמ, וואָס דאָס אָבער שטערט ניט, נאָר פארקערט, העלפט נאָכ, דאפקע צו אזא מיט דעמ, וואָס זי איז געקומענ, זיכ צו ווענדנ, אונ ארויסצוברענגענ אונ אויסדערציילנ אזוינע זאכנ, וואָס ווענ ניט פאר אזא, – ניט פאר קיינ קינד, ניט פאר קיינ האלבנ טאמ, נאָר פאר א געזונטנ, קלאָרנ אונ פארשטאנדיקנ – ברענגט מענ קיינמאָל ניט ארויס אזוינס.
זי האָט אימ גליַיַכ א זאָג געטאָנ אָנ שומ האקדאָמעס, גליַיַכ ווי מיט אזוינע זיַיַנענ איבעריקע ווערטער איבעריק אונ מע קאָנ פאר זיי אָנ שומ פאָרעדעס צומ איניענ צוטרעטנ, – זי האָט אימ גליַיַכ א זאָג געטאָנ:
– דו, אלטער, וואָס... – נאָר דאָ האָט זי זיכ פארהאקט, נישט וויסנדיק, וואָס "וואָס", אונ דערזעענדיק פאר זיכ, עמעס טאקע, א ביסל א דערשראָקענעמ אונ פארלוירענעמ, אָבער פאָרט שוינ א מענטש מיט פארשטאנד אונ זינ אינ בליק, וואָס פאָדערט צו זיכ כאָטש די מינדסטע מאָס אכטונג אונ אופמערקזאמקיַיַט, אונ וואָס די ווערטער, וואָס ווערנ פאר יענעמ געזאָגט דארפנ, אלקאָלפּאָנעמ, מיט זינ געזאָגט ווערנ, – האָט זי זיכ דערומ א וויַיַלע פארלוירנ, גיטעלע;  אָבער באלד האָט זי זיכ געכאפּט, אונ מיטנ זעלבנ געפיל, מיט וועלכנ זי איז ארופגעקומענ, אונ מיט דער זעלבער באציִונג, ווי צו א קינד, ווי זי איז די ערשטע מינוטנ צוגעגאנגענ צו אימ – גענוי מיטנ זעלבנ, ווידער, האָט זי איר אָנהייב פראגע איצט פאָרגעזעצט:  אינגאנצנ אָפנ, אינגאנצנ הויל, אינגאנצנ אָפּגענאקעט, ווי מע זאָגט פאָרט אמאָל נאָר פאר א טאמ, אָדער פאר א האלבנ הייליקנ:
– דו, אלטער, – האָט זי אימ געזאָגט, – וואָס ביסט אונדז אנ אייגענער, אונ וואָס מיר האָבנ מיט דיר אזויפיל צו טאָנ געהאט, ביז מיר האָבנ דיכ ארופדערצויגנ ביז צו דער איצטיקער שטופע;  דו, וואָס זיצט זיכ דאָ אויבנ, ווייסט נישט פונ גאָרנישט, אונ אלצ ווערט דיר ארופגעבראכט, ווי א פויגל אינ שטיַיַג, וואָלסט איצט געמעגט פאר אונדזער הויזגעזינד זיכ איַיַנשטעלנ, פאר אונדז בעטנ, וויַיַל מיר אונטנ ברענענ, מיר אונטנ גייענ אונטער, דו הערסט, אלטער?
– דו ווייסט ניט?  פארשטייסט ניט?  וויַיַל דו ביסט א קינד אונ פונ דער וועלט ארויסגענומענ.  אָבער דו דארפסט וויסנ, ריישיס, אז אונדזער נעכאמקע קאָנ אונדז, כאָלילע, גאָר אינגיכנ פונ דער וועלט גיינ אונ פארשניטנ ווערנ פאר דער ציַיַט;  צווייטנס, אז די געשעפטנ אונדזערע (– "דו ווייסט, אלטער, וואָס ס'הייסט "געשעפטנ", – האָט זי אינמיטנ די רייד אריַיַנגעשטעלט א פראגע, ווי נישט זיכער זיַיַענדיק, אז אָט דאָס וואָרט איז קלאָר אונ באדיַיַטונגפול פאר אלטערנ...), אז אונדזערע געשעפטנ זיַיַנענ אזוי שאָפל, אז באלד ווערנ מיר, מעגלעכ, מוזנ מיט אלעמ אונדזערנ זיכ שיידנ, ווי מיט די געשעפטנ אליינ, אונ ווי אויכ מיט דער שטוב – מיר אונטנ אונ דו אויבנ. – דו הערסט, אלטער?
אונ דאָ האָט זיכ גיטעלע שטיל צעוויינט – נישט פאר אלטערנ, ווי ס'איז צו זענ געווענ, נאָר פאר זיכ אליינ, וויַיַל פונ אלטערנ, האָט מענ ווידער געזענ, האָט זי, אויסער זיַיַנ אומשולד, אפ מער גאָרנישט ניט געווארט:  ניט געווארט, ער זאָל זי טרייסטנ, ווי פונ אנ אנדערנ, א געוויינלעכ-געזונטנ, נאָענטנ, ווי אויכ ניט געווארט, ער זאָל מיט איר גלאט א שמועס פארפירנ אונ אזויערנאָכ איר דאָס הארצ אויסריידנ.  ניינ.  זי האָט געוויינט, וויַיַל ס'האָט זיכ איר געוויינט, נישט קוקנדיק אפילע אפ דעמ, וואָס זיצט, אָדער שטייט פאר איר, נאָר גליַיַכ זי וואָלט געווענ אליינ אינ צימער, אונ גליַיַכ זי וואָלט פאר די הוילע, שטומע ווענט געוויינט.
אלטער איז געשטאנענ ווי אָנ הענט אונ אָנ לאָשנ. נישט ער האָט געהאט מיט וואָס זי צו טרייסטנ, נישט ס'האָט אימ קיינ מוט געקלעקט אונ אויכ נישט קיינ רעגילעס דערצו, ווי בא אנדערע אינ אזוינע מאָמענטנ, ווענ מע דארפ א צווייטנ אינ א צאָרע פארגרינגערנ.  דערופ איז ער נאָכ בעעמעס אומבאהאָלפנ אונ וויַיַט פונ ייִשעוו געווענ.  ער האָט גאָרנישט ניט געזאָגט, האָט אויסגעזענ בלאס אונ געשטאנענ אזוי, גליַיַכ ער וואָלט דעמ קאָפּ אונ די אויגנ נישט געהאט וווּהינ אהינצוטאָנ.
אונ אז גיטעלע האָט זיכ אינ דער שטיל אויסגעוויינט, האָט זי ווידער שטיל, פונ איר בענקל, אפ וועלכנ זי האָט זיכ צומ אָנהייב געהאט אראָפּגעלאָזט, אופגעהויבנ אונ פארנ אוועקגיינ שוינ צו אלטערנ גלאט אזוי א פּאָר ווערטער געלאָזט פאלנ, וואָס זיַיַנענ שיַיַעכ אימ אליינ – זיַיַנ פילנ זיכ אונ וואָס סע פעלט אימ:
– ווי גייט עס אימ?  וואָס פעלט אימ?  זאָל ער זאָגנ, וואָס ער דארפ, וועט מענ אימ זענ ארופשיקנ...
זי איז אראָפּ.
אונ דאָ איז שוינ אלטערנ געגעבנ געווענ אפ גאָר א קלאָרנ אויפנ דאָס, וואָס ער האָט פריִער פונ מייערלענ נאָכ אומקלאָר באקומענ – די ריכטיקע סיבע, פארוואָס אלע זעענ די לעצטע ציַיַט אזוי אויס, ווי אויכ דאָס, פארוואָס זיַיַנ ברודער מוישע האָט אפילע וועגנ אזא זאכ, ווי וועגנ וועלכער ער האָט מיט אימ אינ יענעמ געוויסנ אפדערנאכט דעמ געוויסנ געשפּרעכ געהאט, איצט געזענ מיט אימ אויסמיַיַדנ צו ריידנ.
ס'איז אימ, אויסער דעמ, אויכ קלאָר געוואָרנ, אז דער שטוב-גוירל דארפ אינגיכנ, גאָר אינגיכנ אויכ אימ ערגעצ מיט א פליגל-שפּיצ אָנרירנ אונ אפ אימ זיַיַנ שאָטנ לאָזנ פאלנ. ווענ אונ וויִאזוי – האָט ער ניט געוווּסט. נאָר א פאָרגעפיל האָט אימ געזאָגט, אז מיט גיטעלעס וויזיט זיַיַנענ די וויזיטנ ניט אויסגעשעפּט אונ ניט געענדיקט, אז אירער איז אימ ניט דער לעצטער, אונ אז נאָכ אימ דארפ נאָכ קומענ עפּעס אזוינס, וואָס וועט אימ אינ סאמע רעכטנ אָנטיילנעמענדיקנ שטוב-קאָכ אריַיַנציִענ אונ אימ שוינ ניט לאָזנ מער פונוויַיַטנ...  ווענ דאָס וועט פאָרקומענ? – האָט ער וויַיַטער ניט געוווּסט, נאָר פונ יענעמ מאָמענט אָנ האָט ער זיכ ווי גענומענ דערצו גרייטנ.  אונ ריכטיק, אינ א קורצ שטיקל ציַיַט ארומ האָט דאָס געטראָפנ, ווענ איינער, שוינ גאָר א נאָענטער זיַיַנער – דאָס איז געווענ אליינ טאקע זיַיַנ ברודער מוישע – איז אימ מיטנ דריטנ וויזיט געקומענ באפוילנ.


* * *


ס'איז געשענ גאָר אינגיכנ. ס'האָט איינמאָל, סאמע אינ יענער ציַיַט, ווענ אלעמענס קעפּ זיַיַנענ געווענ אזוי פארטראָגנ, די עלטערע דינסט אינ עסשטוב זיכ אריַיַנגעשטעלט.  מע האָט געזענ, אז ס'איז ניט צוליב קיינ קיכ-אונ דינסט-איניענ.  זי האָט, צוליב איצטיקנ אריַיַנקומענ, אפילע אָנגעטאָנ די שאבעסדיקע פאטשיילע אפנ קאָפּ, ווי ס'טוענ דינסטנ אינמיטנ דער וואָכ, נאָר ווענ זיי קומענ אָנ אפ א ניַיַ "אָרט", צו ניַיַע באלעבאטימ, אָדער, פארקערט, ווענ זיי גייענ אוועק אונ זיי געזעגענענ זיכ מיטנ "אָרט".  זי האָט דאָס קליינע שטיקל וועג, גייענדיק פונ דער קיכ אינ עסצימער, א ביסל א פארשעמטע אונ אנ אומזיכערע, מיט אנ עק פאטשיילע די אייבערשטע ליפּ געווישט, גליַיַכ זי וואָלט געגאנגענ אינ גאָר אנ ערנסטער שליכעס, אָדער אפ אזא אונטערנעמונג,  וואָס איז ניט פאר איר דאָס אויסצופירנ אונ ארויסצוברענגענ.  דאָכ איז זי געגאנגענ, וויַיַל, ווי ס'וויַיַזט אויס, האָט זי דער געוויסנ געביסנ אונ ניט געלאָזט פארשוויַיַגנ אזא זאכ, וואָס לויט אירע פרומלעכ-שטייגערשע איבערציַיַגונגענ, האָט זי דאָס געמוזט ארויסגעבנ.
זי איז געקומענ צו גיטעלענ, וועלכע איז גראָד דעמלט געווענ אליינ אינ צימער, אונ נאָכ לאנגער קווענקלעניש, נאָכנ האלבנ שטומלאָשנ אונ ליַיַטישנ ווישנ זיכ מיטנ עק טיכל די פארשוויצטע אייבערשטע ליפּ, האָט זי א זאָג געטאָנ.
– באלעבאָסטע, זאָלט איר מיר מויכל זיַיַנ...  נאָר כ'האָב איַיַכ געוואָלט זאָגנ, אז ס'איז ניט רעכט, וואָס אונדזער מויד, די גנעסיע, שלאָפט מיט מיר אינ קיכ...
– וואָס? – האָט גיטעלע ניט פארשטאנענ, וויַיַל דער קאָפּ איז איר מיט עפּעס אנדערש אונ פיל בילכערס געווענ פארנומענ, – וואָס האָסטו געוואָלט?
– כ'האָב געוואָלט זאָגנ, באלעבאָסטע, אז ס'איז ניט רעכט, וואָס יענע, די מויד אונדזערע, שלאָפט מיט מיר אינ קיכ, – האָט זי ווידער אירע ערשטע רייד אונ ווענדונג איבערגעכאזערט.
– וואָס זי שלאָפט אינ קיכ, זאָגסטו?  איז וווּ דענ זאָל זי שלאָפנ?  אינ זאל?
– ניינ, כ'מיינ ניט, כ'זאָג נאָר... – האָט יענע גענומענ שטאמלענ, נישט וויסנדיק,  וויִאזוי צו איר זיכ צוצוטרעטנ.
– וואָס עפּעס פּלוצעמ?  וואָס איז געשענ? – האָט גיטעלע זי איבערגעפרעגט, אונ ווי איר העלפנדיק פונעמ שטאמלעניש אפנ גליַיַכנ וועג ארופ.
– ס'איז געשענ, באלעבאָסטע, דאָס, וואָס אלטער, איַיַער אלטער, דרייט זיכ די לעצטע ציַיַט ארומ שוינ עפּעס צופיל איבעריקס באנאכט אינ קיכ...  צוליב מיר דרייט ער זיכ געוויס ניט...  איז מיסטאמ צוליב איר, צוליב דער מויד...
– וואָס?! – האָט גיטעלע א געשריי געטאָנ, זיכ פונ אָרט, פונ איר בענקל, וווּ זי איז געזעסנ, זיכ א הייב געטאָנ אונ אפ יענער אזא קוק געטאָנ, אזש בא דער דינסט האָבנ די הענט אָפּגענומענ, אונ זי האָט שוינ באלד עפשער כאראָטע געהאט, וואָס זי האָט זיכ גאָר אונטערגענומענ אונ האָט ניט איַיַנגעהאלטנ איר געוויסנ אינ בוזעמ.
– יאָ, באלעבאָסטע, – האָט זי, וויבאלד שוינ אָנגעהויבנ, זיכ דאָכ וויַיַטער איַיַנגעשטעלט, – כ'האָב דאָס איַיַכ געמוזט זאָגנ, וויַיַל איר זענט דאָכ אנ אייגענע...  דארפט איר עס וויסנ, וויַיַל ס'קאָנ דאָ עפּעס געשענ...  אונ גאָרניט ליַיַטיש.
גיטעלע האָט דאָ גליַיַכ דערזענ, אז יענער האָט דאָס איַיַנשטעלעניש פיל מי געקאָסט, ביז זי איז צו איר מיט דער שליכעס געקומענ, אונ זי האָט דערומ פארשטאנענ, אז דאָס, וואָס יענע זאָגט איר דאָ, איז שוינ געוויס ניט אויסגעטראכט, נישט קיינ אויסוויַיַזעניש, נאָר א זאכ א זיכערע, אונ מיסטאמ איז זי אויכ א שטיק איידעס געווענ דערפונ.  אזוי, אז ווי גיטעלענ איז ניט שווער געווענ אזוינס פונ א פרעמדנ, פונ א דינסט, דאָס צו הערנ, האָט זי זיכ דאָכ געלאָזט ריידנ, אונ ווי נישט פארשעמט איר פּאָנעמ איז נישט געווענ אראָפּגעלאָזט צו דער ערד, נישט קאָנענדיק קוקנ דער דינסט אינ די אויגנ, בעשאס יענע דערציילט איר גאָר אזוינס, דאָכ האָט איר אויער, ווילנדיק, צי ניט ווילנדיק, באנומענ אלצ, וואָס זי האָט געהאלטנ פאר איר כויוו צו הערנ – טאקע ביזנ סאָפ, אונ ביז זי וועט זיכ ניט איבערציַיַגנ אינ דער גאנצער ריכטיקיַיַט פונעמ דערציילטנ: – ניינ!  ס'איז ניט קיינ רעכילעס, נישט אויסגעטראכט, ווי ס'איז ארויסצוזענ, טאקע הוילער אונ ריינער עמעס.
די דינסט האָט איר דעמלט אפ האלב וויַיַבער-לאָשנ, ווי א פרוי א פרוי, אָנפארטרוילעכ אפילע דערציילט וועגנ אייניקע גאָר אומאנגענעמע פּראָטימ, וואָס פונ זיי האָט גיטעלע נאָכ מער דאָס פּאָנעמ אראָפּגעלאָזט אונ נאָכ מער פארשעמט דער דינסט אינ די אויגנ נישט געקאָנט קוקנ.  נאָר באלד דערנאָכ, אז זי האָט אלצ, וואָס געהער, זיכ דערוווּסט, אונ אינ דער ריכטיקיַיַט פונעמ זיכ-דערוווּסטנ שוינ מער קיינ צווייפלענ נישט געהאט, אזוי האָט זי זיכ נאָכאמאָל פונ איר בענקל אופגעכאפּט, אונ מיטאמאָל, איַיַלנדיק, אפגיכ, אז יענע, די דינסט,  זאָל איר פארלוירנקיַיַט אונ איר געשלאָגענעמ שטאָלצ ניט באמערקנ, איר א זאָג געטאָנ: 
– נו, גוט...  גיי, גיי...  מע וועט שוינ זענ טאָנ, וואָס מע דארפ...
– יאָ, – האָט דאָ גיטעלע צוגעגעבנ, – אונ געדענק:  מער מיט קיינעמ וועגנ דעמ ניט ריידנ, מער פאר קיינעמ קיינ וואָרט דערפונ.  זי הערט, די דינסט?
– אוואדע הערט זי!  וואָס זשע, זי פארשטייט ניט?  זי זאָגט נאָר, אז די מויד דארפ דאָרט ניט שלאָפנ, – האָט זי נאָכאמאָל איר וואָרענונג איבערגעכאזערט, – מע קאָנ זי לייגנ אינ עסצימער, מע קאָנ זי לייגנ, וווּ מע וויל, אבי ניט דאָרט, – האָט די דינסט שוינ פעסטער, מער היימישער אונ מער זיכ דערלויבנדיקער א זאָג געטאָנ, קעדיי גיטעלענ צו בארויִקנ, מאכמעס זי האָט געזענ, אז די ניַיַס, וואָס זי האָט איצט אינ שטוב אריַיַנגעבראכט,  האָט אפ גיטעלענ א דערדריקנדיקנ איַיַנדרוק געמאכט.
– גוט, גוט, – האָט גיטעלע געזאָגט צעטומלט, – גיי, גיי, מע וועט שוינ זענ באטראכטנ.
גיטעלע האָט דאָס מאָל ניט געזאמט, אונ ניט געקוקט דערופ, וואָס זי איז גאָר וויַיַט באלנ געווענ איר מוישענ, צו אלעמ אומנאכעסדיקנ פונ פאר דער לעצטער ציַיַט, אימ נאָכ איינעמ אנ אומנאכעס, אוביפראט אזא, פארשאפנ אונ אריַיַנברענגענ, האָט זי דאָכ בא זיכ די זאכ אפ לאנג ניט אויסבאהאלטנ אונ איז גליַיַכ מיט דעמ פאר אימ ארויס.
זי האָט אימ טאקע דעמ זעלבנ טאָג, ווי נאָר ער איז אהיימ געקומענ, אפ א וויַיַלע אינ זייער אלקער אָפּגערופנ, אונ גליַיַכ נאָר, ווי ביידע האָבנ די שוועל אהינ אריבערגעטראָטנ אונ דאָרט אליינ געבליבנ, אזוי האָט זי אימ די ניַיַס איבערגעגעבנ, אונ דערביַיַ מיט אומרו אונ מוירע אפ אימ א קוק געטאָנ צו זענ, ווי ער וועט דאָס באנעמענ, וואָס ער וועט איר אייצענ פאָרצונעמענ, אָדער וואָס ער אליינ וועט דאָ זענ עפּעס טאָנ.
מוישע מאשבער האָט, דאָס דערהערנדיק, זיכ א כאפּ געטאָנ ווי אָפּגעבריט;  אונ ווי אלצ, וואָס ער האָט די לעצטע ציַיַט געטאָנ,  אונ וואָס מע האָט געזענ, אז ס'איז וויַיַט פונ באטראכטקיַיַט אונ פונ איבעריקנ ייִשעוו-האדאס, ווי ס'פּאסט פאר אזא, ווי מוישע, אזוי האָט ער אויכ דאָס מאָל בענעגייע אלטערס איניענ געטאָנ:  ער האָט איַיַלנדיק אונ כאפּנדיק גליַיַכ א זאָג געטאָנ:
– מ'דארפ זענ א שאדכנ.
– וואָס א שאדכנ?  פאר וועמענ א שאדכנ? – האָט גיטעלע א דערשטוינטע א פרעג געטאָנ.
– וואָס הייסט "וואָס"?  וואָס הייסט "פאר וועמענ"?  פאר אלטערנ!  פאר וועמענ דענ, אויב ניט פאר אלטערנ?
– אונ מיט וועמענ וועט ער אימ רעדנ, דער שאדכנ?
– מיט וועמענ?  מירנ זענ.  מע וועט זיכ אנ אייצע האלטנ – צווישנ זיכ, אונ אויכ מיט אלטערנ אליינ איבערעדנ.  אונ דערוויַיַל, – האָט דאָ מוישע צוגעגעבנ, דערמאָנענדיק זיכ, וואָס די דינסט האָט גיטעלענ דערציילט, – דערוויַיַל קאָנ מענ איר בעטל אינ עסצימער איבערטראָגנ, אינ עסצימער... – האָט ער געזאָגט אונ מער דעמ שמועס ניט פאָרגעזעצט.
מוישע מאשבער האָבנ, דאָס דערהערנדיק, עטלעכע געדאנקענ מיטאמאָל אינ קאָפּ א קלאפּ געטאָנ.  ערשטנס:  עפשער א זיוועג:  ער האָט זי דערזענ, זי איז אימ געפעלנ, איז עפשער איז זי זיַיַנ באשערטע...  צווייטנס:  אז ס'איז אויכ ניט קרומ:  וואָרעמ ווער, אויב ניט אזא, וועט פאר אזא, ווי פאר אלטערנ, פאר א וויַיַב דענ וועלנ גיינ?  קיינ אנדערע געוויס ניט.  זיַיַנ שלאפקיַיַט פונ ביז אהער איז דאָכ אלעמענ באוווּסט, אונ אויכ פאר זיַיַנ מאָרגנ קאָנ קיינער ניט אָרעוו זיַיַנ – היַיַנט ווער, אויב ניט אזא, וועט זיכ אפ אזוינעמ דענ קוואפּענ אונ זיכ איַיַנשטעלנ מיט אימ זיַיַנ גוירל טיילנ?  דריטנס, – איז מוישע מאשבער א געדאנק דורכגעלאָפנ, – דארפ ער דאָס זענ אָפּטאָנ אפגיכ, וואָס גיכער טאקע זענ דעמ שידעכ טאָנ, אונ אפילע אויכ כאסענע מאכנ...  ער זעט דאָכ, וואָס ארומ אימ טוט זיכ, ווי דאָס שלימע גייט אונ קומט אימ אָנ פונ אלע זיַיַטנ, – איז עפשער מיט דעמ, מיטנ כאסענע מאכנ א פארזעסענעמ, ביפראט אזא פארזעסענעמ, ביפראט אנ אייגענעמ, וועט ער דעמ גזאר אָפּשטעלנ, דאָס פיַיַער פארהאלטנ אונ די שווערע האנט פונ זיכ אָפּפירנ אונ פונ אויבנ זיכ א דערליַיַכטערונג פארדינענ.  פערטנס – האָט ער זיכ דערמאָנט, וואָס לוזי האָט אימ וועגנ דעמ צו זאָגנ געהאט, אונ ווי יענער האָט אימ וועגנ דעמ געוואָרנט אונ אימ אונטערגעיַיַלט.  פינפטנס, – וואָס אלטער אליינ האָט אימ וועגנ זיכ געהאט צו זאָגנ, אונ נעמלעכ:  וואָס ער האָט בא אימ, בייס יענעמ געשפּרעכ, אָנ שומ בושע, מיט קלאָרנ לאָשנ געמאָנט, אונ דאָס איז דאָכ א סימענ, ווי וויַיַט ס'איז אימ צוגעטראָטנ, – היַיַנט ווי מעג ער דאָ איבעריקס טראכטנ, איבעריקס זאמענ אונ נישט זענ וואָס גיכער דאָס אָפּטאָנ אונ דערליידיקנ.
אָט דאָס אונ ענלעכעס האָט זיכ אימ אינ קאָפּ געשטויסנ, אונ זיכ ווי א וויכער אומגעטראָגנ, אונ פונעמ גרויסנ פּלאָנטער אונ צעטומלונג פונ דעמ אלעמ האָט ער איינעמ נאָר א קלאָרנ אונ ליַיַכטנ פאָדעמ געקאָנט ארויסציִענ, פאר וועלכנ ער האָט זיכ גליַיַכ אָנגעכאפּט, ווי פאר א העכסטנ ראטונעק, אונ דאָס ערשטע, וואָס אינ דער ערשטער ריי, ער האָט זיכ געכאפּט דערפאר, איז געווענ דאָס, וואָס ער האָט איַיַלענדיק גיטעלענ א זאָג געטאָנ, אונ אויכ דאָס, וואָס באלד שוינ אינ די נאָענטסטע טעג דערנאָכ האָט ער אליינ טאקע גענומענ אויספירנ, אונ געלאָזט רופנ צו זיכ מעשולעמ דעמ שאדכנ...


* * *


מעשולעמ איז א ייִד מיט א רויטלעכ פּענעמל אונ וויַיַסלעכ בערדל.  ער טראָגט אנ אָפּגעריבנ פוטערנ מיצל מיט א גרינלעכ אָפּגעבליאקעוועטנ סאמעטענעמ דענעק, אונ אז ער קומט ערגעצ אריַיַנ, איז דאָס ערשטע, וואָס ער טוט, איז אראָפּנעמענ דאָס מיצל פונעמ קאָפּ אונ צו בליַיַבנ אינ דער יארמעלקע.  דאָס גיט זיכ אימ ניט איבעריק ליַיַכט, וויַיַל דאָס מיצל פונ דער יארמעלקע לאָזט זיכ ניט אזוי גרינג אָפּטיילנ אונ שיידנ, מאכמעס ביידע – אי דאָס מיצל, אי די יארמעלקע, – זיַיַנענ, פונ פיל יאָרנ זיי טראָגנ, שוינ היפּש פארפעטסט אונ ווי צוגעוואקסנ איינס צומ צווייטנ, אָבער נאָכ געוווינטער מי אונ געשיקטער האנט-מעלאָכע צעטיילט ער זיי לעסאָפ אונ זיַיַנ, ציל איז א דערגרייכטער.  דאָס טוט ער קעסיידער צוליב שאדכאָניש-לעפּישעוואטער הארכאָווע, קעדיי צו באוויַיַזנ פאר די, צו וועלכע ער קומט פאָרצולייגנ א שידעכ, אז ער פילט זיכ היימיש, אז ער פירט זיכ ווי אינ דער היימ, אונ אז אפ אזא, ווי ער, ווי אפ מעשולעמענ, קאָנ מענ זיכ זיכער פארלאָזנ.
ער רעדט שידוכימ, מערסטנטייל, נאָר עלטערע ליַיַט – פופציק-זעכציקיעריקע, אויכ דינסטנ, מעשאָרסימ אונ אָרימע, קליינע באלמעלאָכעס – ווענ אויכ ייִנגערע, אונ אינ אזא הויז, ווי מוישע מאשבערס, ווענ מע זאָל דארפנ ניט פאר אזא, ווי פאר אנ אלטערנ, וואָלט אזא, ווי מעשולעמ, קיינמאָל קיינ צוטריט ניט געפונענ.  אהינ, אינ אזוינע היַיַזער, איז, ווענ מע האָט באדארפט, האָבנ זיכ שוינ געפונענ גאָר אנדערע, פיל מער אָנגעזעענע אונ באוווּסטע שאדכאָנימ, ווי א נאָכעמ-לייב פּשאָטער, לעמאָשל, – א מענטש, וואָס ווייסט, פאר אלעמענ, וויִאזוי אינ אזוינע היַיַזער זיכ צו האלטנ – מיט גרויס מאָס אונ טאקט, ווייסט וואָס וועמענ פאָרצולייגנ, אונ שוינ אליינ דערמיט רופט ארויס דערעכערעצ אונ רעספּעקט צו זיכ.  מעשולעמ – ניט.  מעשולעמ ווייסט איינס:  א זאָכער אונ א נעקייווע.  ס'מאכט ניט אויס, א יונגע מיט אנ אלטנ, אנ אלטע מיט אנ אלטנ, אבי ס'איז דאָ וועמענ צו פּאָרנ, אונ אזא, ווי ער, ווי געזאָגט, וואָלט קיינמאָל אינ אזא הויז, ווי מוישע מאשבערס, ניט גערופנ געוואָרנ, אונ אליינ זיכ אפילע ניט איַיַנגעשטעלט אהינ אריַיַנ עפּעס פאָרצולייגנ, ווענ ניט אזא פאל, ווי דער – ווי אלטער.
מוישע מאשבער האָט צו אָט דעמ אויסטערלישנ שידעכ-ריידנ געוויס נישט באדארפט קיינ נאָכעמ-לייבנ, נאָר דאפקע טאקע אזא, ווי מעשולעמ, א צוגעשלאָגענעמ, א לעפּישעוואטנ, וואָס פאר אזוינע, ווי פאר דינסטנ, קלעקט אימ גענוג וואָס מע דארפ, אונ וואָס געהער אלטערנ,  האָט שוינ מוישע-מאשבער אפ זיכ אליינ גענומענ דאָס דורכצופירנ.
דער גאנצער איניענ איז דאָ געווענ פּריקרע.  אונ דערפאר, אז מעשולעמ האָט זיכ באוויזנ אינ שטוב, איז ניט נאָר ער אליינ איז דאָ ניט ארויס מיט זיַיַנ ברייט-צעלייגעניש – מיטנ אויסטאָנ דאָס מיצל אונ דאָס אָפּטיילנ פונ דער יארמעלקע, מאכמעס קאָוועד פארנ גוויר, אונ מאכמעס אינ אזא שטוב האָט ער זיכ נישט געפילט איבעריק היימיש, – נאָר מוישע מאשבער אונ גיטעלע, וועלכע האָבנ אימ די ערשטע באגעגנט, אימ אינ א באזונדער אלקער אָפּגערופנ אונ דאָרט אימ אופגענומענ, האָבנ אימ אופגענומענ אזוי, אז ער זאָל גליַיַכ פארשטיינ, אז ביכלאל זאָל ער זיכ דאָ ניט איבעריק צעלייגנ, אונ אז דאָ איז אימ איבערגעגעבנ נאָר א האלבע זאכ – מיט קאלעס צאד איבערצורעדנ – אונ וויַיַטער איז שוינ ניט זיַיַנ זאכ, וויַיַטער דארפ ער זיכ ניט מישנ, אונ דאָס איבעריקע וועט מענ שוינ אליינ אונ אָנ אימ דערליידיקנ.
פאר אלטערנ האָט מענ אימ אפילע ניט געוואָלט באוויַיַזנ, מע האָט געוווּסט, אז דער איניענ איז צו אנ איידעלער, אונ אזא לעקישעוואטער פּארשוינ, ווי א מעשולעמ, קאָנ דאָ נישט מיט קיינ איידעלע שאדכאָנימ-פינגער אנ איידל געוועב אופריַיַסנ.  מע האָט אימ געשיקט נאָר צו דער קאלע.
ס'איז גרינג צו זאָגנ "קאלע"...  ווי מוישע מאשבער איז ניט געווענ דערשלאָגנ, ווי שטארק ער האָט ניט געברענט, אזש א רויכ אונ סמאלענע האָבנ פונ אימ געטראָגנ, ווי די אייגענע אומגליקנ האָבנ זיכ אפ אימ איצט מיטאמאָל ניט ארופגעוואלגערט, איז אימ דאָכ נאָכ גענוג געטריַיַשאפט געבליבנ פאר אלטערנ, ער זאָל אויכ פאר אימ אינ דער שטיל אָפט א זיפצ טאָנ...  אייגנטלעכ, נישט אזוי פאר אלטערנ, ווי ווידעראמאָל פאר זיכ, וואָס אויכ דער איניענ אלטער אונ דער איצטיקער פארטראכטער שידעכ האָט דאָכ ווידער צו אימ אונ צו זיַיַנ לאגע געהאט א נאָענטע שיַיַכעס;  וואָרעמ אנ אנדערשמאָל וואָלט אפילע אזא זאכ, ווי אלטערנ מעשאדעכ צו זיַיַנ, אויכ פונ אימ, פונ מוישענ, אנדערש אויסגעפירט געוואָרנ, אנדערש געוויס, ווי איצט, ווי פּאָשעט פאר דעמ ערשטנ מיידל זיכ אָנכאפּנ, פאר אנ ערשטער דינסט, אוביפראט פאר אזא, וואָס דינט טאקע בא אימ אליינ, בא מוישענ.  אנ אנדערשמאָל וואָלט מענ אפילע אזא סאָרט שידעכ געוויס אנדערש, אונ פאר ליַיַטנ ליַיַטישער, ארומגעשטעלט, אונ אי פאר פרעמדע, אי פאר אלטערנ אליינ דאָס פיַיַנער אויסגעפּוצט.  איצט איז דאָס געטאָנ געוואָרנ מיט אימפּעט אונ מיט אזא ראשיקער איַיַליקיַיַט, וואָס מוישענ האָט דערביַיַ ווי אָטעמ אויסגעפעלט, אונ ער האָט דאָס געזענ מאכנ אפגיכ, – ווי מעשונע ס'זאָל זיכ ניט באקומענ, ווי נישט כאפּנדיק אונ ווי די אויגנ ניט אופריַיַסנדיק, אבי נאָר ס'זאָל אָפּגעטאָנ ווערנ.
דערצו האָט מוישענ, ווי געזאָגט, געצוווּנגענ דאָס ביסל איַיַליקע געדאנקענ, וואָס זיַיַנענ אימ אופגעקומענ, דערהערנדיק די מיַיַסע מיט אלטערנ;  אונ דעריקער, דאָס, וואָס, ערשטנס, עפשער איז דאָס א זיוועג;  אונ, צווייטנס – פאר מוישענ אזא סאָרט מיצווע, וואָס מע דארפ זיכ מיט איר צויַיַלענ, ביפראט אינ אזא ציַיַט, ווענ מע ווייסט ניט וועמעס מאָרגנ ס'איז, אונ צי מאָרגנ וועט שוינ דאָ ביכלאל עפּעס מעגלעכ זיַיַנ.
א סוואָרע אויכ, אז מוישע האָט דעמלט, אינ דער צווישנ-ציַיַט פונ פארטראכטנ ביז נעמענ ריידנ דעמ שידעכ מיט אלטערנ, מיט לוזינ זיכ צונויפגערעדט, זיכ אויסגעייצעט, אונ אויכ יענער האָט מיט מוישעס פאָרשלאָגנ איַיַנגעשטימט.  אזוי, אז מעשולעמ דער שאדכנ איז שוינ גערופנ געוואָרנ, אונ ווי קאלט מע האָט אימ אינ אלקער בא מוישע מאשבער ניט אופגענומענ אונ זיכ אימ ניט געלאָזט אפ א היימישנ אויפנ צעגיינ, דאָכ איז אימ מיט דער קאלע איבערגעענטפערט געוואָרנ, מיט דער דינסט, מיט גנעסיענ, איבערצורעדנ, אונ ער, מעשולעמ, איז גליַיַכ טאקע אינ יענעמ אָוונט, פונ אלקער אינ עסצימער אונ פונ עסצימער אינ קיכ אריַיַנגייענדיק, צומ איניענ צוגעטראָטנ.
וויִאזוי די זאכ איז פונ אימ געטאָנ געוואָרנ – איז אונדז ניט אינטערעסאנט.  נאטירלעכ, האָט ער פריִער פארפירט א שטילנ שמועס מיט דער עלטערער דינסט, צו וועלכער ער האָט מער לאָשנ אונ נעענטערנ צוגאנג געהאט, וויַיַל אזוינע עלטערע זיַיַנענ אָפט זיַיַנע קליִענטנ געווענ, אונ זי, די עלטערע, האָט לעכאטכילע אפילע געמיינט, אז דאָס מיינט ער זי טאקע – איר אליינ א שידעכ צו ריידנ.  זי האָט דערצו, איַיַלנדיק אונ ערגעצ אינ א ווינקל אָפּגייענדיק, דאָס קאָפּטיכל איבערגעביטנ אונ דאָס שאבעסדיקע אפ זיכ ארופגעכאפּט.  אונ נאָכ לאנגנ ליַיַטישנ ווישנ זיכ די ליפּ אונ שמועסנ מיטנ שאדכנ, נאָכ לאנגע האקדאָמעס מעשולעמס אונ שאדכאָנישנ הינ-אונ-הער, אז זי האָט פארשטאנענ, וווּהינ מעשולעמ צילט, אונ אז ניט זי מיינט ער, נאָר גאָר גנעסיענ, אונ ווענ ער האָט איר אויכ געזאָגט, מיט וועמענ ער רעדט איר, אזוי האָט זיכ די עלטערע אפ א וויַיַלע פארלאָרנ, אָבער באלד האָט זי זיכ א כאפּ געטאָנ, אונ אויסגעשריגנ:
– וואָס רעדט איר, רעב מעשולעמ?  טאקע?
– א ווייטעק איז איר, – האָט זי, זיכ נאָכ פונ דעמ ערשטנ געשריי ניט אָפּגערוט, שוינ דאָס צווייטע ארויסגעלאָזט – וואָס רעדט איר?  ס'איז דאָכ מיר גאָר אינ קאָפּ ניט איַיַנגעפאלנ:  אזא זאכ!  אזא זאכ!  דאָס קאָנ דאָכ טאקע נאָר א שאדכנ!..
– וואָס זשע, רעב מעשולעמ, – האָט זי וויַיַטער אויסגעשריגנ, – אונ דאָרט אינ שטוב ווייסט מענ שוינ?  מע האָט שוינ דערפונ גערעדט, אונ דאָרט באשטייט מענ?
– וואָס דענ?  אניט וואָלט ער אליינ געקומענ, ווענ מע שיקט אימ ניט?  ער וואָלט דאָס אליינ אויסגעטראכט?  אוואדע, ווייסט מענ!
אזוי, אז מעשולעמ האָט אינ קיכ שוינ א מיטווייסער אונ א העלפערנ געהאט.  ס'איז ניט באוווּסט, צי האָט ער איר אויכ עפּעס א שטיל שאדכאָנעס צוגעזאָגט, דער עלטערער דינסט, צי זי האָט דאָס פריַיַוויליק אפ זיכ גענומענ, ווי אלע עלטערע, וועלכע ליבנ די מעלאָכע פונ פּאָרנ אונ צונויפירנ, אונ טוענ דאָס גערנ, אליינ נאָר פונ ליבע צו דער זאכ, אָנ שומ באלוינט אונ באצאָלט ווערנ דערפאר.
גנעסיע אליינ, בעשאס מע האָט איר דאָס פאָרגעלייגט,  האָט ניט געוווּסט, וואָס מיט זיכ צו טאָנ.  זי האָט די גאנצע ציַיַט געהאלטנ אינ איינ פארשפּיליענ דאָס קאָפטל, וואָס איז איר ענגלעכ געווענ, אונ וואָס האָט טאָמעד צוגעצויגנ צו זיכ די אויגנ פונ א קאטערוכע דעמ מעשאָרעס אונ אנדערע, וועמענ ס'האָט פיל פארשפּראָכנ...  זי האָט דעמ קאָפּ אראָפּ געהאלטנ אונ ניט געקוקט ניט אפ דעמ שאדכנ, אויכ ניט אפילע אפ דער עלטערער דינסט, מיט וועלכער זי איז אזוי געוווינט – אזא ציַיַט אינ איינ קיכ אונ בא איינ ארבעט.
זי האָט זיכ גאָר פּלוצעמ צעוויינט – אי פונ אומגעריכטקיַיַט, אי פונ דער לעפּישקיַיַט אונ אומעגלעכקיַיַט פונ אזוינס, וואָס ס'האָט זיכ איר אויסגעוויזנ אי אזוי געהויבנ, אזש דעמ קאָפּ צו פאריַיַסנ, אי אינ דער זעלבער ציַיַט אזוי אומגעלומפּערט אונ שאָפל:  וואָס הייסט – ער, אלטער, אונ זי, גנעסיע, גאָר כאָסנ-קאלע אונ מאנ-אונ-וויַיַב?..  יענער, וואָס האָט זיכ ערשט אפנ אייבערשטיבל אזוי מעשונע געשריגנ, אונ זי – אזא געזונטע, מיט אזא פול קאָפטל, מיט קלייד פול מיט קלובעס,  וואָס וווּ א קאטערוכע אָדער אנ אנדערער טוט זיכ ניט א ריר אָנ איר, אזוי זעט מענ, אז ער עקט זיכ פונ באגער אונ פארגעניגנ...  אונ ווענ, לאָמיר זאָגנ, אלטער שוינ אפילע געזונט, איז ווי קאָנ זי זיכ גאָר פאָרשטעלנ אונ אויסמאָלנ, וויִאזוי זי, גנעסיע די מויד, וואָס האָט יאָרנלאנג אינ קיכ אָפּגעדינט, וועט פּלוצעמ גאָר אזוי דערהויבנ ווערנ, זיכ אָנצוקערנ מיטאמאָל אזוינע נאָענטע אייגענע מיט די מיט די באלעבאטימ: – דעמ באלעבאָס אונ דער באלעבאָסטע קימאט א שנור, אונ אלע איבעריקע אינ שטוב – א זייער גליַיַכנ, מיט וועלכנ מע קאָנ זיכ שוינ ניט שאפנ אונ מע דארפ זי שוינ אליינ באדינענ. – מעשונע...  מעשונע... 
זי האָט געוויינט פונ אומגעריכטקיַיַט, וואָס דאָס האָט זי צוערשט גאָר געמאכט גלייבנ, אז מע שפּאסט פונ איר, אונ אויב ניט קיינ שפּאס,  איז ווי – האָט זי געוויינט – וועט זי זיכ מיט אזא, ווי אלטער, גאָר קאָנענ צונויפגיינ;  אונ אויב יאָ צונויפגיינ – ווי וועט זי זיכ האלטנ אונ ווי וועט אפ איר קוקנ אזא, לעמאָשל, ווי א קאטערוכע, וואָס האָט זי נישט איינ מאָל, זי טרעפנדיק אינ א פינצטער פאָרהיַיַזל, צו א וואנט צוגעשטופּט אונ זיכ געשפּילט מיט איר מיַיַסע יונג-אונ-מויד גאָר אפ א געוויסנ אויפנ...
זי איז גערעכט געווענ, גנעסיע, וויַיַל אנדערש, ווי מעשונע, קאָנ מענ גאָר אזוינס ניט אָנרופנ, אונ אנדערש, ווי אינ אזא קאָפּ, אינ אזא צעדרייטנ, ווי איצט בא מוישע מאשבער, האָט בעשומויפנ אזא פּלאנ טאקע ניט געקאָנט אופקומענ אונ געבוירנ ווערנ. אורטיילנדיק לויט דעמ פּלאנ,  האָט מענ געקאָנט קומענ צומ באשלוס אונ גענייגט זיַיַנ אפילע צו טראכטנ, אז נישט אנדערש, סיַיַדנ, אז אינ מוישע מאשבער אליינ איז אויכ ערגעצ א שטיק אלטער, א שטיק מעשוגע פארשטעקט אונ באהאלטנ געלעגנ, וואָס אינ גוטע ציַיַטנ האָט מענ דאָס ניט ארויסגעזענ, אונ איצטער, אינ דער געענגטער, האָט זיכ דאָס אימ ארויסבאוויזנ.
וויַיַל ווירקלעכ:  אפילע מוישע מאשבער אליינ האָט, אויסער בא גיטעלענ זיַיַנ וויַיַב אונ אויסער עפשער אויכ בא לוזינ, בא קיינעמ אינ שטוב קיינ האסקאָמע אפ דעמ ניט געקאָנט קריגנ, אונ ער האָט זיכ דערומ וועגנ דעמ, אויסער מיט די צוויי אויבנ דערמאָנטע, טאקע מיט קיינעמ ניט געייצעט, ניט באראטנ אונ קיינעמ צו דעמ איניענ ניט צוגעצויגנ.
אונ דער סאָפ איז געווענ, אז מיט קאלעס-צאד, מיט גנעסיענ, איז מענ אינגיכנ אויסגעקומענ.  א טאָג איז אוועק אונ נאָכ איינער, אונ גנעסיע האָט זיכ איבערגעוויינט אונ, סאָפקאָלסאָפ, איַיַנגעשטימט.  דערצו האָט, נאטירלעכ, נישט אזויפיל מעשולעמ דער שאדכנ געטאָנ, וויַיַל ער גנעסיענ – פרעמד, אונ אזא, ווי ער, ווענ ער קומט אליינ צו אזא מויד מיט אזא איניענ, וואָלט ער לאנג, מעגלעכ, באדארפט האָרעווענ, אונ ס'איז גאָר א סאָפעק, צי זיַיַנ האָרעוואניע וואָלט אימ ווענ-ס'איז-ניט-איז געהאָלפנ אונ דערפאָלג געהאט.  ניינ, דערצו האָט דעריקער געהאָלפנ אונ צוגעארבעט די עלטערע דינסט, וועלכע איז מיט גנעסיענ געווענ אייגנ אפ גענוג געטריַיַשאפט אונ לאָשנ צו האָבנ מיט איר איַיַנצוטיַיַנענ, ווענ זיי זיַיַנענ געבליבנ אליינ, אונ אמאָל אפילע אפ איר אָנצושריַיַענ:  וואָס, מויד, דו ברעקלסט זיכ נאָכ?  מיט וואָס נעמסטו זיכ איבער?  האָסט עפָעס מער פונ אנדערע מיידנ?  ס'שטייט דיר ניט אָנ?  דערמאָנ זיכ, וווּהינ דו קומסט דאָ אריַיַנ, אינ וואָס פאר א שמאלצ-גרוב!  האָסט זיכ דאָס געקאָנט אמאָל פאָרשטעלנ, אָדער אויסמאָלנ?  וויינסט?  וואָס זשע, בעסער קאטערוכע דער פירגילדנדיקער מעשאָרעס, וואָס שטעקט דיר די הענט אינ בוזעמ אומזיסט אונ טויטשעט זיכ מיט דיר אינ די פאָרהיַיַזלעכ אונ בא דער קרענעצע אינ דער פינצטער...  וואָס זשע, קאטערוכע איז א שענערער טאכלעס?
אנ אנדערשמאָל וואָלט די זעלבע עלטערע דינסט, מעגלעכ, ווענ מע פרעגט זי, גאָר אנדערע ווערטער געהאט, אונ אויכ גאָר אנ אנדער אָפּשאצונג געפונענ פאר אזא פאָרשלאָג,  צו איינער א געזונטער,  שיינער מויד פונ איר דינסטנ-פאכ, ווענ מע וויל זי כאסענע מאכנ אונ פארשלייערנ פאר א ריַיַכנ זאָקנ אָדער אזוי פאר עפּעס א באלעבאטיש שלימאזל.  זי וואָלט שוינ גראָד ארויסגעפאָרנ מיט אנ אנדער מינ לאָשנ:
– טינויפעס?  בא זיי בליַיַב עס!..  אזא גאָלד – אינ אזא מיסטקאסטנ?..  ניט דערלעבנ!..
דאָס – אנ אנדערשמאָל.  איצט אָבער איז זי, מיר ווייסנ ניט פארוואָס, עפּעס אינ שאדכאָנישנ ראש אריינ.  אונ צי די מיַיַסע איז איר טאקע בעעמעס געפעלנ, דה. צי מאכמעס טאקע אופריכטיקער געטריַיַשאפט צו אנ איר גליַיַכנ, א גנעסיענ, וואָס זי האָט געמיינט איר טויווע;  צי עפשער האָט דאָ אויכ א מינ שטיק נעקאָמע געשטעקט, צו זענ, ווי יעדער דינסט ווינשט זיכ, די באלעבאטימ געצוווּנגענ אָנקומענ צו דער קיכ אונ זיכ אראָפּלאָזנ פונ אזא הייכ צו א פּאָשעטער דינסט-מויד זיכ צו בעטנ.  ווי די מיַיַסע זאָל ניט זיַיַנ, נאָר די עלטערע האָט נאָכ א קורצנ אונ לאנגנ איַיַנטיַיַנענ פריִער אליינ מיט גנעסיענ, דערנאָכ צוזאמענ מיט מעשולעמ דעמ שאדכנ, וואָס ער האָט זיכ ניט געפוילט אונ די לעצטע טעג אָפטע וויזיטנ אינ קיכ אָפּגעשטעקט, – נאָכ קורצנ אונ לאנגנ איַיַנטיַיַנענ אונ וויינענ, האָט מענ לעסאָפ בא גנעסיענ געפּויעלט, זי האָט איַיַנגעשטימט אונ דאָס וואָרט געגעבנ.
פונ דעמלט אָנ האָט גנעסיע שוינ יעדעס מאָל, ווענ אלטער האָט זיכ פונ אייבערשטיבל אראָפּגעלאָזט אונ באדארפט דורכגיינ די קיכ, זיכ אינ א זיַיַט אָפּגערוקט, זיכ גערויטלט אונ ליַיַטיש זיכ פארנ קאָפטל אָדער פאר די האָר געכאפּט – דאָס קאָפטל צו פארשפּיליענ אונ די האָר אינ אָרדענונג צו ברענגענ.
פונ דעמלט אָנ האָט זיכ שוינ גנעסיע געפילט, ווי מיט איינ פוס פונ קיכ אינ שטוב אריבערגעשפּאנט, ווי אי עפּעס אויס דינסט, אי נאָכ ניט פונ דער קיכ אָפּגעריסנ.  כאָטש אינ קיכ איז זי שוינ נישט געשלאָפנ, כאָטש איר געלעגער האָט מענ שוינ אוועקגעשטעלט אינ א זיַיַטיקנ צימער, אָבער אזויווי קיינער פונ די אייגענע,  אויסער גיטעלענ, האָט נאָכ פונ דער ענדערונג נישט געוווּסט, מאכמעס קיינער האָט נישט באמערקט אפילע נישט דעמ ערשטנ וויזיט פונ מעשולעמ דעמ שאדכנ אונ נישט אויכ די איבעריקע זיַיַנע וויזיטנ די לעצטע טעג, – האָט נאָכ דערומ גנעסיע, אפילע שוינ נאָכ איר האסקאָמע-געבנ, זיכ נאָכ מיַיַסע-דינסט געפירט, ביז די זאכ וועט אינגאנצנ קלאָר ווערנ...  אונ דערוויַיַל האָט זי זיכ בא אלטערס פארביַיַגיינ זיכ נאָר גערויטלט, אונ אפ איר ניַיַ געלעגער, וואָס איז איר נישט אינ קיכ געשטעלט, האָט זי זיכ אלעמאָל ערעוו-איַיַנשלאָפנ די לעצטע טעג צופיל געדרייט:  אי פונ נישט-געוווינט זיַיַנ אליינ צומ געלעגער, אי פונ די ניַיַע מאכשאָוועס, וואָס האָבנ זי באהערשט...
אלנפאלס איז מענ מיט גנעסיענ שוינ געקומענ צו א ברעג, אונ וואָס געהער אלטערנ, איז דאָס שוינ נישט פאר קיינ שאדכנ-האנט געווענ, בעכאָלאויפנ נישט פאר אזא, ווי פאר א מעשולעמענ, אונ דאָס האָט אפ זיכ , ווי געזאָגט, גענומענ אליינ מוישע מאשבער, אונ דאָס האָט ער אינ די נאָענטסטע טעג, אינ איינעמ אנ אָוונט, טאקע אויסגעפירט.


* * *


אינ יענעמ אָוונט האָט אלטער, זיכ געפינענדיק בא זיכ אינ צימער, עפּעס שטארק אומרויק אומגעשפּאנט. עפּעס האָבנ אימ די בלוטנ שטארק געקאָכט אונ אינ קאָפּ ארופגעשלאָגנ, די שלייפנ זיַיַנענ אימ געווענ צו ענג זיי איַיַנצוהאלטנ, אינ דער קאָפּ האָט אימ, ווי אונטער שטארקע רייפנ, געטרישטשעט.
ער האָט זיכ געפּרוּווט, ווי זיַיַנ געוווינשאפט פאר דער לעצטער ציַיַט, אינ א וואנט מיטנ רוקנ אָנשפּארנ אונ מיט געבויגענע קני זיכ אפ דער ערד אראָפּלאָזנ. דאָס האָט אימ אָבער ניט פארליַיַכטערט, נאָר, פארקערט,  אימ פונ אָרט אופגעריסנ נאָכ שטארקער אונ מיט מער אומרו, ווי איידער ער האָט זיכ אפ די קני אראָפּגעלאָזט.
ער האָט אויסגעזענ, ווי א כיַיַע אינ א שטיַיַג, ווענ נאָכ לאנגנ, אומרויִקנ הינ-אונ-הער זיכ אומדרייענ, לייגט זי זיכ דערנאָכ אוועק אנ אויסגעשעפּטע אונ רו-גארנדיקע, אָבער באלד מיט זי זיכ ווידער ווי אנ אָפּגעבריטע ווי פונ עפּעס א ווילדער דערמאָנונג, פונ אָרט א הייב, אונ נעמט נאָכאמאָל, ווידער אונ נאָכ מיט מער אימפּעט זיכ אומדרייענ.
עפּעס איז היַיַנט מיט אלטערנ געשענ:  אָדער ס'האָט אנ איבערבליַיַב פונ אמאָל אינ אימ געברויעט, פונ דעמלט, ווענ זיַיַנ געוויסע קרענק האָט אימ אָפט געצוווּנגענ הויכ אפ א קאָל ארויס אונ זיַיַנ ווייטעק אויסצושריַיַענ;  אָדער עפשער איז דאָס פונ זיַיַנ ניַיַ-אימ-צוגעקומענעמ – פונ דעמ פאלנדיקנ, וואָס האָט פארקערט, ווי דאָקטוירימ האָבנ געזאָגט, אימ אויסגעלייזט פונ זיַיַנ קרענק, אָבער וואָס פונ ציַיַט צו ציַיַט האָט דאָס אימ געמוזט באפאלנ אונ אימ שלאָגנדיק טרעפנ;  אזוי, אז היַיַנט איז בא אימ געווענ ערעוו-פאלנדיקנ, מעגלעכ...
מע האָט געזענ:  ווי א שווערע, ביטערע לאסט וואָלט אימ באלאגערט, פונ וועלכער ער קאָנ ניט אָפּעטעמענ, גליַיַכ עמעצער וואָלט אימ באמ גאָרגל געהאלטנ, אונ אלטער האָט, קעדיי זיכ אָפּבלאָזנ, דעמ קאָלנער פונעמ העמד אונ אלע פארשפּיליעטע קליידער אופגעשפּיליעט, ווענ מע וואָלט אפ אימ דעמלט א קוק געטאָנ, וואָלט מענ געזענ, אז זיַיַנ בליק איז אימ ווי פארלוירנ, אונ מאכמעס זיַיַנ טיפ-ברויענדיקנ אומרו איז ער הוילע געהער, צוהערנדיק זיכ צו זיכ אליינ, ווי צו זיַיַנע אייגענע אינעוויידנ, פונ וועלכע ער ווארט אפ א טרעפעניש, וואָס דארפ זיכ אימ פונ דאָרט ארויסבאוויַיַזנ אָדער באלד, טייקעפ, אָדער אינ א פּאָר שאָ ארומ שפּעטער.
פונ גרויס אומרו אונ נישט צו וויסנ וואָס צו טאָנ מיט זיכ, האָט אלטער זיכ געלאָזט ווענדנ צומ פּאפּיר אונ צו זיַיַנ אמאָליקנ בריוו-שריַיַבנ, אונ אזויערנאָכ אויסצולאָדנ דאָס וואָס האָט ארויסגעשפּארט פונ אימ, ביז אימ אופצוריַיַסנ.  ער האָט געטראכט צו דערציילנ פונ דעמ, וואָס ברויזט אינ אימ איבעריקס – פונ יענע זיַיַנע גלוסטונגענ, וואָס געפינענ אינ אימ קיינ אויסגאנג ניט, אונ וואָס ער גייט מיט זיי ארומ באטאָג געשלאָסנ, נישט האָבנדיק אפילע אפ וועמענ די אויגנ אָנצושטעלנ, אונ באנאכט דרייט ער זיכ מיט זיי ארומ צווישנ די דינסט-בעטלעכ, וווּ מער קיינ האנאָע, ווי נאָר אפ א ליַיַכטנ אָנרירנ זיכ אינ דעמ, וואָס אימ איז ליב, קאָנ ער גאָרניט האָפנ, אונ וואָס אפילע אָט דאָס ליַיַכטע אָנרירנ זיכ איז אימ אויכ די לעצטע ציַיַט גערויבט געוואָרנ, מאכמעס איינס א בעטל, ארומ וועלכנ ער פלעגט זיכ די לעצטע ציַיַט ארומדרייענ, האָט פּלוצעמ דאָרט גענומענ אויספעלנ – דאָס בעטל איז ניט געבליבנ.  דאָס איז איינס.  דאָס צווייטע – די פאָרקומענישנ אינ שטוב, ארומ וועלכע ער גייט ארומ, ווי א בלינדער ארומ ווענט, אונ וואָס צו אימ, אינ זיַיַנ אייבערשטיבל, דערגרייכנ זיי ארופ איבערגעבראָכענע אונ שטיקלעכ – אָדער אינ דער פאָרמ פונ א קינדערשער בעבעריַיַ, ווי פונ  א מייערלענ, אָדער אינ דער פאָרמ, ווי גיטעלע האָט זיי אימ ארופגעדערלאנגט, נישט רעכענענדיק מיט אימ, ווי מיט א גוילעמ:  אָפּגעזאָגט אונ אוועקגעגאנגענ, אימ איבערלאָזנדיק אנ אומאָנטיילנעמענדיקנ אונ ווי קיינ מיינונג-נישט-האָבנדיק קינד.
– צאָרעס, ווי ראָבנ, האָבנ אימ ארומגערינגלט, – האָט זיכ אימ געדאכט, אז ער דערציילט, אינ זיַיַנ בריוו שריַיַבנדיק, – זיי דערקליַיַבנ זיכ צו זיַיַנע אויגנ, צו זיַיַנ ליַיַב אונ נעמענ אימ פּיקנ אונ פונ אימ שטיקלעכ ריַיַסנ.
– וויי צו אימ, – האָט ער א פארצווייפלטער אינ דעמ געדאכטנ בריוו אויסגעשריגנ, – דאָס שטרויעלע, פאר וועלכנ ער האָט זיכ אָנגעכאפּט, זיכ טרינקענדיק, אונ דורכ וועלכנ ס'האָט אימ געדאכט, אז ער האָט זיכ צו א שטיקל ברעג צוגעשלאָגנ, האָט אימ אָפּגענארט:  ס'קיינ שטרוי אונ קיינ ברעג, אונ ער איז ווידער באָדנלאָז אונ פארלוירנ.  ער שטייט אינמיטנ שטוב, אונ ס'דאכט אימ, אז ער זיצט גאָר;  ער קוקט אפנ לאָמפּ אונ זעט נישט די שיַיַנ...  אונ זיַיַנ אָפּגעזונדערטקיַיַט אונ קרענק קומענ אימ ווידער אונטערנ הארצנ, אונ ווי איינער, וואָס שטעקט אינ זומפּ איבערנ האלדז, האָט אויכ ער שוינ נישט מער, ווי נאָר די הענט ארופ אופצוהייבנ אונ בעטנ הילפ באמ הימל, אָדער בא וועמענ-ניט-איז, ווער נאָר ס'טוט די הענט פונ זומפּ זיכ ארויסשטעקנ דערזענ.  ער זינקט, ער פילט, אז גאָר אינגיכנ דארפ מיט אימ עפּעס טרעפנ – אָדער היַיַנט, אָדער מאָרגנ, אָדער באלד, אָדער שפּעטער – א זאכ וואָס האָט אימ שוינ לאנג געהאט אָפּגעלאָזט, אונ וואָס קליַיַבט זיכ, מעגלעכ, אימ ווידער אינ א ניַיַער, אינ א נאָכ מער פינצטערער אונ קעלערדיקער לאגע אריַיַנווארפנ.
– אוי לי ואוי לנפשי[54] – האָט ער וויַיַטער אינ געדאכט שריַיַבנ פאָרגעזעצט, – ס'דאכט אימ די לעצטע ציַיַט אָפטָ, אז די גאנצע שטוב איז פונ עפּעס א וואָלקנ ארומגענומענ, וועלכער דרינגט אריַיַנ דורכ אלע טירנ, פענצטער אונ שפּארונעס – צו אלעמענ אינ שטוב אינ הארצנ, אונ צו אימ, צו אלטערנ, אינ מויעכ, אונ דער וואָלקנ ווערט אימ וואָס אמאָל געדיכטער, געדיכטער, וואָס אמאָל פינצטערער אונ פינצטערער, אונ פונ ערגעצ זעט ער שוינ קיינ שיַיַנ נישט, סיַיַדנ נאָר צוויי צאנקענדיקע ליכט וויַיַזנ זיכ אימ אמאָל פונדערוויַיַטנס.  אונ דאָס זיַיַנענ זיַיַנע ברידער, וועלכע זיַיַנענ אימ נאָר דער איינציקער אָנהאלט געבליבנ, אונ פאר וועלכע ער וואָלט זיכ נאָכ געקאָנט, ווי אינ א שטיק טרייסט, אָנכאפּנ – לוזי אונ מוישע, איז אָבער איינער, לוזי, ניטאָ, אונ אויכ דער צווייטער, מוישע, גליטשט זיכ אימ ארויס אונ דערוויַיַטערט זיכ אימ וואָס אמאָל מער.
בא אלטערנ האָט זיכ שוינ דעמלט, שטייענדיק אינמיטנ שטוב אונ אויסלייגנדיק זיַיַנע קרענקלעכע געדאנקנ, שוינ שטארק אינ מויעכ געפּלאָנטערט.  ער האָט טאקע בעעמעס קיינ אָנהאלט ניט געהאט, אונ ס'האָט אימ געדאכט, אז צווישנ הימל אונ ערד הענגט ער – מיטנ קאָפּ אראָפּ אונ מיט די פיס ארופ, אונ די גאנצע שטוב, אונ אלע זאכנ פונ שטוב האָבנ אימ אויסגעזענ איבערגעקערטע:  דער טיש מיטנ לאָמפּ פונ אויבנ, אונ די סטעליע פונ אונטנ – אונ באלד וואָלט זיכ אימ אויכ זיַיַנ קאָפּ איבערגעקערט, אונ ער וואָלט אינ אנ איבערגעקערטער שטוב מיטאמאָל א פאל געטאָנ, וווּ ס'וואָלט זיכ אימ איצט ניט געמאכט;  צי אפנ פּאָל, צי אפ דער סטעליע, אלציינס וווּ געפאלנ...
יאָ.  ס'איז אימ שוינ ווייניק דערצו אָפּגעגאנגענ.  נאָר אינ דער מינוט, ווענ דאָס האָט געזאָלט געשענ, האָט זיכ פּלוצעמ די טיר געעפנט, אונ אפ איר שוועל האָט זיכ באוויזנ זיַיַנ ברודער מוישע.
אלטערנ האָט זיכ לעכאטכילע געדאכט, אז ס'איז אנ אויסוויַיַזעניש, איינס פונ די, וועלכע זיַיַנענ אימ נאָרוואָס אינ זיַיַנ מויעכ דורכגעלאָפנ.  ער האָט זיכ די אויגנ א וויש געטאָנ, קעדיי זיכ איבערציַיַגנ, צי זעט ער דאָס אפ דער וואָר.  נאָר באלד, ווי די ערשטע אומגעריכטקיַיַט אונ איבעראשונג איז אימ אריבער, אונ ער האָט פונעמ ברודער דעמ "גוטנ-אָוונט" דערהערט, אזוי האָט ער זיכ פונ טרוימ אונ צעמישטקיַיַט אומגעקערט, ער האָט אונטער די פיס עטוואָס מער באָדנ געקראָגנ, אינ מויעכ מער קלאָרקיַיַט, אונ ער האָט זיכ פונ זיַיַנ אָרט א כאפּ געטאָנ אונ דעמ ברודער ווי אנטקעגנ געלאָפנ.
מוישע מאשבער האָט געזענ, אז ער האָט איצט אלטערנ געטראָפנ אינ גרויס פארלוירנקיַיַט אונ אינ אזא שטאנד, ווענ יעדע אומגעריכטקיַיַט ווירקט אפנ געטראָפענעמ פּלעטנדיק.  מוישע מאשבער איז דערומ, נישט באלד ארויס מיט זיַיַנ איניענ, צוליב וועלכנ ער האָט זיכ אריַיַנגעשטעלט.  ער האָט א וויַיַלע, באלד נאָכנ צוזעצנ זיכ אונ פארנעמענ פּלאצ באמ טיש, וועגנ עפּעס אנדערש, וועגנ זיַיַטיקס מיט אלטערנ א שמועס פארפירט, אונ דערנאָכ, אז ער האָט אפ אלטערנ א געוויסע בארויִקונג באמערקט, אז ער האָט באמערקט, אז יענער איז שוינ פיייִק זיַיַנ געהער צו מער ערנסטערס צו נייגנ, איז ער פּאמעלעכ-פּאמעלעכ שוינ צו זיַיַנ אייגנטלעכנ איניענ צוגעטראָטנ...
– ער ווייסט, אלטער, צו וואָס ער, מוישע, איז צו אימ איצט געקומענ?  ער איז מיט אימ געקומענ זיכ דורכריידנ מיקויעכ דעמ, וואָס אלטער,  אויב ער געדענקט, האָט אימ א שטיקל ציַיַט דערפריער געבעטנ דאָס אינ זינענ האָבנ...  ער, מוישע, האָט די גאנצע ציַיַט געטראכט דערפונ,  אָבער אזויווי ער איז איצט שטארק אינ די געשעפטנ פארדרייט אונ,  ווי אלטער ווייסט, איז מענ אויכ פול אנגסט פונ נעכאמקעס קרענק, האָט ער דערומ דאָס געמוזט אָפּלייגנ אפ ביז איצט.  אונ איצט איז אזוי:
– ער האָט לאנג געקלערט, מוישע, ער האָט זיכ אָנגעפרעגט, אונ איצט האָט ער פאר אימ געפונענ דאָס, וואָס ס'דארפט זיכ, אימ באשערט.
פאר מוישע מאשבער איז, צוטרעטנדיק דעמ איניענ אויסצולייגנ, א שווערע, זייער א שווערע אופגאבע געשטאנענ, נעמלעכ:  וויאזוי רעכט מאכנ פאר אלטערנ, אימ צו פארשטיינ געבנ אונ דערנעענטערנ אימ צומ סייכל, אז דאָס,  וואָס מע לייגט אימ איצט פאָר, איז כאָטש אפנ ערסטנ קוק נישט גליַיַכ, נישט פאר אימ, אונ ווענ יענער איז אינ אנ אנדער שטאנד, וואָלט דאָס קיינמאָל קיינעמ ניט געקומענ אפנ זינענ אימ פאָרצולייגנ;  אָבער איצט איז איינ בריירע, איצט איז קיינ אנדער אויסוועג נישט מעגלעכ,  אונ יענער, אלטער, דארפ מיט דעמ שאָלעמ מאכנ, אזויווי אליינ מוישע, אזויווי אלע פונ די אייגענע, וועמענ ער האָט דערציילט דערפונ, זיַיַנענ דערופ איַיַנגעגאנגענ אונ מיט דעמ איַיַנגעשטימט.
מוישע האָט געזאָגט:
– ס'אנ אָרנטלעכע, ייִדישע טאָכטער.  מ'האָט זיכ אפ איר נאָכגעפרעגט...  אייגנטלעכ, האָט מענ זיכ פארשפּאָרט נאָכפרעגנ, וויַיַל מע קענ זי.  זי איז א שטוב-מענטש, קימאט אנ אייגענע,  זי ארבעט שוינ זיַיַט עטלעכע יאָרנ בא אונדז טאקע...  עמעס, ס'איז א ביסל פונעמ נידעריקנ גראד, אָבער אלטער ווייסט דאָכ אונ געדענקט, אז נחות דרגא[55] איז גאָרנישט אזא פּסול, אז פארקערט, אז ס'איז אפילע אָנגעזאָגט אונ געבאָטנ, מ'זאָל זיכ אראָפּלאָזנ בא א וויַיַב נעמענ צו א נחות דרגא.
– אונ דעריקער, – האָט דאָ מוישע צוגעגעבנ, – איז דאָכ פאָרט, אז דאָס קערנ איז א קערנ, דער מענטש – א מענטש, אונ אז אזא, ווי זי, אז זי וועט אָנקומענ אינ אזא שטוב, ווי זיַיַנע, צווישנ אלע קינדער אונ אייגענע, וועט מענ אוואדע זענ פונ איר א ליַיַט מאכנ...  אייגנטלעכ, פארשפּאָרט מענ גאָר מאכנ.  וויַיַל, לויט אלע סימאָנימ, איז זי אזוי אויכ זייער ליַיַטיש.
– דערצו ווידער, – האָט מוישע וויַיַטער פאָרזיכטיק געזאָגט, – מוז ער אימ, אלטערנ, זאָגנ, אז, ווי אלטער אליינ ווייסט אונ פארשטייט, איז אזא, ווי ער, נישט פאר שאדכאָנימ אונ נישט פאר קיינעמ מיט וועמענ מע וואָלט אימ אנדערש גערעדט, קיינ איבעריקער געהויבענער צאד נישט...  וויַיַל ווי גרויס ס'זאָל ניט זיַיַנ זיַיַנ ייִכעס, ווי פיַיַנ ער, אלטער אליינ, זאָל נישט זיַיַנ, אָבער זיַיַנ קרענק איז דאָכ אלעמענ באוווּסט, אונ נישט יעדערער – סיַיַדנ נאָר פונ אנ אָרעמענ גראד, וועט זיכ דאָכ אפ אזא, ווי ער, נישט קוואפּענ אונ מיט אימ זיַיַנ גוירל נישט וועלנ בינדנ.  אזוי, אז אויב ניט די, אויב ניט יענע, וואָס מוישע לייגט אימ דאָ איצט פאָר, וואָלט מענ סיַיַווי, סאָפקאָלסאָפ, געמוזט באשטיינ אפ אנ ענלעכער, ווי זי, וויַיַל קיינ בעסערס וואָלט זיכ ניט געפונענ אונ אפ מער פּאסיקערס זיַיַנענ קיינ אויסזיכטנ ניטאָ.
– אונ נאָכ, – האָט דאָ מוישע צוגעגעבנ אונ דערביַיַ שוינ א ביסל שטילער אונ ווי א סאָד איַיַנראמענדיק, – זאָל ער וויסנ, אלטער, אז ער, מוישע אליינ, איז איצט אזוי געענגט אונ אזוי געשעפטלעכ אראָפּגענידערט, אז ווענ אפילע ס'זאָל יאָ מעגלעכ זיַיַנ א מער פּאסיקס, אונ ווענ דער צווייטער צאד וואָלט געוואָלט, ווי ס'טוט זיכ אינ אזוינע פאלנ, זיכ באוואָרענענ, דה., אז וויבאלד יענער גייט פאר דעמ, וואָס ער וויל ניט איבעריקס, זאָל מענ אימ דערפאר א גרויסנ נאדנ אונ גרויס אויסשטיַיַער סיליקנ, – איז ווענ דאָס זאָל אפילע מעגלעכ זיַיַנ, איז ער, מוישע, איצט ניט אימשטאנד אפ אזוינע פאָדערונגענ איַיַנצוגיינ אונ אזוינס אָנצונעמענ;  וויַיַל, ווי געזאָגט, איז ער איצט לאכלוטנ ניט ביעכוילעס:  בא זיַיַנ בעסטנ ווילנ איז דאָס פאר אימ אויסגעשלאָסנ, אונ ער האָפט נאָר, אז שפּעטער, אז גאָט וועט העלפנ, אז ער וועט זיכ איבערדרייענ, וועט ער ערשט דעמלט זענ אימ, אלטערנ, מיט זיַיַנ קומענדיקנ וויַיַב באוואָרענענ...  אונ וויַיַטער, – האָט ער געזאָגט, – איז מיט דער זאכ דארפ מענ ניט זאמענ,  וויַיַל אימ,  מוישענ, איז גענוג דאָס, וואָס אלטער אליינ האָט אימ געזאָגט.  היַיַנט אויב דאָס,  וואָס ער פארשטייט פונ זיכ.  אזוי, אז מע דארפ ניט אָפּלייגנ, אונ מע מוז זיכ וואָס גיכער באשליסנ, אונ ער האָפט, מוישע, אז אויב אלטער וועט זיַיַנ וואָרט אונ האסקאָמע געבנ, וועט מענ קאָנענ גאָר אינגיכנ די כאסענע פּראווענ קע-אלאָכאָ,[56] ווי דער דינ אונ מינהעג פאָדערט, וויַיַל מיטנ צווייטנ צאד, מיט איר, איז שוינ אָפּגערעדט:  זי איז באשטאנענ אונ פונ איר זיַיַט איז קיינ מעניִע
– אויכ אלע אייגענע, – האָט מוישע געזאָגט, – זיַיַנענ מאסקימ.  ער האָט אויכ מיט לוזינ וועגנ דעמ גערעדט, אונ אויכ אימ איז דער געדאנק געפעלנ.
– לוזי?! – האָט אלטער דאָס אלצ אויסהערנדיק, נאָר באמ לעצטנ מוישעס וואָרט זיכ אָנגעכאפּט אונ האלב ווי אויסגעשריגנ, האלב גאָר פארוווּנדערט א פרעג געטאָנ.
– לוזי? – האָט אלטער נאָכאמאָל א פרעג געגעבנ, גליַיַכ ער האָט אינ זיַיַנ נעפּל-פארמישטנ אונ פינצטערנ מויעכ א וויַיַט ליכטל דערזענ,  האָט זיכ דערפאר געדאנקלעכ פארהאלטנ, ווי וועלנדיק דאָס מיט דער האנט דערלאנגענ.
פונ אלע מוישעס רייד זיַיַנענ אימ איצט קלאָר געוואָרנ – ערשטנס, אז מע רעדט אימ דאָ א שידעכ;  צווייטנס, אז מע רעדט אימ מיט דער, וואָס איר נאָמענ האָט מענ דאָ ניט אָנגערופנ, נאָר וואָס ער ווייסט אימ גוט אליינ, מאכמעס ארומ איר האָט ער זיכ דאָכ אזוי אָפט אינ די באנאכטנ ארומגעדרייט;  דריטנס, אז קיינ אנדערע אימ ריידנ איז מענ איצט, סיַיַ איבער אימ אליינ, סיַיַ איבער אנדערע סיבעס, ניט אומשטאנד;  פערטנס, אז זי איז שוינ באשטאנענ, אונ אז איצט פאָדערט זיכ פונ אימ, אז אויכ ער זאָל זיַיַנ האסקאָמע געבנ;  אונ צומ לעצטנ:  אז אלע ווייסנ שוינ דערפונ אונ זיַיַנענ מאסקימ, אויכ לוזי, וואָס, ווי ס'וויַיַזט אויס, איז ער ערגעצ אינ שטאָט דאָ א גאסט אָדער א טוישעוו, אונ ער האָט ביז אהער ניט געוווּסט דערפונ;  אונ אָט דאָס אלצ האָט זיכ אימ איצט צוזאמענגעמישט,  אונ אפ דער פראגע: צי איז ער יאָ, צי ניט מאסקימ אפ דעמ, וואָס איז אימ דאָ נאָרוואָס אויסגעלייגט געוואָרנ, האָט ער מער נישט אינ דער ערשטער מינוט געהאט צו זאָגנ, ווי נאָר זיכ צו פארוווּנדערנ אונ באמ ערשטנ אומשולדיקנ וואָרט זיכ פארטשעפּענ אונ דעמ אנטקעגנ מיט א פראגע ארויסקומענ:
– הא, לוזי?!
מוישע האָט זיַיַנ שטאנד פארשטאנענ.  ער האָט זיַיַנ איצטיקע פארלוירנקיַיַט אונ אָנ-לאָשנ פארטיַיַטשט דערמיט, וואָס אלטערנ איז איצט אזוינס פארגעבנ געוואָרנ, וואָס וועגנ דעמ צו ריידנ איז שווער אפילע פאר א געזונטנ, ביפראט פאר אזא, ווי אלטער, בא וועלכנ מע דארפ אזוי גיכ, אפ דער הייסער מינוט, ניט פאָדערנ קיינ ענטפער,  אונ בעסער איז אימ א קליינ שטיקל ציַיַט לאָזנ צו רו, ער זאָל אליינ די לאגע אונ דעמ "פאר" אונ "קעגנ" אינ רו באטראכטנ.  מוישע האָט דערומ טאקע אזוי געטאָנ.
– באטראכט זיכ, אלטער, – האָט ער געזאָגט, – באקלער זיכ.  ס'האָט ציַיַט אונ אינ די נאָענטסטע טעג וועל איכ צו דיר נאָכ טשוּווע ארופקומענ.
ווענ מוישע וואָלט דעמלט אפ אלטערנ א מער פארשטייענדיקנ אונ מער דורכדרינגלעכנ בליק געטאָנ, וואָלט ער, מעגלעכ, אזוי גיכ פונ זיַיַנ אָרט זיכ ניט אופגעהויבנ, אזוי גיכ זיַיַנ צימער ניט געווענ פארלאָזט, וויַיַל אזא, ווי אלטערנ, אינ אזא שטאנד, אינ וועלכנ ער האָט זיכ איצט געפונענ, איז קלאָר געווענ צו זענ,  אז ניט נאָר די ניַיַס, וואָס מע האָט אימ דאָ נאָרוואָס ארופגעבראכט, האָט אפ אימ אזוי צעדרייענדיק געווירקט, נאָר אז די ניַיַס איז שוינ אפ א פריער צעדרייטנ באָדנ געפאלנ, אפ אנ אומרויִק-קרענקלעכנ, אונ געווירקט האָט זי, ווי פעטס אפ צעגליטנ אייזנ.
אלטער האָט ניט באוויזנ מיט קיינ איינ וואָרט מיקויעכ דעמ עצעמ איניענ ארויסצוקומענ, מאכמעס, ווי מוישע האָט ריכטיק פארשטאנענ,  איז דער איניענ ניט אזא, וועגנ וועלכנ ס'לאָזט זיכ, גליַיַכ נאָכנ פאָרשלאָג, אפ אימ ענטפערנ, אונ ווידער מאכמעס דעמ, וואָס מוישע האָט שוינ ניט פארשטאנענ – דערפאר, וואָס אלטער האָט אזויפיל אינ קאָפּ געהאט נאָכ איידער מוישע איז צו אימ ארופגעקומענ, אוביפראט איצט,  ווענ ס'איז אימ איבערגעגעבנ געוואָרנ צו לייזנ אזא זאכ, צו וועלכער ס'פאָדערט זיכ באזונדערס קלאָרקיַיַט אונ גרויס יושעוו-האדאס, וועלכע אלטער האָט, אינ איצטיקנ מאָמענט, ניט געהאט קיינ סימענ דערפונ.
אינדערעמעסנ אָבער איז אלטער שוינ באשטאנענ, אינדערעמעסנ האָט ער גאָרנישט געהאט איבערצוקלערנ, אונ זיַיַנ ענטפער איז שוינ פונ פאָרויס באשטימט געווענ – אפ יאָ אונ אפ הסקאָמע.  וויַיַל דאָס האָט ער דאָכ אליינ אויכ גוט געוווּסט, אז קיינ איבעריק געוווּנטשערער פאר שאדכאָנימ אונ פאר א העכערנ גראד שידוכימ,  ווי דער, וואָס מע האָט אימ דאָ נאָרוואָס פאָרגעלייגט, איז ער ניט, אונ אז ברעקלענ זיכ אינ זיַיַנ שטאנד איז ניט שיַיַעכ, ווי אויכ דאָס האָט ער געוווּסט, אז ווענ ער זאָל זיכ יאָ ברעקלענ,  וואָלט אימ איצט סיַיַווי ניט געהאָלפנ, מאכמעס אלע לאגעס זיַיַנענ איצט קעגנ – די שטוב-לאגע, וועגנ וועלכער ער האָט פריִער דורכ מייערלענ, דערנאָכ דורכ גיטעלענ, אונ איצט פונ מוישענ אליינ זיכ דערוווּסט,  אונ ווי ער האָט פארשטאנענ, האָט דאָס, אָט די לאגע, אלעמענ געצוווּנגענ די זאכ אָנצונעמענ אונ אפ איר באשטיינ, אפילע אזא, ווי מוישע אליינ, וואָס אנ אנדערשמאָל, אינ אנדערע ציַיַטנ, וואָלט ער אליינ פארינטערעסירט געווענ דאָס ניט דערלאָזנ צו שטאנד קומענ.
אוואדע איז ער באשטאנענ, אלטער.  אונ דאָ האָבנ אימ נאָכ צו אלע צעטומלונגענ פונ היַיַנתיקנ אָוונט, נאָכ די געוויסע פאָרשטעלונגענ אינ קאָפּ א שלאָג געטאָנ, יענע, וועלכע האָבנ אימ די לעצטע ציַיַט געמאכט באנאכט אינ קיכ אומוואנדלענ אונ זוכנ דאָרט כאָטש א מינדסט פונ דעמ, וואָס ס'וואָלט אימ געקאָנט זיַיַנע ליַיַדנשאפטנ לעשנ, אָבער וואָס אינדערעמעסנ האָבנ זיי אימ נאָכ מער צעפלאקערט.
מוישע איז ארויס, אונ אלטער האָט אפילע זיַיַנ "גוטע-נאכט" זאָגנ ניט געהערט, וויַיַל אינ די געבליטנ האָבנ אימ שוינ קלעזמער געשפּילט...  אונ וויפל אזא, ווי אלטער, אזא אויסגעהונגערטער, האָט בא דעמ געדאנק פונ כאסענע האָבנ געקאָנט לאָזנ זיַיַנ פאנטאזיע זיכ צעשפּילנ אונ זיכ אויסמאָלנ דאָס, וואָס אזא הונגעריקער ריַיַסט זיכ צו דעמ,  ווי פונ צוואנגענ – אזויפיל האָט זיכ אלטער טאקע געמאָלט אונ זיכ פאָרגעשטעלט.  אונ א האָר, אונ גאָר א קליינ ביסל איז אָפּגעגאנגענ, אז פונ גרויס איבעראשונג אונ איבערפלוס פונ געבליטנ זאָל ער באלד ניט א סידער עפענענ, ווי אינ א ערעוו-שאבעס, אונ זיכ פּלוצעמ אינ א מיטוואָכעדיקנ אפדערנאכט זיכ נעמענ זאָגנ א מינ לויב-געזאנג, א מינ געזאנג פונ אלע געזאנגענ צו זיַיַנע בלוטנ, וואָס שפּארנ פונ אימ אונ שטעלנ אימ פאר א בעט שוינ נישט אינ קיכ געבעט, ארומ וועלכנ ער פארשפּאָרט זיכ שוינ צו גאנווענענ אונ זוכנ ביגנייווע קליינע, פארבאָטענע פארגעניגנס, נאָר שוינ א בעט, ווי בא דעמ מיילעכ שלוימע, בא דעמ געליבטנ פונעמ געזאנג פונ אלע געזאנגענ, אפ וועלכנ זיַיַנ געליבטע ווארט אפ אימ אפ צו ליבנ אימ אנ אויסגעטאָנ-גרייטע...
אונ דאָ האָט זיכ אלטערנ שוינ גאָר דער קאָפּ פארדרייט.  ער ווייסט ניט, צי דער לאָמפּ האָט זיכ אימ מיטאמאָל אויסגעלאָשנ, צי, פארקערט, ער האָט זיכ אימ מיטאמאָל מעשונע צעפלאקערט, אונ דאכט זיכ, די גאנצע שטוב ארומ האָט פונ אימ גענומענ ברענענ.  ער ווייסט ניט, צי איז ער געבליבנ אפנ אָרט, וווּ דער ברודער האָט אימ,  בייסנ אוועקגיינ, איבערגעלאָזט – א שטייענדיקנ, אָדער א זיצנדיקנ, – צי ער האָט זיכ פונ זיַיַנ אָרט גערירט אונ ער האָט גאָר אינ שטוב אינדערלופטנ גענומענ אומפליִענ אונ די שטוב איז אימ געווענ ענג, די ווענט האָבנ זיכ צענומענ, אונ ער איז א פליענדיקער אינ דרויסנ ארויס אפ זיכ אָפּקילנ אונ אונטער די וואָלקנס הויכ צו שוועבנ.  ער ווייסט ניט...  ער ווייסט נאָר, אז נאָכ עפּעס, דאכט זיכ, ווילדער מוזיק, וואָס האָט אימ מיטאמאָל, ווי פונ טויזנטער קיילימ אינ קאָפּ אונ אינ מויעכ א ריפּע געטאָנ אונ וואָס צוזאמענ דערמיט איז אימ עפּעס מיטאמאָל א שטארק ליכטיק, א שטארק פינצטער געוואָרנ, – האָט ער, דאכט זיכ, אפ דער ערד, ווי פונ א שטארק הויכ אָרט א פאל געטאָנ אונ ווי געליימט אונ געבונדנ א שטיק ציַיַט, ווי א גוילעמ, ליגנ געבליבנ.
די עלטערע דינסט אינ קיכ מעג שווערנ, אז יענעמ אפדערנאכט האָט זי, פארנ שלאָפנ, איבערנ קאָפּ בא זיכ אינ אלטערס אייבערשטיבל עפּעס אלטערנ זיכ צופיל אונ צו האסטיק דרייענ געהערט...  זי האָט דאָס פאר קיינעמ ניט געהאט צו זאָגנ, וויַיַל די ייִנגערע, גנעסיע, איז, ווי באוווּסט, די לעצטע טעג שוינ נישט מער מיט איר אינ קיכ, נאָר ערגעצ אינ אנ אנדער צימער געשלאָפנ.  האָט זי זיכ אליינ צוגעהערט אונ דערנאָכ האָט זי מיטאמאָל איבער איר קאָפּ, אינ דער סטעליע,  וואָס איז אלטערס פּאָל געווענ, א שטארקנ קלאפּ געהערט, ווי ווענ מע ווארפט עפּעס אומ א שווערע זאכ – א טיש צי א באנק – זי האָט אליינ ניט געוווּסט וואָס.  אונ אזויווי נאָכנ פאל איז באלד שוינ דאָרט אויבנ שטארק שטיל געוואָרנ,  איז זי דערומ גליַיַכ איַיַנגעשלאָפנ, א נישט וויסנדיקע.
דאָס איז געווענ דער צווייטער פאל אלטערס נאָכ יענעמ ערשטנ,  וואָס ס'האָט מיט אימ בא זיַיַנ ברודער מוישע אינ עסשטוב פאר אלעמענ אינ די אויגנ געטראָפנ.  דאָס מאָל איז דאָס געשענ אָנ איידעס אונ אָנ קיינעמ,  אונ אזויווי ער איז איצט אליינ אנידערגעפאלנ, אזוי אליינ האָט ער זיכ דערנאָכ אופגעהויבנ, אופגעשטעלט, אויסערלעכ מיט קיינע סימאָנימ  ניט פונעמ פאל, אָבער אינערלעכ שטארק מיד אונ ווי  אלע ביינער וואָלטנ אימ געווענ צעקלאפּט אונ איבערגעבראָכנ.                
    


   
          
    
   
      


     


                                           






 
                 
           
                            
________________
[1] ציכטיק
[2] די ארויסגעטריבענע פונ שפּאניע.
[3] וויַיַל מיַיַנע זינד זיַיַנענ מיר אריבערנ קאָפּ, ווי א שווערע לאסט דריקנ זיי אפ מיר.  אינ א קליינ מעסטל האָסטו מיר געגעבנ מיַיַנע טעג, אונ מיַיַנ וועלט איז נישטיק קעגנ דיר.  לייטער העוועל איז דער גאנצער מענטש.  אזוי איז עס באשטענדיק.
[4] דער בריוו איז געשריבנ אינ א מעליצעדיקנ כסידיש-לאמדאָנישנ העבריייִש.  צוליב פארשטענדלעכקיַיַט וועגנ גיבנ מיר אימ דאָ אינ א קימאט ווערטלעכער איבערזעצונג אינ ייִדיש.
[5] אויסנאמ
[6] אין דעם אָריגינעלן PDF פייל פעלט איין זייט, דערפאר זיינען די ווייטערדיקע געקלאמערטע אבצאצן אָפּגעדרוקט פון א שפּעטערער אויסגאבע (1943, YCUF, New York)
[7] אליינ זיַיַנ, בליַיַבנ אָפּגעזונדערט.
[8] בייסאלמענ.
[9] הארצ-פליכטנ.  א באוווּסטערמוסער-סייפער פונ ראביינו בעכיַיַעיִ האספארדי.
[10] איינס פונ די קאפּיטלעכ פונ יענעמ סייפער, וווּ ס'רעדט זיכ וועגנ ביטאָכנ.
[11] קוזרי – פונ רעב יעהודע האלייווי.  "מוירע נעוווּכימ" – פונ רעב מוישע מיַיַמאָנ דער ראמבאמ.
[12] שינדערס
[13] יעזוס.
[14] אפנ רעבנס קייווער.
[15] "א בריוו צו אכיִאָ פונ שילוי", "צו נעוווּכאדנעצאר דעמ מיילעכ פונ באָוועל", "צו ראביינו בעכיַיַע, האספארדי", "צומ מאלעכ גאווריִעל", "א בריוו צומ מאלעכ ראזיִעל", "א בריוו צו גאָט, וואָס ענטפערט אינ א שווערער ציַיַט".
[16] וועג-וויַיַזער.
[17] פאר פיל מענטשנ אינ די אויגנ פארשעמט.
[18] "צו מיר קער דאָס הויז" – א פאָסעק פונ ביבל.
[19] וויי איז צו מיר אונ צו מיַיַנ הויזגעזינד.
[20] געזעצ
[21] נידעריקע שטופע.
[22]  –  אזא, וואָס טאָר ניט אריַיַנגעלאָזנ ווערנ צווישנ מענטשנ.
[23] –  געלט מאכט קאָשער מאמזיירימ (אומגעזעצלעכ געבוירענע).
[24] – אזוינס, וואָס איז גליַיַכ ווי געלט. 
[25] –  מיר געהער דאָס זילבער, מיר געהער דאָס גאָלד.
[26]  – יענער אונ יענער, דער זונ פונ יענעמ אונ יענעמ.
[27] אָנהאלט.
[28] אלע מיַיַנע ביינער זאָלנ זינגענ.
[29] די קראפט פונעמ שעפער (פונ גאָט).
[30] מיַיַנ מאקע איז הארט, מיַיַנע ביַיַלנ געפערלעכ,
אונ מיַיַנ אויג שוינ פארטונקט פונ ארויסצוקוקנ אפ מיַיַנ אויסלייזער-הערלעכ.
[31] הייליק דיַיַנ נאָמענ אפ דיַיַנ וועלט דורכ דיַיַנ פאָלק, וואָס הייליקט דיַיַנ נאָמענ.
[32] צוויי באוווּסטע קאבאָלע-ספאָרימ.
[33] צו מיַיַנ טיַיַערער באָבע אונ מאמע.
[34] גאָט צו דאנק.
[35] געזונט.
[36] זאָל לעבנ.
[37] די לעצטע ציַיַט.
[38] וואָס דער טאָג וועט ברענגענ.
[39] פארינטערעסירטער.
[40] שלעכטנ געשעפט.
[41]  – שוואכקיַיַט.
[42]  – אזויפיל אונ אזויפיל.
[43] – א געזאנג צו דאָווידנ, ווענ ער איז אנטלאָפנ פאר אווישאָלעמענ זיַיַנ זונ.  גאָט, ווי פיל זיַיַנענ מיַיַנע פיַיַנט...
[44]–  ס'גרוילט מיר דאָס לייב פאר שרעק, פאר דיַיַנ מישפּעט פאָרכט איכ מיכ.
[45] – כ'הייב אופ די אויגנ צו די בערג:  פונוואנענ קומט מיַיַנ הילפ?
[46]  – אפ אייביק.
[47] – צו אונדזערע געליבטע ברידער, איכ בעט פונ איַיַכ, איר זאָלט מיסספּאלעל זיַיַנ פאר מיר...
[48] – אונדזערע ליַיַט, מענטשנ פונ איינ דייע, פונ איינ געזינונג.
[49] – דאָ געמיינט:  מוישע מענדעלסאָנ, דעמ פאָטער פונ דעמ אופקלערונג, וועלכער האָט געוווינט אינ דיַיַטשלאנד, אינ שטאָט דעסאו.
[50] – ווי איינער פונ די גרעסטע, נידעריקסטע פארשוינענ.
[51] – זע, גאָט, זיַיַנ פּיינ...
[52] – לעבט אָנ א ווייב...  אָנ קינדער...
[53] – די טשוּווע פונ גליַיַכגעוויכט.  ווענ איינער זינדיקט מיט פרויענ, איז זיַיַנ טשוּווע, ער זאָל זיכ אָפּשיידנ פונ פרויענ, – מיט עסנ, זאָל ער פאסטנ אאוו.
[54] – וויי איז צו מיר אונ וויי איז צו מיַיַנ זעל.
[55] – א נידעריקער גראד.
[56] – ווי עס דארפ צו זיַיַנ.</p></div>
</div>      </body>
  </text>
</TEI>
