אין ביראבידזשאן גרייט זיך צום דרוק א דערגאנצטע אויפלאגע פון יעלענע מארונדיקס בוך ״שטעטל פון אלוועלטלעכן מאסשטאב״ 
די ערשטע אויפלאגע פונעם בוך, געווידמעט דער יידישער יוגנטלעכער לאנדווירטשאפטלעכער קאמונע ״איקאר״, איז ארויסגעגאנגען צו איר 90־יאריקן יוביליי, אין 2018, אויך אין ביראבידזשאן. די קאמונע ״איקאר״, אנגערופן לכבוד דער אמעריקאנער ארגאניזאציע, וועלכע האט געהאלפן דער יידישער קאלאניזאציע אינעם ראטן־פארבאנד, האט זיך ערשטנס געפונען אינעם ביראבידזשאנער ראיאן, ניט ווייט פונעם דארף דאנילאווקע, שפעטער – אינעם סמידאוויטשער ראיאן, אויפן פרווופעלד דעזשניאווקע. זי איז געווען געשאפן אין 1928, דורך צוועלף יונגעלייט, וועלכע האבן נאר וואס געענדיקט די יידישע אגראשול אין קוראסאוושטשינע (ווייסרוסלאנד). 
זיי זיינען געקומען צו פארן קיין ביראבידזשאן צווישן די ערשטע יידישע איבערוואנדערער, כדי בויען דא דאס ״יידישע לאנד״. די געשיכטע פון דער קאמונע איז געווען פול מיט ״ווייסע פלעקן״. צו פארפילן זיי האט באשלאסן יעלענע מארונדיק. 
פונעם סוף 90ער יארן וווינט זי אין ישראל, אבער זי איז א געבוירענע אין דער יידישער אויטאנאמער געגנט און שטאמט פון דער משפחה איקאראווצעס — אזוי האט מען אנגערופן די קאמונארן פון ״איקאר״. זי האט אנגעהויבן פון דער געשיכטע פון אירע עלטערן און זיידע־באבעס. יעלענע האט געמאכט א גרויסע ארבעט, צונויפגענומען א סך ארכיוו־מאטעריאלן פון פארשידענע לענדער, אפגעזוכט קרובים פון די קאמונארן און פארשריבן זייערע געשיכטעס. 
צוערשט זיינען אירע פארצייכענונגען געווען פובליקירט אין דער צייטונג ״ביראבידזשאנער שטערן״. שפעטער האט די מחברטע פאראייניקט זיי אינעם בוך ״שטעטל פון אלוועלטלעכן מאסשטאב״, אין וועלכן איז צום ערשטן מאל פארפיקסירט און באזיניקט דער גוירל פון דער קאמונע ״איקאר״. נאך דער פובליקאציע פונעם בוך האט יעלענע מארונדיק פארזאמלט נאך א סך נייע וויכטיקע מאטעריאלן און באשלאסן צו דערגאנצן און ווידער ארויסגעבן דאס בוך. 
די לייענער וועלן זיך דערוויסן וועגן דעם ערשטן באשטאנד און ערשטע טריט פון דער קאמונע, וועגן דעם טראגישן גורל פון איר פארזיצער יוסף פארער און זיין משפחה, וועגן דעם אמעריקאנער פראפעסאר טשארלז קונץ, וועלכן געהערט די אידיי פונעם שאפן דאס סאציאליסטישע שטעטל (סאצשטעטל) פאר קאמונארן, וועגן ווונדערלעכער באגעגעניש אין ביראבידזשאן פון אמעריקאנער און רוסלענדישער צווייגן פון בעקער משפחה און נאך און נאך. 
מיט דער הילף פון קינדער און קינדס־קינדער פון די קאמונארן האט יעלענע מארונדיק אויפגעשטעלט א סך נעמען פון איינוווינער פון סאצשטעטל, דערין פון די, וועלכע זיינען אומגעקומען בעת דער מלחמה. עטלעכע קאפיטלען פונעם בוך דערציילן וועגן די ערשטע בויער פון סאצשטעטל, וועלכע זיינען געקומען צו פארן אין 1931 פון ארגענטינע. אינעם בוך ווערט אויך דערציילט וועגן מתנות, וועלכע די קאמונע ״איקאר״ האט באקומען פון אמעריקאנער יידן, וכדומה. די פארצייכענונגען זיינען באגלייט מיט א סך אלטע פאטאגראפיעס און ארכיוו־דאקומענטן. 
שוין 8 יאר ארבעט אין דער שטאט כאבאראווסק די ארגאניזאציע ״קיין פרעמדע קינדער זענען ניטא״.א פיליאל פון אט דער ארגאניזאציע איז אויך פאראן אין ביראבידזשאן 
די טעטיקייט פון דער ארגאניזאציע איז פארשידנארטיק. די ספעציאליסטן און וואלונטערן ארבעטן מיט משפחות, וועלכע געפינען זיך אין א שווערער סיטואציע, כדי אײַנהיטן זיי און ניט דערלאזן, אז זיי זאלן זיך אפזאגן פֿון קינדער. דאס איז אויך א פראפילאקטיק פֿון אבאָרטן און א פראפילאקטיק פֿונעם אפּזאָגן זיך פֿון קינדער מיט ספעציעלע באדערפענישן. דאס איז אויך די קליידער־קראם ״גוטסקייט איז פאראן א סך״ פאר משפחות מיט נידעריקער הכנסה און דער קריזיס־צענטער ״ווינט פֿון ענדערונגען״ אאז״וו. 
מיט א יאר צוריק איז געשאפן געווארן און האט אנגעהויבן ארבעטן א פיליאל פון אט דער ארגאניזאציע אין ביראבידזשאן. דער דאזיקער פראיעקט האט באקומען דעם נאמען ״מיר זענען דערנעבן״, זיין אנפירער איז אנדריי לאקייטשוק. 
אין סאמע ברען פון פאנדעמיע פלעגן די וואלונטערן פונעם פיליאל ברענגען עסנווארג אין משפחות מיט פיל קינדער. די ארגאניזאציע האט אויך געהאלפֿן די משפחות, וועלכע האבן געליטן פון שרפות — מיט מעבל, קליידער, פּראָדוקטן אאז״וו. 
— די איינוווינער פֿון דער שטאָט האבן שוין זיך דערוווסט וועגן אונדזער טעטיקייט און ווענדן זיך נאך הילף, — דערציילט אירינא לאקייטשוק, די וואלונטערין פונעם פיליאל. — ס׳זיינען פאראן א סך ביראבידזשאנצעס, וועלכע לייגן פאר זייער הילף אלס וואלונטערן, ברענגען קליידער און אנדערע זאכן, נייטיקע פאר משפחות, וועלכע געפינען זיך אין א שווערער סיטואציע. 
דער פיליאל ״מיר זענען דערנעבן״ האט זיין אפיס, ווו מע פלאנירט דורכפירן סעמינארן פאר מיטארבעטער און א שול פאר מאמעס .אגב, איינער אזא סעמינאר איז דורכגעגאַנגען אין פֿרילינג. אים האבן דורכגעפירט די ספעציאליסטן פון כאבאראווסק — די אנפירערין פון דער דינסט ״מאמע איז דא״ לאריסא קאָן, די מיטארבעטערינס פון דער דאזיקער דינסט אירינא טשערנענקא און אלעסיא מיראנאווא. זיי האבן קאנסולטירט די ביראבידזשאנער קאלעגן ווי אזוי ארגאניזירן די ארבעט פון קריזיס־צענטער און וווילטעטיקער קראם. 
— מיר האבן א קריזיס־וווינונג, ווו א טראגעדיקע פרוי אדער א פרוי מיט קינדער, וועלכע געפינען זיך אין א שווערער סיטואציע, קאנען וווינען א געוויסע צייט. מיר העלפן זיי צו באקומען להאטעס, אויספורעמען דאקומענטן, געפינען ארבעט, מיר גיבן זיי פסיכאלאגישע און יורידישע הילף און אזוי ווייטער. 
— אונדזער טעטיקייט קריגט א ווארעמען אפקלאנג ביי ביראבידזשאנצעס. א סך פון זיי ווילן מיטארבעטן מיט אונדז אלס וואלונטערן און זיינען גרייט צו קומען צו הילף, — זאגט אירינא לאקייטשוק. — אונדזער ציל איז — זאָלן זײַן גליקלעך קינדער און משפחות. זאָלן אין אונדזער שטאט זיין וואס מער אזעלכע משפחות. 
 די טעג איז דערשינען א נייער נומער פונעם זשורנאל ״יידישלאנד״, דעם איינציקן היינט־צו־טאג ליטערארישן זשורנאל אויף יידיש. 
דער נומער אנטהאלט ביי 160 זייטלעך און דערפאר ווערט ער באטראכט ווי א טאפלטער און האט אן אנטשפרעכיקן נומער: 11 – 12. ווי ס׳איז שוין געוויינלעך פאר זיינע לעצטע נומערן, איז דער קווארטאלניק דערשינען אויך דאס מאל מיט צוויי טיראזשן – אין ישראל און אין שוועדן. 
דער טאפלטער נומער פון ״יידישלאנד״ ווערט געעפנט מיט צוויי לידער פונעם עזבון פון דעם באוווסטן ישראלדיקן דיכטער אלכסנדר שפיגלבלאט (1927 – 2013). עס גייט א רייד וועגן לידער אנגעשריבענע דורך אים אין דער יוגנט, אין 1947, ווען דער דיכטער האט נאך געוווינט אין רומעניע. 
די היינטצייטיקע יידישע פאעזיע איז פארגעשטעלט אין דעם נומער מיט לידער־ציקלען פון פעליקס חיימאוויטש (מינסק), באריס קארלאוו (בלומינגטאן – ירושלים), 
וועלוול טשערנין (כפר־אלדד) און מיכאל פעלזענבאום (ראמלע). חוץ די דאזיקע גוט באקאנטע די ליבהאבער פון דער יידישער ליטעראטור דיכטער, זיינען אין דעם נומער פארגעשטעלט צוויי פאעטן־ דעביוטאנטן: דער 27־יאריקער דוד עומר (אמסטערדאם), וועלכער איז פריער באוווסט געווען ווי אן איבערזעצער פון יידיש אין האלענדיש (״ביראבידזשאנער שטערן״ האט דא ניט לאנג מיטגעטיילט וועגן רבקה באסמאן בן־חיימס זאמלונג לידער, איבערגעזעצטער דורך אים) און דער 41־יאריקער אמעריקאנער יידישער אקטיאר אלי ראזען (ניו־יארק). צו די פאעטן־דעביוטאנטן מעג מען צורעכענען ״על־תּנאי״ אויך דעם באוווסטן קאמפאזיטאר און כלי־זמר זיסל סלעפאוויטש (ניו־יארק), וועלכער האט פארפאסט פארן פארעפנטלעכטן אין דעם נומער זינגליד ״א קארטל פאר זיך אליין״ ניט בלויז מוזיק, נאר אויך ווערטער. מע דארף דערמאנען אויך א פארעפנטלעכט אינעם נומער ליד פונעם פאפולערן היינטצייטיקן שוועדישן דיכטער קארנעליס וורעסוויק (געב. אין 1987) אין דער יידישער איבערזעצונג פון קאליע אלניאנסקי (לונד). 
גאנץ ברייט איז פארגעשטעלט די היינטצייטיקע פראזע. אינעם נומער איז פארעפנטלעכט א גרעסערע דערציילונג פון עמיל קאלין (תל־אביב), ווי אויך קורצע דערציילונגען פון ישראל נעקראסאוו (פעטערבורג), שירי שאפירא (ירושלים) און אלכסנדר דראבקין (ביראבידזשאן). ס׳איז אויך פארעפנטלעכט אין איבערזעצונג אויף יידיש א פראזאישע מיניאטור פונעם קלאסיקער פון דער ווייסרוסישער ליטעראטור זמיטראק ביאדוליא (שמואל פלאווניק; 1886 – 1941). 
ווי אלע פריערדיקע נומערן פון ״יידישלאנד״, שליסט אויך דער נייער נומער פונעם זשורנאל אין זיך איין וויסנשאפטלעכע און פאפולערע 
ארטיקלען וועגן פארשיידנארטיקע אספעקטן פון דער יידישער ליטעראטור, קונסט און געשיכטע. דאקטאר ענת אדרת (פתח־תקווה) דערציילט וועגן דער ווארשעווער ליטערארישער צייטשריפט ״רינגען״, וועלכע איז דערשינען אין 1921 – 1922; דאקטאר וועלוול טשערנין אנאליזירט די השפעה פון יידיש אויף דער רוסישער שפראך פונעם רוסיש־יידישן השכלה־פראזאיקער אסיפ ראבינאוויטש (1817 – 1869); חווה וואניקאוו (חברון) באהאנדלט די פארבינדונג צווישן דעם רוסיש־שפראכיקן פאלקלאר פון די קאנטאניסטן און די סלאוויש־שפראכיקע און מיש־שפראכיקע חסידישע זינגלידער (ס׳איז כדאי צו דערמאנען וועגן דעם, אז א געקירצטער וואריאנט פון דעם דאזיקן ארטיקל וועט אין גיכן דערשיינען אינעם נייעם באנד פונעם אלמאנאך ״ביראבידזשאן״, וועלכער ווערט איצט צוגעגרייט צום דרוק). דער געוועזענער אקטיאר פונעם מאסקווער יידישן דראמאטישן אנסאמבל אלכסנדר טשערנאוו (צורן) טיילט זיך מיט זיינע קינדערשע איינדרוקן פון צוויי סאוועטישע פילמען פון די 30ער יארן, אין וועלכע עס האט – זאל זיין נאר א ביסל – געקלונגען די יידישע שפראך – ״גליקן־זוכער (יידן אין ביראבידזשאן)״ און ״צירק״. 
א טייל מאטעריאלן פונעם נומער שפיגלען אפ דאס היינטצייטיקע קולטור־לעבן אויף יידיש. א פארצייכענונג פון דאקטאר וואלענטינע פעדטשענקא (פאריז) דערציילט וועגן דער טעטיקייט פון דער בארימטער פאריזער מעדעם־ביבליאטעק. פראפעסאר וואלערי דימשיץ (פעטערבורג) שטעלט פאר צוויי נייע ביכער איבערגעזעצטע פון יידיש אין רוסיש – וועלוול טשערנינס זאמלונג לידער ״א מאסקע אויף א מאסקע״, וואס איז דערשינען אין ביראבידזשאן, און באריס סאנדלערס זאמלונג דערציילונגען ״אנדענק־טאג אין אמנעזיע־שטעטל״, וואס איז דערשינען אין ניו־יארק. צו דער דאזיקער גרופע מאטעריאלן געהערט אויך אינטערוויו מיט דער ישראלדיקער יידישער זינגערין ווירע לאזינסקי. 
באנאנד מיט די געווארענע שוין טראדיציאנעלע רובריקעס ״א ניי זינגליד״ און ״נייע ביכער״ האט זיך אין דעם נומער באוויזן א צוגאבלעכע 
רובריק –״מאטעריאלן צום לעקסיקאן פון דער יידישער ליטעראטור אינעם 21טן יארהונדערט״. ווי עס ווערט לגבי דעם גאנץ אפטימיסטיש געזאגט אין דער רעדאקציע־הקדמה צו דעם נומער: ״מיר פארלירן ניט קיין בטחון און גלייבן באמונה־שלמה, אז די יידישע שפראך און די יידישע ליטעראטור וועלן ניט נעלם ווערן אויך אינעם סוף פונעם 21טן יארהונדערט. ווי עס שטייט געשריבן אין טעאדאר הערצלס ״אלטנוילאנד״, ״ווען איר וואלט, איסט עס קיין מערכען״, מאכן די העברייער: ״אם תרצו, אין זו אגדה״. מיט דער האפענונג, אז ס׳וועט טאקע זיין אזוי (כן יהי רצון), הייבן מיר אן אין דעם דאזיקן נומער א נייע רובריק ״מאטעריאלן צום לעקסיקאן פון דער יידישער ליטעראטור אינעם 21טן יארהונדערט״,כדי מאכן אונדז אלעמען קלארער דאס איצטיקע בילד פונעם יידישן ליטעראטור־פראצעס און העלפן דערביי א ביסל די היסטאריקער פון דער יידישער ליטעראטור, וועלכע וועלן, מירצעשעם, ארבעטן אינעם 22טן יארהונדערט״. 
דעם 8טן יולי איז אין מאסקווע געשטארבן דער געוועזענער קינסטלערישער אנפירער פונעם יידישן מוזיקאלן קאמער־טעאטער מיכאל גלוז. 
ער איז געבוירן געווארן אין 1951 אויפן אינדזל סאכאלין. אין 1970 – 1975 האט ער זיך געלערנט אין דער מאסקווער מוזיקאלער הויכשול (איצט – מוזיק־אקאדעמיע) אויף גנעסינס נאמען. אין 1977, ווען ביי דער ביראבידזשאנער געגנטלעכער פילהארמאניע איז געגרינדעט געווארן דער יידישער מוזיקאלער קאמער־טעאטער, איז מיכאל גלוז געווארן זיין קאמפאזיטאר. דווקא ער האט אנגעשריבן מוזיק פאר די אפערעס ״טביה פון אנאטעווקע״ און ״די גאלדענע חתונה״, ווי אויך פאר די מיוזיקלען ״טאנגא פון לעבן״, ״שלום־שאגאל״, ״לאמיר אלע אינאיינעם״ און דעם באלעט ״די לעצטע ראלע״, וועלכע זיינען געגאנגען אויף דער בינע פון דעם דאזיקן טעאטער, וואס איז געווארן א באזונדער בלעטל אין דער קולטור־געשיכטע פון דער יידישער אויטאנאמער געגנט. 
ווערק אויף דער יידישער טעמאטיק האט דער קאמפאזיטאר געשריבן אויך פאר אנדערע שעפערישע קאלעקטיוון. צווישן זיי קאן מען אנרופן מוזיק פאר דער ראק־אפערע ״שולמנית – Forever!״ (דער מאסקווער עסטראדע־טעאטער), פאר די ספעקטאקלען ״ייזכור״ (דער מאסקווער טעאטער פון לענינס קאמיוג), ״טביה – טעוועל״ (דער קיעווער אקאדעמישער דראמאטישער טעאטער אויף איוואן פראנקאס נאמען), פאר דעם קינסלערישן פילם ״מיר פארן קיין אמעריקע״ (״לענפילם) נאך שלום־עליכמען, פאר זינגלידער ״געטא גייט אוועק אין וואלקנס״ (אויף ווערטער פון ארקאדי חייט און אלכסנדר לעווענבוק) און ״יהי שלום״ (אויף וועלוול טשערנינס ווערטער). 
זינט 1985 איז מיכאל גלוז געווען איינצייטיק אויך דער קינסטלערישער אנפירער פונעם יידישן מוזיקאלן קאמער־טעאטער. אין 1989 איז ער געווארן איינער פון די גרינדער און דער גענעראל־דירעקטאר פונעם אינטערנאציאנאלן קולטור־צענטער אויף ש. מיכאעלסעס נאמען. אין 1999 – 2005 איז ער געווען דער פרעזידענט פון דער פעדעראציע פון יידישע קהילות פון רוסלאנד, אין באשטאנד פון וועלכן עס גייט אריין אויך די ביראבידזשאנער יידישע רעליגיעזע קהילה. מיכאל גלוז איז באלוינט געווארן מיטן ערע־ארדען (2002) און מיטן ארדען ״פאר פארדינסטן פארן פאטערלאנד״ פון דער 4טער מדרגה (2007). 
דעם 11טן – 13טן יולי האט געארבעט די 27טע מאסקווער קאנפערענץ פאר יודאיק. זי איז געווארן ארגאניזירט דורכן צענטער פון וויסנשאפטלעכע ארבעטער און יודאיק־אונטערריכטער פון הויכשולן ״ספר״ בשותפות מיטן אינסטיטוט פאר סלאווישע שטודיעס פון דער רוסלענדישער וויסנשאפטן־אקאדעמיע. 
צוליב באגרענעצונגען, ארויסגערופענע דורך דער פאנדעמיע פון קאראנאווירוס, איז די קאנפערענץ געגאנגען דאס מאל אין 
אנליין־פארמאט. אין איר פראגראם זיינען איינגעשלאסן געווארן 38 סעקציעס און רונדע טישן, וועלכע האבן אפגעשפיגלט פארשיידענע ריכטונגען פון יידישע שטודיעס (פארשונגען פונעם תנ״ך און תלמוד, יידישע פילאסאפיע, יידישע געשיכטע פון פארשיידענע פעריאדן, יידיש־קריסטלעכע באציונגען, דער יידן־חורבן, שפראכן און ליטעראטור פונעם יידישן פאלק, יידישע קונסט, עטנאלאגיע, דעמאגראפיע, מוזייען און ארכיוון אא.). א וויכטיקער טייל פון דער קאנפערענץ זיינען געווען סעקציעס, געווידמעטע דער געשיכטע און קולטור פון די יידן אין מיזרח־אייראפע, סלאוויש־יידישע קאנטאקטן און קעגנזייטיקע ווירקונגען. 
פולקום דער יידישער שפראך און איר ליטעראטור איז געווידמעט געווען א וויסנשאפטלעכע סעקציע מיטן נאמען ״יידיש: די שפראך און די קולטור״ אונטער דער פארזיצערשאפט פונעם באוווסטן ליטעראטור־פארשער און קריטיקער, פראפעסאר פונעם מיטשיגאנער אוניווערסיטעט מיכאל קרוטיקאוו. אויף איר זיינען פארגעשטעלט און באהאנדלט געווארן די קומענדיקע פארטראגן: ״די פראבלעם פון אויטענטישע רייד אין דער היינטצייטיקער יידישער פראזע״ (דאקטאר וועלוול טשערנין, ישראל); ״אן אלטערנאטיוו דעם ייווא: א. פאלקאוויטשס גראמאטיק פון יידיש (1940)״ (דאקטאר וואלענטינע פעדטשענקא, פראנקרייך); ״״איין מאל געזאגט ליגן, ווער וועט דיר גלייבן?״: די שווערע דאליע פון יידישע טראנסגרעסיוון״ (לאריסע פריוואלסקאיא, רוסלאנד); ״צווישן שוידער און אנציקונג: ״דאס דערהויבענע״ אין לייב קוויטקאס פאעטיק״ (פראפעסאר מיכאל קרוטיקאוו, פש״א) און ״״דער קעניג פון לאמפעדוזע״ אינעם קאנטעקסט פון פרץ מארקישעס נאכמלחמהדיקער שאפונג״ (דאקטאר אלכּסנדרה פאליאן, דייטשלאנד – רוסלאנד). 
דער יידישער שפראך און איר קולטור זיינען געווידמעט געווען אויך באזונדערע פארטראגן, פארגעשטעלטע אין די ראמען פון אנדערע וויסנשאפטלעכע סעקציעס און 
אייביקע נע־ונדניקעס פונעם יידישן טעאטער״ פארטראג ״די קונסט פונעם לעבן בלייבן: דינה קעניג און דער יידישער טעאטער אין מיזרח־אייראפע״ (פראפעסאר קארינא פעטרעסקו, פש״א); דעם פארגעשטעלטן אויף דער סעקציע ״ליטעראטור ביי יידן״ פארטראג ״יידישע רייד אין דער רוסישער שפראך: פרידריך גארענשטיינס דערפארונג״ (יעלענא סידאראווא, רוסלאנד); דעם פארגעשטעלטן אויף דער סעקציע ״יידישע קונסט. קינא״ פארטראג ״יידישער טעקסט אינעם קינעמאטאגראף פון לעטלאנד״ (פראפעסאר עלינא וואסיליעווא, לעטלאנד), ווי אויך די פארגעשטעלטע אויפן רונדן טיש ״דער ריבניצער רבי – ביאגראפיע, אגיאגראפיע, קולט״ פארטראגן ״גלויבן, צוטרוי און אמתדיקייט – די אויטענטישקייט פונעם איבערגעבן דעם ריבניצערס דיאלעקטאלע רייד אין א דערציילונג פון זיינעם אן אמעריקאנער חסיד״ (פראפעסאר דובֿ־בער קערלער, פש״א — ישראל) און ״אינטערפרעטאציע פון דער ענגלישער שפראך אין חסידישן יידיש אויפן ביישפיל פון אגיאגראפישע קוואלן וועגן דעם ריבניצער רבין״ (ליובאוו לאווראווא, רוסלאנד). 
אינעם ביראבידזשאנער קאנטעקסט קאן מען ניט נישט דערמאנען וועגן דעם פארטראג פון דאקטאר גענאדי קאסטירטשענקא (רוסלאנד) ״קרים און ביראבידזשאן ווי אלטערנאטיווע פראיעקטן פון יידישער עטנא־טעריטאריעלער אויטאנאמיע פאר סאוועטישע יידן״, וועלכער איז פארגעשטעלט געווארן אויף דער סעקציע ״יידן אין פססר״. אזוי ווי די אפיציעלע שפראך פון די יידישע נאציאנאל־טעריטאריעלע אויטאנאמיעס אינעם ראטנפארבאנד איז געווען יידיש, וועט ניט זיין קיין טעות משייך אים זיין צו יענע, וואס בארירן אין דער אדער אין יענער מאס די יידישע שפראך און איר קולטור. 
ווי א צוגאב צו דעם איז אין די ראמען פון דער קאנפערענץ פארגעקומען א רונדער טיש, וועלכער איז געווידמעט געווען דעם 60טן יארטאג פונעם מאסקווער זשורנאל ״סאוועטיש היימלאנד״, וואס ווערט אפגעמערקט האיאר. דער אומפארבייטלעכער הויפט־רעדאקטאר פון ״סאוועטיש היימלאנד״ (נאך דער צעפאלונג פון פססר האט ער געהייסן ״די יידישע גאס״) איז געווען דער דיכטער אהרן ווערגעליס, וועלכער האט אנגעהויבן זיין ליטעראטור־קאריערע אין דער יידישער אויטאנאמער געגנט, און א מיטגליד פון זיין רעדקאלעגיע – א באוווסטער ביראבידזשאנער שרייבער בוזי מילער. 
די ארגאניזאטארן פונעם רונדן טיש זיינען געווארן דער רוסלענדישער יידישער קאנגרעס צוזאמען מיטן אינטערנאציאנעלן יידיש־צענטער ביי דעם אלוועלטלעכן יידישן קאנגרעס. ס׳האט געעפנט די באגעגעניש דער פרעזידענט פונעם רוסלענדישן יידישן קאנגרעס יורי קאנער. ער האט דערציילט וועגן זיין ווארעמער באציונג צו מאמע־לשון און וועגן דעם, אז דער קאנגרעס שטיצט יידיש־פראיעקטן. 
די מאדעראטארין פונעם צוזאמענטרעף איז געווען דאקטאר מאשא מאקאראווא, וועלכע האט דא ניט לאנג פארטיידיקט א דיסערטאציע אויף א טעמע, וואס איז דירעקט פארבונדן מיט דער יידישער אויטאנאמער געגנט. צווישן די אנטיילנעמער פונעם רונדן טיש, אין וועלכן עס האט זיך באטייליקט די רעדאקטארין פון ״ביראבידזשאנער שטערן״ יעלענע סאראשעווסקאיא, זיינען געווען אייניקע באוווסטע היינטצייטיקע יידישע ליטעראטן, וועלכע האבן געהאט אמאל פארעפנטלעכט זייערע ווערק אין ״סאוועטיש היימלאנד״: באריס סאנדלער (פש״א), גענאדי עסטרייך (פש״א), מיכאל קרוטיקאוו (פש״א), ווי אויך א זון פונעם שטעלטפארטרעטער פונעם הויפט־רעדאקטאר פון ״סאוועטיש היימלאנד״, דעם דיכטער חיים ביידער (אין די 70ער יארן האט ער געארבעט אין דער רעדאקציע פון ״ביראבידזשאנער שטערן״), דער ישראלדיקער זשורנאליסט וולאדימיר ביידער. 
זונטיק וועט זיך אינעם ביראבידזשאנער יידישן צענטער פאר יוגנט עפענען מענדל יאַגאָדאַראָווס פערסאנעלע פאטא־אויסשטעלונג ״סטאפ־קאדער״ 
מענדל וווינט אין ביראבידזשאן, ער איז 41 יאר אלט, און דאס איז זיין ערשטע אויסשטעלונג. צוגרייטן זי האט אים געהאלפן דער רב פון דער יידישער אויטאנאמער געגנט ר׳ אפרים קאלפאק. 
ווי עס דערלציילן די ארגאניזאטארן פון דער אויסשטעלונג, האט מענדל א פרווו געטאן צו ווייזן די שיינקייט פון דער היינטצייטיקער געזעלשאפט און ארכיטעקטור פון ביראבידזשאן. ״די אויסשטעלונג גיט נישט קיין ענטפערס, אבער זי שטעלט פראגן, איבער וועלכע ס׳איז כּדאי זיך צו פארטראכטן״. 
״כאפט זיך אריין א קוק צו טאן אויף מיינע ערשטע טריט אין ערנסטער שאפונג״, — פארבעט מענדל יאגאדאראוו. די אויסשטעלונג וועט ארבעטן פונעם 1טן ביזן 5טן אויגוסט. 
אין הערצליע איז דעם 23טן יולי פארגעקומען די פרעמיערע פון דער רוסיש־שפראכיקער טעאטראליזירטער מוזיקאלער פארשטעלונג ״פארווארלאזטע פון דער יידישער קולטור״. 
דער אויטאר און דער איניציאטאר פון אט דעם קינסטלערישן פראיעקט, דער באוווסטער ישראלדיקער קאמפאזיטאר אבי בנימין, האט געלייגט אין יסוד פון דער פארשטעלונג זיין מוזיקאלע פארשונג וועגן געניאלע פארפאסער פון סאוועטישע זינגלידער פון דער נאכמלחמהדיקער תקופה. אבי בנימינס פארשונג באווייזט איבערצייגעוודיק, אז די סאמע פאפולערע, סאמע פאטריאטישע, סאמע רוסישע, סאמע סאוועטישע זינגלידער זיינען פארפאסט געווארן דורך קאמפאזיטארן־יידן. 
עס גייט א רייד ניט בלויז וועגן דער עטנישער אפשטאמונג פון די דאזיקע קאמפאזיטארן. אבי בנימין טענהט, אז דער יידישער פאלקלאר און חזנות האבן דירעקט געווירקט אויף רוסיש־שפראכיקע סאוועטישע זינגלידער. כדי אנשוילעך דעמאנסטרירן אט דעם טעזיס פון זיין מוזיקאלער פארשונג האט ער געבעטן דעם דיכטער וועלוול טשערנין אנשרייבן אויף יידיש א וויגליד אויף דער מעלאדיע פון אמאל פאפולערן סאוועטישן זינגליד ״וויפיעם זא ראדינו, וויפיעם זא סטאלינא״ (״לאמיר מאכן א לחיים פארן היימלאנד, לאמיר מאכן א לחיים פאר סטאלינען״). דאס נייע יידישע זינגליד האט אין דער פארשטעלונג ״פארווארלאזטע פון דער יידישער קולטור״ געזונגען יעלענע יאראלאווע, אן אקטריסע פונעם תל־אביבער טעאטער ״יידישפיל״. 
יידיש איז אבי בנימינס מאמע־לשון. ער איז געבוירן געווארן אין 9591 אין דער עסטישער שטאט טארטו (אדער ווי עס האבן זי גערופן די ארטיקע יידן – דארפאט), און די געשאפענע אויף יידיש קולטור פארנעמט א באמערקבאר ארט אין זיין שאפונג אין פארלויף פון א סך יארן. ס׳איז כדאי צו דערמאנען, אז צום ערשטן מאל האט אבי בנימינס נאמען זיך באוויזן אין דער צייטונג ״ביראבידזשאנער שטערן״ אינעם סוף 08ער יארן, אין צוזאמענהאנג מיט דער שטעלונג ״מסעות בנימין השלישי לארץ הקודש״ נאך מענדעלעס ״מסעות בנימין־השלישי״, וועלכע איז דאן געגאנגען מיט א גרויסן דערפאלג אויף דער בינע פונעם מאסקווער טעאטער ״ערמיטאזש״. דער יונגער אבי בנימין (דעמאלט האט מען אים גערופן אבי נעדזוועצקי) איז געווען דער אויטאר פון מוזיק און דער מוזיקאלער לייטער פון יענער שטעלונג. 
דעם 72טן יולי האט זיך אינעם קאמפוס ״הר־הצופים״ פונעם העברעישן אוניווערסיטעט אין ירושלים דערעפנט געווארן אן אויסטשעלונג מיטן נאמען ״פון בינע־ליכטן אין תפיסה־פינצטערניש אריין״. זי איז געווידמעט דעם גרויסן סאוועטישן יידישן ארטיסט און רעזשיסער בנימין זוסקינען (9981 – 2591), ווי אויך זיין ווייב, דער טענצערן און שוישפילערן עדע בערקאווסקאיא (3091–9591 ), וועלכע האבן געארבעט אינעם מאסקווער יידישן מלוכה־טעאטער. די עקספאזיציע באשטייט איבערהויפט פון עקספאנאנטן, וועלכע זיינען געשאנקען געווארן דעם ירושלימער טעאטראלן ארכיוו און מוזיי אויפן נאמען פון ישׂראל גור דורך דער טאכטער פון דעם שעפערישן פארפאלק עלע זוסקין־פערעלמאן. 
דעם 13 טן יולי ווערט 09 יאר זינט ס׳איז געבוירן געווארן דער ביראבידזשאנער שרייבער און זשורנאליסט ראמאן שויכעט. איינע פון די וויכטיקסטע ווערק אין זיין לעבן איז געווען דער ראמאן ״כוזרים״, אנגעשריבן אינעם זשאנער פון היסטארישער אוואנטורע. וועגן אט דער ניט־פארענדיקטער שאפונג דערציילט דער ליטעראטור־פארשער דאקטאר וועלוול טשערנין (ישראל) 
ראמאן (ראובן) שויכעט איז בלי־ספק געווען דער לעצטער ביראבידזשאנער שריפטשטעלער,פאר וועלכן יידיש איז געווען דאס מאמע־לשון אינעם פולן זין פון דעם דאזיקן אויסדרוק. ער איז געבוירן געווארן אין 1391 אין דער אלטער יידישער לאנדווירטשאפטלעכער קאלאניע (געגרינדעט אין 7081 דורך איבערוואנדערער פון ווייסרוסלאנד) יעפינגאר (יפה נהר, איצט — פליושטשייעווקע אינעם באשטאנער ראיאן פון דער ניקאלייעווער געגנט) אויפן דרום פון אוקראינע. די קאלאניע איז דעמאלט געווען אין באשטאנד פונעם קאלינינדארפער יידישן נאציאנאלן ראיאן. אין 1491 איז דער קומענדיקער שרייבער געווען אין עוואקוציע אין קאזאכסטאן. נאך דער מלחמה האט ער זיך אומגעקערט מיט זיין משפחה אין יעפענגאר, אבער דאס רוב זיינע יידישע שכנים זיינען אומגעבראכט געווארן בעת דער נאציסטישער אקופאציע און א סך אוקראינישע שכנים האבן באגעגנט די לעבן געבליבענע יידן פיינטלעך. צוליב דעם האט די משפחה שויכעט זיך איבערגעצויגן אין 8491 אין דער יידישער אויטאנאמער געגנט און זיך באזעצט אינעם דארף פוזינא פונעם אקטיאבערישן ראיאן. דא האט ראמאן פארענדיקט א זיבן־יאריקע שול, דערנאך געארבעט אלס טראקטאריסט. פון פוזינא איז ער אוועק אין ארמיי. נאך דער דעמאביליזאציע האט ראמאן שויכעט זיך באזעצט אין דער שטאט ביראבידזשאן, אבער נאך א לענגערע צייט איז ער געבליבן פארבונדן מיט דארפס־ארבעט. 
זיינע פובליקאציעס האבן זיך באוויזן אין די געגנטלעכע צייטונגען אין 3691. דערביי האט ראמאן שויכעט געשריבן אויף רוסיש קינסטלערישע פראזע און אויף יידיש — פארצייכענונגען פאר ״ביראבידזשאנער שטערן״. זיין קינסטלערישע פראזע איז געווען איבערהויפט פארבונדן מיטן דארפס־לעבן, און אויך אין ״ביראבידזשאנער שטערן״ איז ער געווארן דער פארוואלטער פונעם לאנדווירטשאפט־אפטייל. צווישן ראמאן שויכעטס ווערק איז כדאי אין דער ערשטער ריי דערמאנען די ארויסגעגעבענע אין בוך־פארם גרעסערע דערציילונגען ״היימישע ערד״ (8791) און ״ערדארבעטער״ (2891), ווי אויך דעם ראמאן ״די צייט פון טרויער און די צייט פון נחמה״ (6891). 
בלויז די סאמע נאענטע צו ראמאן שויכעטן מענטשן האבן געוווסט, אז במשך פון אלע 08ער יארן האט ער געארבעט איבער א היסטארישן ראמאן אונטערן נאמען ״כוזרים״. ראמאן שויכעט האט געשריבן דעם ראמאן אויף רוסיש, ווי מע פלעגט דעמאלט זאגן, ״אין טיש אריין״, פראקטיש אן א האפענונג אים ארויסצוגעבן. בלויז אין 0991, ווען גארבאטשאווס ״פערעסטראיקע״ האט געלאזט זיך צו פילן אויך אין דער יידישער אויטאנאמער געגנט, האט דער שרייבער פארעפנטלעכט דעם ערשטן טייל פון אט דעם ראמאן, וואס ער האט אליין איבערגעזעצט אין יידיש. מע קען זיין זיך משער, אז קיין פראקטישע מעגלעכקייט פארעפנטלעכן זיין ווערק אויף רוסיש האט ראמאן שויכעט נאך אלץ ניט געזען. 
דעם 71טן מערץ 0991 איז אין ״ביראבידזשאנער שטערן״ פארעפנטלעכט געווארן דער ערשטער אויסצוג פונעם ראמאן ״כוזרים״. (דא דארף מען באמערקן, אז דער שרײַבער האָט ניט געקענט לשון־קודש. דערפאר איז זײַן ראָמאַן אין דער סאָוועטישער אָרטאָגראַפֿיע, וואָס איז דעמאָלט אָנגענומען געווען אין ״ביראָבידזשאַנער שטערן״, אנגערופן ״קויזרימ״ און ניט ״קוזאַרימ״, ווי עס האָט געדאַרפֿט זײַן.) די פובליקאציע האט זיך געעפנט מיטן אריינפיר־ווארט ״פונעם אויטאר״, אין וועלכן דער שרייבער האט פארמולירט דעם תוך פון זיין ווערק: 
״די הויפט־אויפגאבע, צו וועלכער איך האב געשטרעבט, איז באווייזן יענעם צייט־אפשניט פון דער כוזרישער געשיכטע (פארשטייט זיך, ווי איך שטעל זיך דאס פאר), בעת וועלכער דער פירשט בולאן האט אנגענומען דעם יידישן גלויבן״. 
אויף אזא אופן איז דער הויפט־העלד פונעם ניט־פארענדיקטן ראמאן דער האלב־לעגענדארער כוזרישער פירשט בולאן, וועלכער האט באשלאסן זיך יידישן און איז געווארן דער גרינדער פון דער דינאסטיע פון יידישע כוזרישע מלכים. אין באדינגונגען, ווען דאס יידישע פאלק האט זיך געפונען שוין במשך פון יארהונדערטער אין גלות ווי א דיסקרימינירטע רעליגיעזע מינדערהייט, האט עס פארשאפן א קאלאסאלן איינדרוק אויף יידן פון אלע קהילות, אין וועלכע עס איז דערגאנגען די בשורה וועגן דעם. עס זיינען זייער אנשוילעך אין דעם זין די שורות פון דער איגרת פון חסדאי אבן שפרוט (019 – 079), דעם יידישן מקורב פונעם קארדאווער כאליף, צום כוזרישן מלך יוסף: 
״האמת אם יש מקום שיש ניר וממלכת לגלות ישראל ואין רודים בהם ולא מושלים עליהם? ואילו ידעתי כי נכון הדבר, הייתי מואס בכבודי ועוזב גדולתי ונוטש משפחתי והייתי הולך מהר אל גבעה בים וביבשה עד בואי אל המקום אשר אדוני המלך חונה שם לראות גדולתו וכבוד מעלתו״. 
פונעם 71טן מערץ ביזן 82טן יולי 0991 איז אין ״ביראבידזשאנער שטערן״ פארעפנטלעכט געווארן אין המשכים דער ערשטער טייל פונעם ראמאן ״כוזרים״ (בסך־הכל 92 פובליקאציעס). מיט עטלעכע חדשים שפעטער איז ״ביראבידזשאנער שטערן״ געווארן א צוויי־שפראכיקע צייטונג. דאס הייסט, אז ביי ראמאן שויכעטן האט זיך כלומרשט באוויזן א רעאלע מעגלעכקייט פארעפנטלעכן זיין ראמאן אין המשכים אויף דער שפראך פונעם אריגינאל, דהיינו אויף רוסיש. אבער דער שרייבער האט עס ניט געטאן, הגם ער האט פארגעזעצט ארבעטן אין ״ביראבידזשאנער שטערן״ בוכשטעבלעך ביזן לעצטן טאג פון זיין לעבן. אינעם אינטערוויו דער צייטונג ״תרבות״ אין 2991 האט דער שריפטשטעלער געזאגט, אז ער זעצט איבער אין יידיש דאס צווייטע בוך פונעם ראמאן ״כוזרים״, אבער קיין שום צוגאבלעכע אויסצוגן זיינען ניט פארעפנטלעכט געווארן — ניט אויף רוסיש, נישט אויף יידיש\. אבער 
ראמאן שויכעט איז ניפטר געווארן אין 3991, ניט פארענדיקט זיין ארבעט איבערן ראמאן ״כוזרים״. אויפן סמך פון די פארעפנטלעכטע אויף יידיש אויסצוגן, ווי אויך פון דעם, וואס עס האט מיר דערציילט דער געוועזענער רעדאקטאר פון ״ביראבידזשאנער שטערן״ לעאניד שקאלניק ז״ל (אין ישראל האט ער געארבעט צוזאמען מיט מיר אין די 09ער יארן אין רעדאקציע פון דער תל־אביבער רוסישער צייטונג ״נאוואסטי נעדיעלי״), וועלכער האט געלייענט דעם כתב־יד פונעם ניט־פארענדיקטן ראמאן אויף רוסיש, קען מען טענהן, אז דאס ווערק האט זיך געלייענט, ווי מע זאגט, ״אויף איין אטעם״. 
עס ווארפט זיך גלייך אין די אויגן דער פאקט, וואס ראמאן שויכעט באהאלט ניט זיין סימפאטיע צו די כוזרים און, גלייך ווי חסדאי אבן שפרוט, אפילו אידענטיפיצירט זיך מיט זיי. אין די באשריבענע דורך אים העלדנטאטן פון כוזרישע קריגער זעט ער א יסוד פאר דער יידישער נאציאנאלער ווירדע. נאך מער, אין זיין סימפאטיע צו די כוזרים שטעלט זיך דער יידישער שרייבער אין א געוויסער מאס קעגן דעם רוסישן נאציאנאלן נאראטיוו, אין די ראמען פון וועלכן ווערן די כוזרים טראדיציאנעל פארגעשטעלט ווי פארביסענע שונאים. פונקט ווי יעדערער אינטעליגענט, וואס איז אויסגעוואקסן אין רוסלאנד און געקראגן א רוסישע בילדונג, האט ראמאן שויכעט פשוט ניט געקאנט נישט קענען פושקינס בארימטע שורות: 
ווי הײַנט קלײַבט זיך אָלעג דער חוזה // נוקם זײַן אין אומזיניקע כוזרים. // זייערע דערפֿער און פֿעלדער פֿאַר אַ ווילדן אנפאל // האָט ער פֿאַראורטיילט אויף שווערדן און שרפֿות. 
עטוואס אפטרעטנדיק אין א זייט, קען מען דערמאנען וועגן דעם, אז שלום־עליכם האט ניט צופעליק אריינגעלייגט דווקא די דאזיקע שורות אין מויל פונעם יידישן גימנאזיסט סיאמקע, איינעם פון די פערסאנאזשן פון זיין פיעסע ״שווער צו זיין א ייד״. דער קלאסיקער האט בלי־ספק אונטערגעשטראכן אויף אזא אופן דעם טראגיקאמישן אספעקט פונעם סוזשעט — א יידיש יינגל, וואס דעקלאמירט מיט פאטאס און פלייסיקייט די פאעטישע שורות וועגן דעם, ווי א רוסישער פירשט האט ״נוקם געווען״ אין זיינע, דעם יינגלס ״אומזיניקע״ ברידער לויטן גלויבן — די כוזרים. 
פונקט ווי שלום־עליכם, האט ראמאן שויכעט, אוודאי פארשטאנען, אז די סאלידאריזאציע מיט די כוזרים קען אויפגענומען ווערן ווי א כמעט אומבאהאלטענער ארויסרוף, וואס ווערט געווארפן אין פנים אריין דעם רוסישן נאציאנאליזם. אבער פון דער אנדערער זייט האט יענער פאקט, וואס כוזריע האט זיך געפונען אויפן שטח, וואס איז געווארן מיט יארהונדערטער שפעטער א טייל פון דער טעריטאריע פונעם ראטנפארבאנד, געקאנט דינען ווי א יסוד צו באשטעטיקן די אוראלטקייט פון דער יידישער געשיכטע אין רוסלאנד. דערביי איז ניט געווען קיין שום נויטווענדיקייט זיך ווענדן צו ארץ־ישראל ביים זוכן די ווארצלען פון די רוסלענדישע יידן. דאס אונטערשטרייכן דעם פאקט, וואס די אבות פון די רוסלענדישע יידן האבן געשטאמט פון דארטן, האט זיי פארגעשטעלט ווי ״פרעמדע״, ״ניט־היגע״. נאך מער, דאס אונטערשטרייכן די היסטארישע פארבינדונג פון די סאוועטישע יידן מיט ארץ־ישראל האט געקאנט אויסגעטייטשט ווערן אלס ״ציוניזם״, און צום ציוניזם האט מען אין די 08ער יארן (און אויך אין 0991) אינעם ראטנפארבאנד נאך אלץ זיך באצויגן אויסשליסלעך נעגאטיוו. 
דאס אויסבויען א היסטארישן נאראטיוו פון די סאוועטישע יידן אויף דער געשיכטע פון כוזריע האט דערמעגלעכט אויסמיידן פארווורפן אין ״ניט־דאיקייט״ און אין ״ציוניזם״, הגם עס האט ניט געקאנט נישט רייצן רוסישע נאציאנאליסטן. פארט אויפן ראנד פון די 08ער און די 09ער יארן, אין סאמע ברען פון יענץ, וואס וועט שפעטער אנגערופן ווערן ״סוווערעניטעטן־פאראד״, האבן די רוסישע נאציאנאליסטן געהאט א סך ערנסטערע סיבות אויפגערייצט צו ווערן. 
אזוי אדער אנדערש איז דער ניט־פארענדיקטער ראמאן פונעם ביראבידזשאנער שרייבער געווארן אין זכות פון זיין טעמאטיק גופא אן אוניקאלע דערשיינונג אין דער יידישער ליטעראטור. אין אים זיינען געקומען צום אויסדרוק די יידישע נאציאנאלע ווירדע, די שטרעבונג צו אן אומאפהענגיקן היסטארישן קיום פונעם יידישן פאלק. אבער אט די נאציאנאלע ווירדע און אט די שטרעבונג צו אן אומאפהענגיקן היסטארישן קיום האבן זיך אנגעשפארט אויף פאקטן פון דער געשיכטע פון מיטלאטערלעכן רוס און ניט פונעם מיטעלן מיזרח. 
די ישראלדיקע נאציאנאלע אינסטאנץ פאר יידישער קולטור זעצט פאר איר פראגראם פון יידישיסטישער קולטור־טעטיקייט אין זום, וואס האט באקומען דעם נאמען ״אן אפגעזומערט ווינקעלע״. דעם 9טן אויגוסט וועט אין די ראמען פון אט דער פראגראם פארקומען א לעקציע פונעם באוווסטן ליטעראטור־פארשער און איבערזעצער פון דער יידישער ליטעראטור אין העברעיש בני מער (א רעדקאלעגיע־מיטגליד פונעם זשורנאל ״אויפן שוועל״) אונטערן טיטל ״דאס פייער איז דא, נאר עס איז באהאלטן — איבער די שפורן פון יצחק באשעוויס־זינגער אין מדינת־ישראל״. די דאזיקע לעקציע איז געווידמעט דער 03ער יארצייט פון דעם איינציקן ביז איצט יידישן שרייבער, וואס איז באלוינט געווארן מיט נאבעל־פרייז. 
ניט אפט טרעפט זיך, אז א זון פון א דיכטער זאל ווערן א דיכטער. טאקע דיכטער ממש. און פארט זײַנען פאראן אזעלכע פארן. ס׳איז דא אזא פאר אויך אין דער יידישער דיכטונג: יוסף קערלער (8191, הײַסין — 0002, ירושלים) און זײַן זון באריס קארלאוו. ווי ס׳איז גרינג צו פארשטיין, אז באריס קארלאוו דאס איז א פען־נאמען. אונטער אים פארעפנטלעכט באריס קארלאוו זײַנע לידער, בעת זיינע וויסנשאפטלעכע ארבעטן דערשיינען אונטער זיין אמתן נאמען — דוב־בער קערלער. 
קערלער דער יוניאר איז געבוירן געווארן אין 8591 אין מאסקווע און אנגערופן געווארן נאך זיין זיידן, וועלכער האט געוווינט און איז געשטארבן אין דער יידישער אויטאנאמער געגנט. אין 1791 איז ער עולה געווען צוזאמען מיט זיינע עלטער. געוווינט אין ירושלים, געדינט אין צה״ל, זיך געלערנט אינעם העברעישן אוניווערסיטעט. אין 5891 — 0002 געארבעט אינעם אקספארדער אוניווערסיטעט, ווו ער האט באקומען אין 8891 א דאקטאראט אויף געביט פון דער יידישער לינגוויסטיק. ארויסגעלאזט אויף ענגליש אין 1991 א מאנאגראפיע ״די אפשטאמונג פון דער היינטצייטיקער ליטערארישער יידישער שפראך״. זינט 1002 פירט ער אן מיט דער קאטעדרע פאר יידישע שטודיעס אינעם אינדיאנע־אוניווערסיטעט אין בלומינגטאן. זינט 2002 שטייט ער בראש פונעם יידישן עטנאגראפישן פראיעקט ״אהיים״, וואס אין זיינע ראמען ווערן אויפגענומען אויפן ווידעא אינטערוויוען מיט די עלטערע יידיש־רעדנדיקע אין מיזרח־אייראפע. במשך פון א סך יארן איז ער געווען אן אונטערריכטער פון יידיש אויף זומער־קורסן אין אקספארד און אין ווילנע. 
זינט 3991 — א מיטרעדאקטאר און נאך יוסף קערלערס פטירה דער רעדאקטאר פונעם ״ירושלימער אלמאנאך״. זינט 8102 — א מיטגליד פון רעדקאלעגיע פונעם זשורנאל ״יידישלאנד״. א מחבר פונעם אלמאנאך ״ביראבידזשאן״. 
באריס קארלאווס לידער זיינען צום ערשטן מאל פארעפנטלעכט געווארן אין 3991 אין ״ירושלימער אלמאנאך״. זינט דעמאלט האט ער ארויסגעלאזט 5 לידער־זאמלונגען: ״וואו מיט אן אל״ף״ (6991), ״עלאברעק. לידער פונעם נייעם יארטויזנט״ (6002), ״קאטאוועס אן א זייט. נעכטיקע לידער, 3991 — 1002״ (7002), ״מיר איז שטארק נוגע״ (2102) און ״אנגעצויגענע סטרונע״ (6102), ווי אויך א בשותפותדיקע מיט זיין פאטער לידער־זאמלונג ״שפיגל־כתב. געציילטע לידער״ (6991). 
דער רוסלענדישער מלוכה־אוניווערסיטעט אויף קאסיגינס נאמען און דער אינטערנאציאנאלער וווילטעטיקער פאנד ״סטמעגי״ הייבן אן א בשותפותדיקן בילדונגס־פראיעקט פאר אויסלערנען דזשוהורי — די שפראך פון די בארג־יידן, וועלכע געהערט צו דער איראַנישער שפּראַכן־גרופּע. 
וועגן דעם האט מיטגעטיילט דער יידישער אינפארמאציע־פארטאל ״סטמעגי״ — דער וויכטיקסטער מקור געווידמעט די בארג־יידן. 
אין סעפטעמבער וועט אינעם לערן־אנטשטאלט זיך אנהייבן אַ צוויי־יאריקע פנים־אל־פנים מאגיסטער־פראגראם ״שפראך און קולטור פון יידישע תּפֿוצות״. פינף ערטער ווערן באצאלט פונעם פעדעראלן בודזשעט. 
צו עפענען די פראגראם אינעם פרעסטיזשפולן מאסקווער אוניווערסיטעט איז געווארן מעגלעך נאך עטלעכע יאר סקרופולעזער צוגרייטונגס־ארבעט און באמיונגען פון א קאלעקטיוו פראפעסיאנאלן, ענטוזיאסטן און פאטריאטן פון זייער פאלק. 
דער פרעזידענט פונעם אינטערנאציאנאלן וווילטעטיקן פאנד ״סטמעגי״ הערמאן זאכאריאיעוו האט איניציירט דאס רעאליזירן די קאמפלעקס־פראגראם פאר אויספארשן און פארהיטן די שפראך דזשוהורי אין 8102. 
מע האט אנגעהויבן אונטערריכטן דזשוהורי נאך דער אקטאבער־רעוואליוציע און נאכן בירגערקריג. דעם יסוד פאר פראגראם־מעטאדישן צוגאנג צו דער נאציאנאלער בילדונג פון די באַרג־יידן האט פארלייגט ב. גאוורילאוו (8091– 0991). ער איז געווען א פארשטייער פון א גאנצער פלעיאדע פאלקס־אויפקלערער אין די יארן פון דער פאלקסבילדונג־פארמירונג. אט דער דערפארענער און ווייטזיכטיקער פעדאגאג־פראקטיקער האט א סך געמאכט פאר סיסטעמאטיש אונטערריכטן די מוטער־שפראך פֿון דער דאזיקער יידישער עדה. 
צו דעם 77טן יארצייט פונעם גרויסן גאון און מקובל רבי לוי־יצחק שניאורסאן ע״ה (נפטר געווארן כ׳ מנחם אָבֿ ה׳תש״ד — דעם 9טן אויגוסט 1944 אין פארשיקונג אין קאזאכסטאן) פובליקירן מיר א פראגמענט פונעם בוך זכרונות פון דער רביצן חנה. 
איך האב היינט 1) איבערגעלייענט אין בלאט, אז מע האט דעם שרייבער פרץ מארקיש פארשיקט ערגעץ אין רוסלאנד און מע ווייסט ניט וווּהין. האט דאס מיר דערמאנט אויך פון מיין מאנס ז״ל לעבן. 
אין 7391 איז ביי אונדז אין שטאט נפטר געווארן דער פאטער 2) פון דעם שרייבער. דער אלטער איז געווען א בן־תורה, און איז געווען אן אריינגייער צו אונדז אין שטוב. פאר זיין טויט האט ער אנגעזאגט, אז מיט זיין קבורה זאל מען טאן אלץ ווי דער רב שניאורסאן וועט הייסן. 
בעת מע האט מודיע געווען דעם זון, ד\. ה. אט דעם שרייבער פרץ מארקיש פון דעם, איז ער געקומען מיט זיין שוועסטער, וועלכע איז געווען א סעקרעטארן. ער האט שוין דעמאלט געהאט אן ״ארדען לענינא״, צו אים אין שטוב האט מען שוין ניט אריינגעלאזט אן א דערלויבעניש. אין יענער צייט איז ער געווען איינער פון די גרויסע מענטשן אין סאוועטן־פארבאנד. 
אזוי ווי דער פאטער איז געווען א רעליגיעזער, האט ער זיך אין קיין זאך נישט געמישט, און האט נישט געוואלט מע זאל וויסן, אז ער איז דא אין שטאט. נאר זיין שוועסטער די סעקרעטארן, וואס איז אויך געווען א פארטיינא, איז געקומען צו אונדז מיט דער שוועסטער, ביי וועמען דער נפטר האט געוווינט, און זיי האבן איבערגעגעבן פון דעם נאמען פון דעם שרייבער, אז פערזענלעך קען ער זיך מיט דעם רב ניט זען, נאר דער רב זאל וויסן, אז ניט קוקנדיק אויף זיינע ״אידייעס״, מיט דעם ארט, וואס ער פארנעמט, שאצט ער זייער הויך און באציט זיך מיט דעם גרעסטן ייראת־הכבֿוד צו שניאורסאן אלס מענטש. 
פון זיך פערזענלעך, און נאך די בריוו, וואס דער פאטער האט אים אפט געשריבן, האט ער אויף אים געמאכט א רושם. 
וואס איז שייך צום פאטער, האט ער איבערגעגעבן אלץ מיט דער סעקרעטארן, נאר ער בעט, אז מע זאל וואס ווייניקער רעדן וועגן דעם. 
אחוץ וואס די קבורה מיט דעם ארט, מיט נאך אזעלכע זאכן, זיינען דורכגעפירט געווארן אויף דעם שענסטן אופן אין יענער צייט, אין אלע פרטים – האט מען ביי זיי גענומען גרויסע סכומים אויף מוסדות־התורה – לערנען מיט קינדער און נאך אזעלכע זאכן – וואס מע האט געטאן מיט מסירת־נפש באהאלטענערהייט. 
די אייגענע נאכט איז דער שרייבער מיט דער סעקרעטארן אוועקגעפארן, און קיינער אין שטאט האט פון דעם ניט געוווסט. 
 דעם 21 טן אויגוסט וועט דער תל־אביבער יידישיסטישער קולטור־צענטער ״לייוויק־הויז״ דורכפירן אין זום אן עפנטלעכע אנדענק־צערעמאניע לכבוד די דערשאסענע מיט 96 יאר צוריק אין מאסקווע יידישע סאוועטישע שריפטשטעלער ״זייער ליד איז מיט אונדז״. אין דער קינסטלערישער טייל פון דער אונטערנעמונג וועלן דורכקלינגען זינגלידער אויף ווערטער פון דוד האפשטיין און איציק פעפער. עס וועלן זיי אויספירן דער באריטאן־זינגער דמיטרי דאנאווסקי און דער פּיאניסט סערגא בענגעלסדארף, דער זון פונעם ביראבידזשאנער טעאטער־רעזשעסער משה בענגעלסדארף און פון דער פּאעטעסע ליובע וואסערמאן, וועלכער איז געבוירן געווארן און אויסגעוואקסן אין דער יידישער אויטאנאמער געגנט. 
דעם 11טן אויגוסט אין אוונט, ערב דעם 96טן יארטאג פון דער הינריכטונג פון די מידגלידער פונעם יידישן אנטיפאשיסטישן קאמיטעט וועט אינעם תל־אביבער מוזיי ״בית־התפוצות״ (מוזיי פונעם יידישן פאלק) פארקומען אן אנדענק־אונטערנעמונג, וואס איז ארגאניזירט דורכן יידישן איירא־אזיאטישן קאנגרעס און דעם פאנד ״נדב״. 
אין איר וועלן נעמען אן אנטייל קינדער פון צוויי דערשאסענע אין יענער נאכט פארגעשריטענע טוער פון דער יידישער קולטור — דער זון פונעם דיכטער פרץ מארקיש, 
דער רוסיש־שפראכיקער ישראלדיקער פראזאיקער דוד מארקיש, און די טאכטער פונעם שוישפילער און רעזשיסער בנימין זוסקין, אלע זוסקין־פערעלמאן. זיי וועלן זיך טיילן מיט זייערע פערזענלעכע זכרונות. אלס לייטערן פונעם אוונט וועט ארויסטרעטן די באוווסטע רוסלענדישע (דער אוונט וועט גיין איבערהויפט אויף רוסיש) 
אויטארין־אויספילרין פון זינגלידער און זשורנאליסטקע נאטעלע באלטיאנסקאיא. אינעם גאנג פונעם אוונט וועלן דעמאנסטרירט ווערן אוניקאלע ווידעא־מאטעריאלן, וואס האבן א שייכות צו דער קאמפאניע פון מלוכה־אנטיסעמיטיזם בעת דעם שפעטן סטאליניזם. 
דער יידישער דיכטער און פּראָזאַיקער ישראל עמיאט (9091, פוילן — 8791, פש״א) האט זיבעצן יאר געוווינט אינעם ראטן־פֿארבאנד. אין 4491 איז ער געקומען צו פארן קיין ביראבידזשאן אלס קארעספאנדענט פון דער צייטונג ״אייניקייט״ (דרוק־ארגאן פונעם יידישן אנטיפאשיסטישן קאמיטעט), האט געארבעט אין ״ביראבידזשאנער שטערן״. אין 9491 איז ארעסטירט געווארן אין די ראמען פון אזוי גערופענעם ביראבידזשאנער ענין, צוזאמען מיט אנדערע היגע שריפטשטעלער, זשורנאליסטן, אנפירער פון דער יידישער אויטאנאמער געגנט. זיבן יאר האט דער דיכטער פארבראכט אין סטאלינישע לאגערן אין סיביר. אין 6591 האט ער, נאך דער אמניסטיע, זיך אומגעקערט קיין ביראבידזשאן, איז רעאביליטירט געווארן, אוועקגעפארן קיין פוילן און פון דארטן — קיין אַמעריקע. 
אין 0691 איז אין ראטשעסטער דערשינען דאס בוך פון עמיאטס זכרונות ״ביראבידזשאנער ענין״, ווו ער האט דערציילט וועגן יענע געשעענישן. אין 0202 איז דאס בוך דערשינען אין ביראבידזשאן אויף רוסיש, אין איבערזעצונג פונעם דיכטער זיסי ווייצמאן. 
אין 1991 איז אין פש״א ארויס עמיאטס לידער־זאמלונג ״סיביר״ (מיט א פאראלערער איבערזעצונג אויף ענגליש), וואס מע קען זי טיילווייז האלטן פאר א פאעטישער פארקערפּערונג פון זיין אויבנדערמאנטן פראזע־בוך, ווייל זי באשטייט פון לידער, וואָס זײַנען ס׳רוב אנגעשריבן אין די לאגער־יארן. און אין דער זעלבער צייט שטעלן זיי מיט זיך פאר עמיאטס מאנאלאגן מיט דעם אייבערשטן, זיין פערזענלעך, טיף אויסגעליטן תפילה־בוך — ״א תפילה ניינצן דריי און פערציק״, ״א תפילה פון א מענטשן אין שניי״, ״א תפילה פארן שוואכן״... ליידן און אנטוישונגען האבן אומגעקערט עמיאטן צוריק צו דער וועלט פון דער יידישער רעליגיע, וועלכע ער האט, ווי עס האָט זיך געדאכט, פארלאזט אויף אייביק — ״מצר קראתי יה״. 
דאס בוך ״סיביר״ האט באקומען אלס מתנה פון דער צונויפשטעלערין און איבערזעצערין פון דער זאמלונג לאה וואטסאן (זאזולער) דער פראפעסאר פונעם ביראבידזשאנער אוניווערסיטעט אויף שלום־עליכמס נאָמען פאוועל 
אין פעברואר האט ״ביראבידזשאנער שטערן״ פובליקירט די ערשטע פינף איבערזעצונגען פון עמיאטס לידער, און אינעם ארדנטלעכן באנד פונעם אלמאנאך ״ביראבידזשאן״, וועלכער ווערט די טעג געגרייט צום דרוק, וועלן זיין פובליקירט נאך 31 איבערזעצונגען מיט טאלסטאגוזאווס אריינפיר־ווארט, ווו ער וועט דערציילן וועגן זיין ארבעט איבער דעם בוך. 
אין דער ביראבידזשאנער זאמלונג ״סיביר״ וועלן אריין, חוץ די לידער אויף יידיש און אויף רוסיש, אויך עמיאטס פאטאגראפיעס, וועלכע עס האט אונדז געשיקט לאה וואטסאן, קאפיעס פון דאקומענטן פונעם מלוכה־ארכיוו פון דער יידישער אויטאנאמער געגנט און פון דער צייטונג ״ביראבידזשאנער שטערן״. דאס ארויסגעבן דאס בוך איז א נישט־קאמערציעלער פראיעקט, דעם טיראזש וועט מען פֿאַנאַנדערשיקן אין פארשידענע ביבליאטעקן. 
די־פי־לאגערן (לאגערן פאר ״דיספלייסט פערזאנען״) פאר יידן, געשאפענע נאך דער צווייטער וועלט־מלחמה, האבן עקזיסטירט בסך־הכל במשך פון געציילטע יארן. אבער דאס איז געווען א וויכטיקער פעריאד אין דער געשיכטע פונעם יידישן פאלק. לויט די אנגאבן פונעם סוף 6491, האבן זיך אין אזעלכע לאגערן, איבערהויפט אויף דער טעריטאריע פון דייטשלאנד, ווי אויך פון עסטרייך און איטאליע, זיך געפונען אריבער פערטל מיליאן שארית־הפליטה. אין די יידישע די־פי־לאגערן האבן זיך שטורמיש אנטוויקלט די יידישע פרעסע, ליטעראטור און טעאטער, דער עיקר אויף יידיש. דער דאזיקער ווייניק באוווּסטער זייט אין דער יידישער קולטור־געשיכטע איז געווידמעט די מאנאגראפיע פון דער ישׂראלדיקער היסטאריקערין דאקטאר אלה (עלע) פלארעסהיים ״תחיית המילים. תרבות היידיש במחנות העקורים״ (״דער ווערטער־ווידערגעבורט. די קולטור אויף יידיש אין די די־פי־לאגערן״), וועלכע איז נאר וואס דערשינען אין ירושלים. דאס נייע בוך איז צוגעגרייט צום דרוק און ארויסגעלאזט געווארן בשותפות דורך די פארלאגן פונעם צענטער זלמן שזר און פונעם מעמאריאלן מוזיי ״יד ושם״. 
ניט לאנג צוריק האבן זיך פארענדיקט די היייאריקע ווידעא־לימודים פארן לייענען יידישע כתב־ידן, דורכגעפירט פונעם מאסקווער ״יידישן מוזיי און צענטער פון טאלעראנץ״. די לימודים האבן געפירט דער מחבר פון די שורות בשותפות מיט דער לינגוויסטקע, לערערקע און ביבליאטעקארין ליובאוו לאווראווא, וועלכע האט מאדערירט די דיסקוסיעס. 
מיט א יאר צוריק האט ״ביראבידזשאנער שטערן״ שוין דערציילט וועגן די גרויסע יידישע אוצרות, וואס געפינען זיך אינעם דאזיקן מאסקווער מוזיי. באזונדערס וויכטיק איז די פערזענלעכע ביבליאטעק פון אהרן ווערגעליסן. אינעם מוזיי־ארכיוו געפינען זיך אויך, למשל, בריוו פון אזעלכע גרויסע יידישע פאעטן, ווי אהרן קושניראוו און איציק פעפער. ביידע האבן געוווינט אין ביראבידזשאן און געשריבן לידער וועגן דער יידישער אויטאנאמער געגנט. בעת די לימודים, האבן מיר געלייענט זייער קארעספאנדענץ. איך האב אויך פארגעלייענט מיינע רוסישע איבערזעצונגען פון זייער דיכטונג. 
איין לימוד איז דורכגעפירט געווארן אויף ענגליש און האט צוגעצויגן אנטיילנעמער פון די פאראייניקטע שטאטן און אנדערע לענדער. בעת דעם לעצטן לימוד, וואס איז געווען אינגאנצן אויף יידיש, האבן מיר דערציילט וועגן א פריער אומבאקאנטן פאעט. א דאנק ליובאוו לאווראווא און יעלענא סאראשעווסקאיא, די הויפט־רעדאקטארין פון ״ביראבידזשאנער שטערן״, האט זיך אונדז איינגעגעבן צו באשטעטיקן דעם נאמען פונעם מחבר. 
די מעשה איז געווען ממש א דעטעקטיווע. ווען מיר האבן פארגעלייענט צום ערשטן מאל די צוויי לידער פונעם מיסטעריעזן דיכטער, האבן מיר באמערקט, אז זיי זענען ניט קיין מוסטערן פון אבי געשריבענער גראפאמאניע, ווי עס טרעפט זיך אפט מיט צופעליקע געגראמטע שורות. לויט אלע סימנים, איז דער מחבר געווען אן אינטעליגענטער ליטעראט, גוט באקאנט מיט דער רוסישער און יידישער פאעזיע, ווי אויך מיטן סאוועטישן נוסח פונעם ליטערארישן יידיש. אין דער זעלבער צייט, האט ער געשריבן לויטן פארצייטישן ״סטאלינישן״ אויסלייג אן קיין סוף־אותיות, הגם מיר האבן געוווסט, אז זיינע ווערק שטאמען פון די 0991 ער יארן. 
איין ליד הייבט זיך אן מיט אן עפיגראף — א פסוק פון ירמיהו הנביא, איבערגעזעצט אויף יידיש. א קליינע פארשונג האט געוויזן, אז די איבערזעצונג שטימט בשום־אופן ניט מיטן אלטמאדישן עברי־טייטש, אבער קלינגט גאנץ ענלעך צו יהואשס יידישן תנ״ך. דאס איז אן אינטערעסאנטער פרט, ווייל אינעם סאוועטן־פארבאנד וואלט געווען א סך גרינגער צו טרעפן אלטע ספרים מיט עברי־טייטש, איידער אן אמעריקאנער אויסגאבע פון יהואשן. ווי באלד די איבערזעצונג שיידט זיך א ביסל אונטער, איז אויך מעגלעך, אז דער מחבר האט זי אליין געמאכט אויפן סמך פון דער רוסישער ביבל; ער האט אבער ריכטיק אנגעצייכנט דעם קאפיטל כ״ב מיט די יידישע אותיות — א זעלטענע קענטעניש פאר א וועלטלעכן סאוועטישן ייד. דער תוכן פונעם ליד ווייזט קלאר, אז דער דיכטער איז ניט געווען א פרומער מענטש. 
איז ווער זשע דער מחבר? ווערגעליסן האבן מיר גלייך אפגעווארפן, ווייל זיין האנטשריפט איז אינגאנצן אנדערש. פלוצעם האב איך זיך געכאפט: אפשר, בוזי מילער? יענער האט אויך פארנאכליעסיקט די סוף־אותיות און גענוג אפט אפגעווייכט אויף פארשיידענע אופנים פונעם סטאנדארטן אויסלייג. אויך, א פאר ווערטער אין די אנטדעקטע לידער זענען בולטע סימנים פונעם צענטראלן צי דרומדיקן אוקראינישן דיאלעקט, און מילער איז דאך געווען פון קאפיי, לעבן וויניצע. 
סאראשעווקאיא האט מיר בנעימות צוגעשיקט א מוסטער פון בוזי מילערס האנטשריפט. הורא, שטימט! — האב איך צוערשט געטראכט. ממש די זעלביקע אותיות, דער זעלביקער אויסלייג… די רעדאקטארין פון אונדזער צייטונג האט אבער אויסגעדריקט א ספק: זייענדיק א גוטע קענערין פון מילערס ווערק, האט זי באמערקט, אז דער סטיל פון די לידער איז ניט זיינער. שפעטער האט סאראשעווקאיא קלאר אנגעוויזן אויף אן אנדער סתירה: מילער פלעגט גאנץ אנדערש שרייבן דעם אלף. 
לאווראווא האט אויסגעפרעגט די ארכיוויסטן און אויסגעפונען, אז די בלעטלעך מיט די לידער האט איבערגעגעבן יעקב מירליס, צוזאמען מיט די זכרונות פון זיין פעטער, אברהם מירליס. דער מנדב האט איבערגעגעבן, אז זיין פעטער איז געווען אן אינטעליגענט, א סך געלייענט און גוט געקענט יידיש. האבן מיר זיך גוט אריינגעקוקט און פארגליכן די כתב־ידן: דער מחבר פון די לידער איז זיכער אברהם מירליס! אויפן ערשטן בליק, קאן זיך שאפן אן איינדרוק, אז דער דיכטער איז געווען אן אנדער מענטש, ווייל די פאעטישע שורות זענען אנגעשריבן גיכער, מיט גרעסערע אותיות, אבער אזוי שרייבט מען דאך אימפראוויזירטע לידער, להיפוך צום פעדאנטישן סטיל פון זכרונות. עס באקומט זיך, אז א דאנק אונדזערע לימודים און דער יידישיסטישער חברשאפט האבן מיר אנטדעקט א נייע פיגור אין דער יידישער ליטעראטור! 
אברהם מירליס איז געבוירן געווארן אינעם בארימטן שטעטעלע מעזשבוזש, פארבונדן מיטן נאמען פונעם בעל־שם־טוב, אין 1291. ווי א קינד, האט ער זיך געלערנט אין א דארפישער יידישער שקאלע, דערנאך – אין מאסקווע, אויך אויף יידיש. אין 8391 איז ער געגאנגען זיך לערנען אינעם מאסקווער אינסטרומענטאלן אינסטיטוט (״סטאנקין״). בעת דער מלחמה איז דער אינסטיטוט עוואקוירט געווארן קיין טאמסק, ווו מירליס איז געבליבן ביז 8491. זינט דעמאלט ביז זיין טויט אין 2002 האט ער געוווינט אין מאסקווע; באערדיקט אין מאלאכאווקע – א מאסקווער ראיאן, ווו עס האבן געוווינט א סך יידן. 
איין ליד האט מירליס אנגעשריבן לכבוד זיין אייגענעם 57 ־יאריקן געבוירן־טאג, דעריבער קענען מיר גענוי דאטירן זיינע ווערק: 6991. די צווייטע ליד, ווייזט אויס, איז אדרעסירט עמעצן, וואס האט עמיגרירט פון רוסלאנד — ווייזט אויס, קיין ארץ־ישראל, ווייל דער דיכטער באטאנט, אז דארטן איז ניט אזוי ווי די היימישע רוסישע ערד, ״וואס אייביק גרינט״. מירליס באציט זיך צו יענעמס עמיגראציע זייער נעגאטיוו. 
דאס לייגט זיך אויפן שכל, ווייל אין די ״ווילדע״ 0991 ער יארן איז רוסלאנד געווען אויף הפקר און א סך מענטשן זענען זיך צעלאפן איבער דער גארער וועלט. מסתמא, האט דער מחבר זיך געפילט פארביטערט, אז אין זיין לאנד טוט זיך גיי ווייס וואס, און זיינע אלטע חברים פארן אוועק. ס׳איז אויך מעגלעך, אז דאס ליד האט ניט קיין קאנקרעטע קאנאטאציעס און איז פשוט געווידמעט דער קלאסישער יידישער טעמע פון נע־ונד און גלות — אבער דווקא מיט א רוסישן טעם. 
אין ביידע לידער ווענדט זיך מירליס צו דער טעמע פון ביימער און וועלדער. מיר דאכט זיך, אז דאס איז ניט צופעליק. זייענדיק א טעכניקער, האט ער זיך ספעציאליזירט אין האלץ־באארבעטונג. אין 9791, צוזאמען מיט אלא אנדרעיעווא און אנאטאלי דונדוקאוו, האט ער באקומען א פאטענט פארן דערפינדן א חידושדיקן מכשיר צו עגבערן טיפע לעכער אין האלץ. פאר א מענטש מיט אזא פראפעסיע, וועלכער האט פארבראכט 7 יאר אין סיביר, האבן ביימער און וועלדער, מסתמא, געשפילט א באזונדערס וויכטיקע סימבאלישע ראלע. 
איך באדאנק ליובאוו לאווראווא און יעלענא סאראשעווסקאיא פארן העלפן צו לייזן דעם סוד פון די פאעטישע בלעטלעך און לייג פאר די לייענער פון ״ביראבידזשאנער שטערן״ מיינע רוסישע איבערזעצונגען פון אברהם מירליסן. 
יואל מאטוועיעוו איז א יידישער זשורנאליסט, שרייבער, פאעט און איבערזעצער. געבוירן געווארן אין 6791 און אויפגעוואקסן אין לענינגראד. נאך אין זיין יוגנט האט ער אויסגעלערנט די יידישע שפראך און אנגעהויבן שרייבן לידער אויף יידיש, געפירט יידיש־לימודים אין דער שטאט. אנהייבנדיק פון 7991 געוווינט אין יידיש־רעדנדיקע ראיאנען פון לאנדאן און ניו־יארק, זינט 2002 געארבעט אין דער בארימטער ניו־יארקער יידישער צייטונג ״פארווערטס״ ווי איינער פון אירע רעדאקטארן, א זשורנאליסט און קאמפיוטער־מומחה, זייענדיק לויט דער טעכנישער בילדונג א פראגראמיסט. וווינענדיק אין די פאראייניקטע שטאטן, האט ער מיטרעדאגירט דעם פעטערבורגער יידישן זשורנאל ״דער נייער פריינד״. אין 7102 האט דער שרייבער זיך אומגעקערט צוריק אין זיין היימשטאט און וווינט היינט אין סאנקט־פעטערבורג. 
מאטוועיעווס לידער און פאעטישע איבערזעצונגען אויף יידיש זענען דערשינען אין א ריי אויסגאבעס, פאעטישע אנטאלאגיעס און ראדיא־פראגראמען ארום דער וועלט. אין זיינע ארטיקלען שטעלט ער כּסדר דעם טראפ אויף פאפולער־וויסנשאפטלעכע טעמעס, קולטורעלע און גייסטיקע פארבינדונגען און ענלעכקייטן צווישן יידישקייט און אנדערע וועלט־רעליגיעס, געשיכטע און פאלקלאר. זיינע פארשונגען פון קבלה אין שייכות מיט דער מאדערנער מאטעמאטיק און קאמפיוטעריי זענען פארעפנטלעכט געווארן אין אקאדעמישע פארש־זשורנאלן. 
פערל טייטלבוים לערנט יידיש מיט מיר ביים ארבעטער־רינג און אין א ריי אנדערע יידישע ארגאניזאציעס. זי איז באמת א געטרייע יידישיסטקע, וואס האט אויפגעהאדעוועט אירע צוויי מיידלעך אין יידיש און יידישער קולטור. זי איז א טייערע קאלעגע, א ווארעמער מענטש, וואס דער עולם האט פאר איר א גרויסן דרך־ארץ. 
פ\. ט.: איך בין געבוירן געווארן נאכן חורבן אין ווראצלאוו, פוילן. פאר דער וועלט־מלחמה איז ווראצלאוו געווען א דייטשע שטאט און געהייסן ברעסלאו, (ברעסלע אויף יידיש) און דארטן האבן געוווינט די דייטשישע יידן. נאך דער מלחמה האבן זיי שוין מער ניט געלעבט, פארשווונדן מיט אש פונעם חורבן. א סך פוילישע יידן, וועלכע האבן זיך געראטעוועט אינעם סאוועטן־פארבאנד,האבן זיך באזעצט אין ווראצלאוו, ווייל קיינער האט ניט געווארט אויף זיי אין זייערע שטעטלעך מיט אפענע ארעמס. מיינע עלטערן האבן נאך דער מלחמה געוווינט אין א קליין שטעטל זיעמביצע, לעבן ווראצלאוו. זיי האבן זיך דארטן געטראפן, געארבעט צוזאמען, אריבערגעפארן קיין ווראצלאוו און דארטן בין איך געבוירן געווארן. מיין קליין ברודערל איז אויך געבוירן געווארן אין ווראצלאוו. 
אין ווראצלאוו און אנדערע שטעט אין פוילן זיינען דעמאלט געווען יידישע שולן. איך בין געגאנגען אין אזא שול אין די 0691 ער יארן. מע האט אונדז געלערנט אויף פויליש חוץ דער יידישער שפראך, ליטעראטור און יידישע לידער. מיר האבן זיך געלערנט רעציטירן יידישע פאעזיע, זינגען יידישע לידער, געגרייט פארשטעלונגען און אזוי ווייטער. אלע אנדערע לימודים זיינען געווען אויף פויליש. ס׳איז געווען ניט אבליגאטאריש צו גיין אין א יידישער שול, אבער מיינע טאטע־מאמע האבן מיך אהין געשיקט. 
אויף דער גאס האב איך זיך געחברט מערסטנס מיט ניט־יידישע קינדער. אין דער צייט פון ווינטער־וואקאציעס פלעג איך גיין אין יידישן קלוב, ווו עס זיינען געווען אקטיוויטעטן פאר קינדער: מוזיק, כאר, פארשיידענע שפילערייען, פארשטעלונגען וכדומה. דארטן זיינען טאקע געווען נאר די יידישע קינדער, א סך פון זיי — פון מיין שול. 
איך געדענק מיין ערשטן אויפטריט אינעם יידישן קלוב אין 1691: איך האב געזונגען משה קולבאקס ליד ״כ׳בין א בחור א הולטיי״. איך האב שפעטער אנטיילגענומען אין גאלדפאדענס אפערעטע ״די טשערעדע״, אנגעפירט פונעם פראפעסיאנעלן אקטיאר פונעם יידישן טעאטער, פסח ערליכן. דעם טעאטער האט מען געגרינדעט אין ווראצלאוו איידער ער איז אריבער קיין ווארשע, אבער פסח ערליך איז געבליבן אין ווראצלאוו און געארבעט מיט קינדער און דערוואקסענע. איך פלעג גיין אין יידישן טעאטער זינט איך בין געווען א קליין קינד. דער טעאטער, געגרינדעט פון אידא קאמינסקא אין ווארשע, פלעגט גאסטראלירן אין ווראצלאוו 3 – 4 מאל א יאר און ס׳איז אלע מאל געווען א גרויסע געשעעניש אין שטאט. איך בין אויפגעוואקסן מיט א געפיל, אז יידיש איז א שפראך ניט נאר פון טאג־טעגעלעכן לעבן, נאר א שפראך פון קונסט אויך. דערפאר בין איך געווען דערשטוינט, ווען איך בין געקומען קיין אמעריקע און געזען, אז מע רעדט וועגן יידיש ווי פון א שפראך פון נאר וויצן און קללות. 
פ. ט.: איך געדענק אז מיר האבן געלייענט א פראגמענט פון ״מאטל פייסי דעם חזנס״, ווען מע גרייט זיך צום פסח, ווי מע רייבט און מע שייערט די כלים און די טעפ, מע רייניקט אלצדינג און מע קויפט נייע קליידער, אפילו די קאלירן פון מאמעס פאטשיילע, וואס שלום־עליכם באשרייבט אזוי פארביק. איך געדענק אז איך האב ניט געקענט פארשטיין וואס מיינט ״כשרן די כלים אויף פסח״. מיינע עלטערן זיינען געווען שטאלץ, וואס זיי זיינען יידן, זיך ניט געשעמט צו האלטן א יידיש בוך אדער צייטונג אויף דער גאס, גערעדט מיט פריינד און באקאנטע אויף דער גאס אויף יידיש, אבער זיי זיינען ניט געווען פרום. אין שטוב האב איך קיין מאל ניט געזען מע זאל צינדן ליכט, מע האט ניט געגעסן קיין כשר פלייש. ביזן קומען קיין אמעריקע האב איך ניט געהאט קיין גרויסן קאנטאקט מיט דער יידישער טראדיציע. און דא לייען איך וועגן כשרן און פארשטיי גארניט. גיי איך צום טאטן און פרעג אים א שאלה און ער איז פארחידושט, וואס איך פארשטיי ניט און דערקלערט מיר, וואס דאס איז. די יידישע שול, ווו איך בין געגאנגען, איז געווען א וועלטלעכע, מע האט פארבאטן לערנען רעליגיע און טראדיציע אין דער שול, ווייל די שול איז געווען געשטיצט פון דער רעגירונג און האט געהאט די צענזור. נאר דורך ליטעראטור איז א מאל אראיינגעקראכן א ביסל יידישקייט, ווי למשל ״כשרן אויף פסח״. זיינען געווען נאך אופנים ווי יידישקייט איז אריין אין מיין לעבן. מיין טאטע איז געווען א פשוטער ייד, ניט געהאט קיין סך פארמעלע בילדונג, האט געדארפט אנהייבן ארבעטן זייער יונג, ניט געהאט קיין צייט זיך צו לערנען, אבער ער איז געווען שטארק נייגעריק און געלייענט זייער א סך און דאס איז געווען זיין אוניווערסיטעט. ווען איך בין געווען א קליין מיידעלע, האב איך געמאנט מע זאל מיר דערציילן מעשיות פארן גיין שלאפן. דער טאטע האט ניט געקענט קיין וועלט־בארימטע קינדער־שרייבער, ווי, למשל, ה. ק. אנדערסאן, האט ער מיר דערציילט די מעשיות פון חומש, וואס ער האט געקענט פון חדר. האב איך געקענט די מעשיות וועגן יוסף מיט זיינע ברידער, און אזוי ווייטער און אז ס׳איז געקומען צייט צו לערנען יידישע געשיכטע אין מיין וועלטלעכער שול, האט מען אונדז געלערנט פון אנהייב, פון אברהם אבינו אבער פונעם וועלטלעכן קוקווינקל. ווען, צום ביישפיל, האט מען גערעדט וועגן יציאת־מצרים, האט מען אונדז געלערנט, אז עס זיינען דא צייטן פון יאר, ווען דאס וואסער גייט אראפ אדער עס ווערט העכער, איז אפשר זיינען יידן געגאנגען דורכן ים אין אזא צייט, ווען דאס וואסער איז געווארן אויסגעטריקנט. מע האט עס דערקלערט אויף א ״וויסנשאפטלעכן״, ניט אויף קיין טראדיציאנעלן אויפן, אן ניסים. די לערערין פלעגט אלץ דערציילן און מיר האבן געדארפט אלץ פארשרייבן ווייל קיין לערנבוך וועגן דער יידישער געשיכטע איז ניט געווען. נאך דעם פלעגט די לערערין פרעגן, אויב מיר ווייסן, וואס איז געשען. איך פלעג אויפהייבן די האנט און ענטפערן. ווען די לערערין האט מיך געפרעגט, פון וואנען איך ווייס דעם ענטפער, האב איך געענטפערט, אז דער טאטע האט מיר דערציילט א מעשה פארן שלאפן גיין. אזוי איז אריינגעקראכן א ביסל חומש אין מיין וועלטלעכער דערציונג. 
פ\. ט.: מיר זיינען געקומען קיין ניו־יארק אין 7691 — מיינע עלטערן, מיין ברודער און איך, די לעצטע פון דער משפחה. מיין טאטע האט געהאט צוויי ברידער און א מאמע, וואס זיי אלע זיינען אנגעקומען קיין אמעריקע פריער. איך האב זיך ווידער באקענט מיט דער באבען, וואס איך האב געזען דאס לעצטע מאל, ווען איך בין געווען דריי יאר אלט. איך בין געגאנגען אין שול און זומערצייט האב איך געארבעט דריי יאר (1791 – 3791) אין קעמפ ״המשך״ אין שטאט ניו־יארק. דער קעמפ איז געווען זייער א וויכטיק ארט פאר מיר. נאכן קומען קיין אמעריקע האב איך בעסער פארשטאנען, אז די פאליטישע געשעענישן אין פוילן האבן ניט דערלאזט, אז א מענטש ווי איך, וואס איז אן איינגעווארצלטער ייד, זאל צוריקפארן קיין פוילן. איז מיר געבליבן איין ברירה: צו געפינען פאר זיך א פאסיק ארט אין אמעריקע, אין אזא ריזיק לאנד ווו איך האב זיך ערשט ניט געפילט אין דער היים. קעמפ ״המשך״ האט מיר געגעבן א מעגלעכקייט צו געפינען א היים אין אמעריקע, צווישן יינגערע און עלטערע מענטשן, וואס יידיש איז געווען פאר זיי טייער. איך האב דארטן געארבעט ווי א יידיש לערערין און אויך אן אויפפאסערין. מיר האבן געטאן א סך קולטור־ארבעט אין קעמפ: געלערנט יידיש, געשטעלט יידישע פיעסעס, געזונגען יידישע לידער און אזוי ווייטער. אויף דער בינע איז געהאנגען א לאזונג ״לאמיר טראגן דעם גייסט, וואס מע האט אונדז פארטרויט!״, וואס האט בולט אפגעשפיגלט דעם קעמפס אידעאלאגיע. דורך קעמפ האב איך זיך באקענט מיט יונגע מענטשן, וועלכע זיינען געווען אקטיוו אין ״יונגטרוף״, אן ארגאניזאציע, וואס באמיט זיך אויפצוהאלטן יידיש ווי א לעבעדיקע שפראך, א שפראך, וואס מע ניצט און שאפט אויף איר אקטיוו. אלע יאר ארגאניזירט ״יוגנרוף״ די פרעכטיקע אונטערנעמונג ״יידיש־וואך״. 
פ. ט.: איך האב חתונה געהאט און איך האב צוויי טעכטער, זיי האבן געהאט זייער א נאענטע באציונג מיט מיינע טאטע־מאמע. מיינע קינדער האבן גערעדט מיט זיי אויף יידיש און דאס איז ווונדערלעך, וואס די אייניקלעך האבן גערעדט מיט זייערע באבע־זיידע אויף מאמע־לשון. מיין דריט ״קינד״ איז א קאמפאקטל ״די גרינע קאטשקע״, וואס איך האב געשאפן פאר קינדער פון יעדן עלטער. מיין שותף אין ארויסגעבן דאס קאמפאקטל איז געווען לארין סקלאמבערג, און א צאל אנדערע אנגעזעענע קלעזמארים און זינגערס האבן זיך באטייליקט אינעם פראיעקט. איך שעפ א סך נחת ווי א מאמע פון מיינע טעכטער, שפרה און לאה. שפרהלע האט שוין חתונה געהאט און איך בין געווארן א באבע. מיין אייניקל מענדעלע קען יידיש און יידישע לידער, ווייל זיין מאמע רעדט צו אים אויף יידיש, און דער טאטע, וואס ער איז ניט קיין ייד, לערנט זיך יידיש און רעדט צום קינד אויך אויף יידיש. מענדעלע האט שטארק ליב דעם אלף־בית און ער זינגט דאס אלף־בית לידל זייער זיס. ער איז איצט צוויי יאר אלט. מיינע טעכטער זיינען זייער אקטיוו אין דער יידישיסטישער סביבה אין שיקאגא. שפרה לערנט איצט די קליינע קינדער יידיש און זי שאפט לערן־ווידעאס פאר זיי, וואס זיינען אזוי וויכטיק אין דער צייט פון פאנדעמיע. 
נ. ב.: וואס טוסטו מיט יידיש היינט? וואס זיינען פאר דיר די גרעסטע ארויסרופן צו לערנען יידיש די מענטשן וואס ווילן ווערן יידיש־לערערס? 
פ. ט.: איך לערן יידיש יארן לאנג אין ״ארבעטער־רינג״, סיי פנים־אל־פנים, סיי דורך אינטערנעץ. איך לערן במשך פון א סך יארן ביים ייווא־זומער־פראגראם. איך לערן כלערליי סטודענטן: יידן און ניט־יידן, מענטשן, וואס רעדן פארשיידענע שפראכן און וווינען אין פארשיידענע לענדער. וואס שייך די נייע יידיש־לערערס האב איך א באזונדערע באציונג מיט די, וואס ווילן פארבעסערן זייער יידיש און ווילן זיך לערנען ווי אזוי צו לערנען די שפראך. איך פרווו זיי העלפן, אבער איך דארף זיי ניט איבערצייגן. ווי מע זאגט: וויל נאר? — וועסטו קענען. חשק איז שוין 08 פראצענט צו ווערן א לערער. און מע דארף כסדר זיך לערנען אליין ווייטער. איך טו עס תמיד. איך הער זיך צו צו די לעקציעס, לייען פעריאדישע אויסגאבעס און ליטעראטור, רעד מיט די די שפראך־ספעציאליסטן, און האלט אין לערנען זיך ווען איך קען נאר. 
פ. ט.: ווען איך בין געווען 31 יאר אלט און מיינע עלטערן האבן באשלאסן ארויסצופארן קיין אמעריקע, בין איך געווען שטארק ניט צופרידן, ווייל איך האב ניט געקענט זיך פארשטעלן, ווי אזוי איך וועל קענען לעבן ערגעץ אנדערש, ווו איך קען ניט די שפראך און האב ניט קיין פריינד. איך בין געווען טאקע פאטריאטיש צוגעבונדן צו פוילן, צו דער פוילישער שפראך און קולטור און צו דער יידישער קולטור פון פוילן. דאס איז געווען מיין היים. די עלטערן האבן ריכטיק באשלאסן אוועקצופארן, אבער דאס איז געווען א שווערע צייט פאר מיר צו מאכן שלום, אז פוילן וועט מער ניט זיין קיין היים פאר מיר. נאך די מיאוסע אנטיסעמיטישע געשעענישן פון 8691 האב איך מער ניט געזען קיין צוקונפט פאר זיך אין פוילן. שפעטער האב איך זיך באקענט מיט די מענטשן פון פוילן, וואס ארבעטן מיט דער יידישער געשיכטע און יידיש, סיי יידן, סיי ניט־יידן, מער טאקע ניט־יידן. איך האב זיך באקענט מיט זיי דורך מיין ארבעט אין ייווא, ס׳רוב פון זיי זיינען געווען מיינע סטודענטן. מע האט מיך יא פארבעטן לערנען יידיש אין פוילן און איך האב געהאט חשק, אבער פראקטיש האט עס זיך ניט אויסגעארבעט. 
נ. ב.: טייערע פערעלע. א דאנק פאר דיין געטרייער איבערגעגעבנקייט צו יידיש און יידישער קולטור. מיר ווינטשן דיר געזונט, א סך גוטע סטודענטן און שאפערישע דערגרייכונגען, נחת פון קינדער און אייניקל, מזל אין אלץ וואס דו טוסט! 
 ס׳זײַנען געמאָלדן געוואָרן רעזולטאַטן פֿונעם קאָנקורס פֿון דער יידישער דערציילונג, וועלכע עס האָט געהאַט דערקלערט די ישׂראלדיקע נאַציאָנאַלע אינסטאַנץ פֿאַר יידישער קולטור. 
צום ערשטן מאָל איז אַזאַ קאָנקורס דורכגעפֿירט געוואָרן אין 2019. ״ביראָבידזשאנער שטערן״ האָט אין זײַן צײַט מיטגעטיילט וועגן דעם. אויף אַזאַ אופֿן איז דער האַיאָריקער קאנקורס שוין דער דריטער. דאָס מאָל די ערשטע דרײַ ערטער האָבן פֿאַרנומען דערציילונגען פֿון אלי שאַרפֿשטיין ״דאָס גרויסע געווינס״, פֿון שלמה לערמאַן ״צוויי נסים״ און פֿון פּועה פּרי ״מעסערלעך״. 
אַלע דרײַ לאַורעאַטן פֿונעם האַיאָריקן קאָנקורס געהערן צום עלטערן דור, וועלכער איז באקאנט מיט יידיש ניט פֿון אוניווערסיטעט־לימודים, נאָר פֿון דער היים. אלי שאַרפֿשטיין האט אַמאָל אָנטיילגענומען אין דער יידישער קינסטלערישער זעלבסטעטיקייט אין ווילנע. שלמה לערמאַן איז באַוווּסט ווי אַן איבערזעצער פֿון קינסטלערישער ליטעראַטור אין יידיש און אין העברעיש. צווישן אַנדערס האָט ער איבערגעזעצט אין יידיש ״דעם קליינעם פּרינץ״ פֿון אַנטואן דע סענט־עקזופּערי און צען נאָוועלעס פֿון באָקאַטשאָס ״דעקאַמעראָן״ (וועגן דעם דערשיינען פֿון דעם דאָזיקן בוך האָט ״בש״ מיטגעטיילט אין יוני הײַנטיקס יאָר). וואָס איז שייך צו פּועה פּרי, איז זי באַקאַנט דעם ברייטן ישׂראלדיקן לייענער אַלס מחברטע פֿונעם פּאָפּולערן אויף העברעיש בוך ״משולש האימוץ״ (״דרײַעק פֿון אַדאָפּטירונג״), וואָס אַנאַליזירט פּרטימדיק דעם קאָמפּלעקס פֿון פּסיכאָלאָגישע פּראָבלעמען, וועלכע זײַנען פֿאַרבונדן מיט אַדאָפּטירן קינדער. 
משה לעמסטער איז געבוירן געווארן אין 1946 אין מאלדאווישן דארף סטאלניטשען. אין 1949 איז געשטארבן זיין טאטע. די קינדער־יארן פארבראכט אין דארף קאסטעשט, וואס עס ליגט אויפן טייך פרוט. פון 1953 ביז 1981, חוץ די יארן ווען ער האט זיך געלערנט אין טיראספאלער פעדאגאגישן אינסטיטוט (1963 – 1968), געלעבט מיט זיין מאמען אין שטעטל יעדינעץ, צפון מאלדאוויע. נאכן לערנען געארבעט אלס לערער פון פיזיק און מאטעמאטיק אין דארף שאפרינקאן (1968 – 1973). פון 1981 געלעבט אין קעשענעוו. חתונה געהאט אין 1979, האט צוויי טעכטער. 
אין 1989 – 1991 האט זיך געלערנט אין מאסקווע אויף די העכערע ליטערארישע קורסן ביים ליטעראטור־אינסטיטוט אויף גארקיס נאמען. אין 1999, ארבעטנדיק אין דער מאלדאווישער וויסנשאפטלעכער אקאדעמיע, פארטיידיקט א דיסערטאציע און באקומט דעם טיטל פון ״דאקטאר אין פילאלאגיע״. זיין דאקטאראט איז געווען געווידמעט אליעזר שטיינבארגס שאפונג. אין די יארן 1992 – 2000 האט לעמסטער געארבעט אין מאלדאווישן מלוכישן אוניווערסיטעט אלס לערער פון יידיש און יידישער ליטעראטור, איינצייטיק כיז ער געווען דער הויפט־רעדאקטאר פון א טעלעוויזיע־פראגראם ״אויף דער יידישער גאס״. אין 1995 – 1999 — פארזיצער פון דער קעשענעווער יידישער קולטור־געזעלשאפט. עולה געווען קיין ישראל אין 2000, וווינט אין פתח־תקווה. 
אנגעהויבן שרייבן לידער אויף יידיש נאך אין די סטודענטישע יארן. זיין ליטערארישער לערער איז געווען דער יידישער שריפטשטעלער יחיאל שרייבמאן. אנגעהויבן זיך דרוקן אינעם זשורנאל ״סאוועטיש היימלאנד״ אין 1982. אין 1993 – 1997 — מיטגליד פון דער רעדאקציע־קאלעגיע פונעם זשורנאל ״די יידישע גאס״ (שאפערישער המשך פונעם זשורנאל ״סאוועטיש היימלאנד״). אין 1996 האט דער ישראלדיקער שרייבער אברהם קארפינאוויטש ארויסגעגעבן אין תל־אביב זיין זאמלונג לידער ״א יידישער רעגן״. מיט א יאר שפעטער גייט אט דאס בוך ארויס אין קעשענעוו אויף רוסיש — ״יעוורייסקי דאזשד״, איבערגעזעצט דורכן רוסישן דיכטער רודאלף אלשעווסקי. אין 1999 דערשיינט לעמסטערס וויסנשאפטלעכע מאנאגראפיע אויף רוסיש, וועגן א. שטיינבארגס שאפונג. דרוקט זיך אין פארשיידענע יידיש־אויסגאבעס. לעמסטערס לידער האט מען איבערגעזעצט אויף רוסיש, רומעניש, דייטש, ענגליש, פראנצייזיש. עס זיינען ארויס עטלעכע זאמלונגען לידער – איבערזעצונגען אויף רוסיש און רומעניש. אין 2008 איז דערשינען אין תל־אביב זיין זאמלונג געקליבענע לידער און פאעמעס ״אמאל בראשית״. האט באקומען עטלעכע ליטערארישע פרייזן פונעם פאראיין פון יידישע שרייבער און זשורנאליסטן אין ישראל. אין 2021 האט באקומען די פרייז פון דער נאציאנאלער אינסטאנץ פאר יידישער קולטור אין ישראל. 
  זוניקער מארגן! 
  אין שויבן, 
  די זאנגען. 
   צעשמעקן, 
   צעגלאנצן… 
דאס איז איינס פון מיינע באליבסטע ערטער אין ישראל. איך וויל, איר זאלט דערפילן די אטמאספער, דעם גייסט פון פארגאנגענע תקופות און געשעענישן און זיך צורירן צו די סודות, וואָס עס היט דער פארק. יעדער באזוכער קאן דא געפינען פאר זיך אן אינטערעסאנטע באשעפטיקונג. די געסט פונעם פארק קאנען שפאצירן לענגאויס שאטנדיקע שטעגלעך אין א סאסנע־וואלד, אין דריי פארשידענע פונקטן פונעם פארק קאן מען קוקן פארכאפנדיקע פילמען, וועלכע וועלן אייך איבערטראָגן אין אוראלטע תּקופֿות און דערציילן וועגן דער געשיכטע פונעם דאזיקן ארט. מע קאן קויפן דא סוווענירן און איבערכאפן דעם הונגער, זיצנדיק ביי פיקניק־טישלעך אונטער אלטע איילביימער אדער אין קאפע. 
די פארק־סטעזשקעס,לענגאויס וועלכע מע האט געפלאנצט פרוכט־קוסטן און ביימער, זיינען עטלעכע קילאָמעטער די לענג — גרייט זיך צו, עס ווארט אויף אונדז א ווייטער וועג. מיר דארפן אויסגיין די גאנצע הויפטשטאָט. יא־יא, צפורי איז געווען די הויפטשטאט פון גליל שוין אין יענע צייטן, ווען נצרת איז נאך געווען א קליין דערפֿל. 
דהיינו, מיר לאזן אונדזערע אויטאָמאבילן אויף א ברייטן פארקירפלאץ און לאָזן זיך אין וועג. איך דארף זאגן, אז אט דער פארקירפלאץ איז נישט קיין איינציקער דאָ. די מענטשן, וועלכע האָבן פראבלעמען מיט געזונט, קאנען זיך דערקלייבן אין יעדן ווינקל פונעם גרויסן פארק מיט א רעדלשטול אדער מיט אַן אויטא. 
כל־זמן מיר גייען צו דעם ערשטן ציל, וועל איך דערציילן וועגן צפּורי, וואָס שטייט אויפן שפיץ בערגל. עס דאַכט זיך, אַז די שטאט שוועבט גלייך ווי א פויגל אין די הימלען און קוקט אראפ פון דער הייך. ״פויגל״ אין העברעיש הייסט ״צפור״. ס׳קאן זיין, אז גראָד דערפאר האט די שטאט באקומען אַזאַ נאמען. 
די ערשטע שריפטלעכע דערמאנונג וועגן דער הויפּטשטאט צפּורי איז פונעם 103טן יאָר פאר דער נייער ערע. אָבער אינעם פארק זיינען פאראן ארכעאלאגישע דענקמעלער פון דער תקופה פונעם ערשטן בית־המקדש. דאס איז בערך 900 – 600 יאָר פאר דער נייער ערע. יוסף פלאוויוס האט אָנגערופן צפּורי ״די שענסטע שטאט אינעם גאנצן לאנד גליל״. 
איך וויל ברעכן דעם נאכאנאנדיקן סדר פון געשעענישן — היינט זייט איר מיינע געסט, און איך וועל אייך ווייזן מיין צפורי. צוליב דעם, וואס צפורי געפינט זיך אין א באקוועם הויך אָרט אויפן וועג פון עכו צום ים כנרת און קיין טבריה, האבן אלע פארכאפער פונעם ארץ־הקודש געלאָזט דא זייערע שפורן. און נישט נאָר זיי. אין אנהייב פונעם דריטן יארהונדערט איז די שטאט געווען א צענטער פונעם יידישן גייסטיקן לעבן. דא האָבן געארבעט סנהדרין, יהודה־הנשיא און אנדערע יידישע חכמים. צפורי ווערט אפט דערמאָנט אין תּלמוד. 
אט זיינען מיר צוגעקומען צו א שטאט פון דער רוימישער תקופה. אין איר צענטער, אַזוי ווי אין אלע רוימישע שטעט, זיינען פאראן צוויי ברייטע פערפענדיקולערע גאסן מיט קאָלאָנעס. די ערשטע פירט פון צפֿון אויף דרום — קארדו, די צווייטע — פון מיזרח אויף מערב — דעקומענוס. ביי ביידע זייטן גאסן קאנט איר זען רעשטלעך פון הייזער און מאזאיק־דילן פון אמאליקע קראמען. אויפן ברוקירטן וועג קאָן מען זען רעדערשפורן פון וואגנס. אט די רעדערשפורן זיינען ארום 0002 אלט! אן אויפמערקזאם אויג וועט זען א מנורה, אויסגעקריצט אויף איינעם פון די ברוקשטיינער. 
די גאס פירט אונדז גלייך צו די סאמע ווונדערלעכע ארכעאָלאָגישע מערקווירדיקייטן פון דער שטאט. א ביסל אין א זייט, אונטער אשיצדעכל, געפינען זיך פילצאליקע מאָזאיק־ווערק פון אוראלטע מייסטערס. אויף די מאזאיק־דילן פון כמעט צוואנציק צימערן קאן מען זען חיות, געוויקסן, מיטאלאגישע העלדן און געאָמעטרישע אוזארן. איינע פון די מאָזאיקעס, די גרעסטע און די שענסטע, איז געווידמעט דעם נילוס־קולט. מע קאן א לאנגע צייט באטראכטן די מאזאיקעס, סצענעס פון געיעג, געפינען באקאנטע געוויקסן און בעלי־חיים, אָבער א סך אינטערעסאנטס ווארט אויף אונדז פארויס, און דא,אינעם פּארק, וועלן מיר באגעגענען מאָזאיקעס דאָ און דאָרט. ווי אויך סימנים פון ארכעאלאגישע ארבעטן, וואָס מע פירט דא אומעטום. 
מיר פארלאָזן די רוימישע שטאָט און שפּאנען אוועק גלייך צו א הויז, וואס געפינט זיך ניט ווייט אויף א בערגל. דאָס איז א חויז פון א רייכן שטאָט־בירגער. גייט אריין און ווערט אנציקט פון מייסטערשאפט פון יענע, ווער עס האט דאס געשאפן. דעם מערסטן טייל פונעם חויז פארנעמט א גרויסער צימער מיט מאָזאיק אויפן גאנצן דיל. זי איז אזוי שיין, אז איר קאנט נישט אפרייסן די אויגן. ווען איר וועט פארענדיקן ארומקוקן די מאָזאיק פון אלע זייטן, זעצט זיך צו אויף די טרעפלעך, וואָס פירן אראפּ. קוקט זיך איין אינעם שיינעם פנים פון א מיידל. דאס איז א פּערל פון צפּורי־פארק, א סימבאל און א וויזיט־קארטל, מע הייסט זי מאָנא ליזא פון גליל .ווער איז זי און פאר וואָס געפינט זי זיך דא, צווישן מיטאָלאָגישע העלדן, וועט איר א טראכט טאָן שפּעטער, און איצט לאמיר גיין ווייטער! 
אין א רגע ארום זעען מיר די שפורן פון קרייצטרעגער־תקופה. אינעם סאמע הויכן אָרט האָבן זיי געבויט א פעסטונג. מע קאן אריינקומען און זיך ווונדערן פון די גראבע פעסטונג־ווענט, ארויפגיין מיט די טרעפּ אויפן דאך און שוועבן איבערן גאנצן שיינעם גליל פּונקט ווי א פויגל. אָבער אונטן ווארט אויף אונדז אן אלטע יידישע שטאָט. פארוואָס יידישע? ריכטיק! ווייל דא זיינען פאראן א סך מיקוואות, ווי אין אלע יידישע יישובים. שטעלט זיך אפ, פארמאכט די אויגן און דערהערט דורך די יארהונדערטער דעם רויש פון דער אוראלטער שטאט. ס׳איז מעגלעך, אז דא האבן אמאל געוווינט אונדזערע אורעלטערן. 
פונעם בערגל זעען מיר דעם היינטצייטיקן מושב צפּורי, ער איז ניט מער פון זיבעציק יאָר אלט. הינטער ביימער קאן מען זען א בלויען דאך פונעם קריסטלעכן מאנאסטיר. אויף יענעם ארט איז צוריק מיט צוויי יארהונדערט געשטאנען א הויז פון די עלטערן פון דער הייליקער בתולה מאריע (לויט דער קריסטילעכער טראדיציע). 
לאמיר גיין בארג־אראפ פון דער צפונדיקער זייט און קומען צו צו א רוימישן אמפיטעאטער. לאמיר זיצן אויף שטיינערנע בענק און ווערן אנציקט פון שפּיצנארטיקע זיילן און זיך פארשטעלן אויף א רגע, אז פיר און א האלב טויזנט צושויער האָבן פארפילט דעם זאל און אויף דער בינע טרעטן ארויס ארטיסטן. 
מיר וועלן נישט בלייבן דאָאויף לאנג. איר זייט שוין מיד פון איינדרוקן, לאנגן וועג און פון דער הייסער זון — איך פארבעט אייך אין קילקייט פון דער סינאגאגע פונעם פינפטן – זעקסטן יארהונדערט. איר געביידע איז אוודאי צעשטערט געווארן, אבער איר מאָזאיק־דיל האט זיך גוט פארהיט און וועט אונדז דערציילן וועגן יידישער געשיכטע. מיר וועלן אויפמערקזאם באקוקן די מאזאיק און וועלן זען א קורצן פילם וועגן דער סינאגאָגע. עס זיינען דא פאראן אויפשריפטן אויף דריי שפראכן: לשון־קודש, גריכיש (די שפראך פון הערשער) און אראמעיש (די טאגטעגלעכע שפראך אין יענע צייטן). אט די סינאגאָגע איז ניט קיין געוויינלעכע\. ערשטנס, איז זי אריענטירט אויף מערב, צוליב דעם, וואס רבי עקיבא און זיינע נאכפאלגער האָבן געגלייבט, אז די הייליקע שכינה איז שורה דווקא אויף מערב. אין צענטער פון דער מאָזאיק זעט איר די זון און די צוועלף מזלות. מע דערקלערט עס אזוי: אלע מאָזאיק־פראגמענטן דארפן אונדז ווייזן, אז אלץ אין דער וועלט (די מזלות אויך) פירט זיך לויטן אייבערשטנס השגחה. 
אוודאי,דאס זיינען ווייט נישט אלע סודות פונעם נאציאנאלן פארק צפורי. איך קאן זיך אומקערן אהער נאך א מאל און ווידער א מאל. איך האף, אז די פאנדעמיע וועט אין גיכן אוועק און איר וועט באזוכן ישראל און צפורי און וועט זען אלץ מיט די אייגענע אויגן. 
אין דער סעריע ״יידישע שטודיעס״ פון היינריך היינע אוניווערסיטעט אין דיסעלדארף איז דערשינען א ניי בוך (שוין דאס 15טע בוך אין דער סעריע), וואס טראגט לכאורה א ניט ערנסטן און ניט וויסנשאפטלעכן נאמען ״ליבעס בריוו. 1748/1749״. דאס איז א פובליקאציע פון א חיבור פונעם 18טן יארהונדערט פון א דייטשישן יידן יצחק וועצלאר. דער חיבור שפיגלט אפ די ווירקונג פונעם דייטשישן פיעטיזם פון יענער תקופה אויפן יידישן געדאנק. חוץ דעם אריגינעלן יידישן טעקסט אליין און זיין איבערזעצונג אין דייטש, אנטהאלט דאס בוך פרטימדיקע ארטיקלען־קאמענטארן בנוגע צו דעם טעקסט פון מאריאן אפטרוט, רבֿקה וואס, שמואל פיינער, פיא שמיד, אברהם סילוק און יסמינה הובער. 
דאָס אַרויסגעבן די לידער־זאַמלונג ״סיביר״ אין רוסישער איבערזעצונג — דאָס איז נאָך אַ שפאן אויפֿן וועג פֿונעם אומקערן דעם נאָמען און די שאַפֿונג פֿון ישׂראל עמיאָט (1909 – 1978) קיין ביראָבידזשאַן. דער ערשטער ממשותדיקער שפּאַן אין אָט דער ריכטונג איז געוואָרן דאָס ארויסלאָזן אין רוסישער איבערזעצונג דאָס בוך פֿון זיינע זכרונות ״ביראָבידזשאַנער ענין״ (2020), וואָס איז אַרויסגעגעבן געוואָרן אויף יידיש אין די פֿש״אַ נאָך אין 1960. 
אויף יידיש (מיט אַ פּאַראַלעלער ענגלישער איבערזעצונג) איז די זאַמלונג ״סיביר״ דערשינען אין די פֿש״אַ אין 1991, שוין נאָך דעם דיכטערס טויט, אָן זײַן אומפֿאַרמיטלעכן אָנטייל. דער יסוד פֿון דער זאַמלונג ״סיביר״ זײַנען געוואָרן לידער פֿונעם בוך ״בענקשאַפֿט״, וואָס עמיאָט האט ארויסגעלאָזט אין 1957 אין פּוילן, וווּהין ער איז געקומען גלײַך פֿון דער יידישער אויטאָנאָמער געגנט. עס איז געווען פּרינציפּיעל אַנדערש לויטן אינהאַלט און געמיט, ווי די אַרויסגעלאָזטע דורך עמיאָט אינעם ראַטנפֿאַרבאַנד ביז זײַן אַרעסט פּאָעטישע זאַמלונגען ״לידער״ (1940) און ״אויפגאנג״ (1948). 
אַז מע קוקט פֿון דער אַמעריקאַנער ווײַט, גיסן זיך צונויף סיביר און ביראָבידזשאַן אין אַ גאנצלעכקייט, אין אַ מין ווײַט און קאַלט לאַנד פֿון שניי און בלוט. אין דעם דאָזיקן קאָנטעקסט סימבאָליש קלינגען ישׂראל עמיאָטס שורות: 
זיי זײַנען גורם זיך צו דערמאָנען אין די שורות, אָנגעשריבענע דורך דוד האָפֿשטיינען (דערשאסן אין 1952 אין די ראַמען פֿונעם ענין פֿון דעם יידישן אַנטיפֿאַשיסטישן קאָמיטעט) בשעת זײַן ניט־לאַנג וווינען אין ארץ־ישׂראל, אין 1925: 
ישׂראל עמיאָט, וועלכער איז געבוירן געוואָרן און אויסגעוואַקסן אין פּוילן, האט ניט געקאָנט נישט פֿילן זיך אינעם סאָוועטן־לאַנד אַ שטיפזון (עס דערמאָנט זיך די שורה פון אומגעקומענעם אין גולאַג חיים לענסקי: ״על אַדמת רוסיה החורגת״ 2 ), הגם אינעם סוף 30ער יאָרן איז ער פֿאַרכאַפּט געווען מיט קאָמוניסטישע אידייען. ניט געקוקט אויף דעם, איז עמיאָט געווען אַ ״מערבֿניק״, אַ ייד, וואָס האָט געטראָפֿן אינעם ראטנפארבאַנד אום האַרבסט 1939, ווען די רויטע אַרמיי איז אַרײַן אין ביאַליסטוק, וווהין ער איז אַנטלאָפֿן פֿון זײַן געבורטס־שטעטל אָסטרוּווע, זיך ראַטעווענדיק פון די דייטשן. אַ ריי אײַנגעשלאָסענע אין דער זאַמלונג ״סיביר״ לידער האט ער אנגעשריבן בשעת זײַן לעבן אין עוואַקואַציע אין מיטל־אַזיע. פֿון דאָרטן, שטרעבנדיק געפינען דאָס אָרט, וווּ ער וועט זײַן ניט קיין שטיפֿזון, נאָר אַ זון, האָט דער דיכטער זיך איבערגעצויגן אין 1944 קיין ביראָבידזשאַן. ער איז געווען אַן עדות און אַן אַקטיווער אָנטיילנעמער פֿון נאָכמלחמהדיקע פּרוּוון אַנטוויקלען און פֿאַרשטאַרקן די יידישע קולטור אין דער יידישער אויטאָנאָמער געגנט. ווי אַזאַ איז ער אַרעסטירט געוואָרן אין 1949… 
די אײַנגעשלאָסענע אין דער זאַמלונג ״סיביר״ לידער זײַנען קאָמפּליצירט פארן פארשטאַנד פֿון יענע, וואָס האָבן ניט געקראָגן קיין טראַדיציאָנעלן יידישן חינוך, אויב זיי קענען אפֿילו יידיש פֿרײַ. דער דיכטער, וועלכער האָט זיך געלערנט אין אַ חסידישער ישיבֿה אין וואַרשע, גלײַך ווי קערט זיך אין זיי אום צום אָנהייב פֿון זײַן שאפונג, צו זײַנע דורכגעדרונגענע מיט רעליגיעזע מאָטיוון פֿאַר־סאָוועטישע לידער־זאמלונגען ״מיט זיך אַליין״ (1932), ״טראָפּנס אין ים״ (1935) און ״איבער מחיצות״ (1938). דער פּאָעט דער איבערזעצער פּאַוועל טאָלסטאָגוזאָוו האָט צוגעלייגט ניט ווייניק באַמיונגען כּדי דערפֿאָלגרײַך לייזן אָט די שעפֿערישע פּראָבלעם. דאָס בוך איז געוואָרן אַ יש אויף רוסיש. עס בלײַבט נאָר זאָגן: ״ישר־כּוח״. 
״תאווה, נקמה, ראמאנטישע אויסברוכן און אומגעטריישאפט, טרוימען וועגן בארימקייט און שטרעבונג צו זעלבסטפארניכטונג — ״מעווע״ (1895) איז נאך קיין מאל ניט געווען אזוי אקטועל״. דער ישראלדיקער טעאטער ״גשר״ האט איינגעשלאסן אין זיין רעפערטואר א ספעקטאקל לויט אנטאן טשעכאווס באוווסטער פיעסע. 
די פרעמיערע איז פארגעקומען דעם 11טן סעפטעמבער. אויף העברעיש האט דעם טעקסט איבערגעזעצט רועי חן. דער רעזשיסער פונעם ספעקטאקל איז יאיר שערמאן. ער איז געבוירן געווארן אין די פש״א, איז אויפגעוואקסן אין ירושלים, וווינט אין תל־אביב. אין 2016 האט ער באקומען די פרעמיע ״רעזשיסער פון א יאר״. 
דער ספעקטאקל גייט צוויי שעה און 40 מינוט, מיט איין אנטראקט. פאר ישראל איז דאס צו לאנג, אבער אלע צושויער זיינען געזעסן שטיל, ווייל זיי אלע זיינען געווען אבסאלוט באצויבערט מיט דער אויפפירונג. איך בין זיכער, אז דער ספעקטאקל וועט בלייבן אינעם רעפערטואר פון ״גשר״ נאך אויף לאנג. 
צום ערשטן מאל האט מען באוויזן טשעכאווס ״מעווע״ דעם 17טן אקטאבער 1896 אין אלעקסאנדרינסקי טעאטער אין סאנקט־פעטערבורג — און דאס איז געווען א פולער דורכפאל. אין צוויי יאר ארום, אין דעצעמבער 1898, האט מען אויפגעפירט ״מעווע״ אינעם מאסקווער קינסטלערישן טעאטער. סטאניסלאווסקי האט זיך דערמאנט, אז אקטיארן האבן געשמעקט מיט וואלעריאן־טראפנס, אבער דאס מאל איז די אויפפירונג געווען א דערפאלג. 
ס׳איז טשיקאווע, אז אנטאן טשעכאוו און בנימין זאב הערצל זיינען ביידע געבוירן געווארן אין 1860 און זיינען געשטארבן אין 1904. איינער האט פארויסגעזען די בילדונג פון מדינת־ישראל מיט דער פינקטלעכקייט ביז א יאר, דער אנדערער האט געגלייבט, אז אין צוקונפט וועט די מענטשהייט דערגרייכן דעם אידעאל פון עקזיסטענץ. 
אשר גל איז א יידיש־העברעישער דיכטער און אן איבערזעצער. ער איז געבוירן געווארן אין 1952 אין תל־אביב אין א משפחה פון עולים פון פוילן, האט זיך געלערנט קינעמאטאגראפיע אינעם תל־אביבער אוניווערסיטעט. פארעפנטלעכט העברעישע איבערזעצונגען פון דער יידישער פאעזיע (אנע מארגאלין, אברהם סוצקעווער, לעוו בערינסקי אא.) אין ליטערארישע צײַטשריפטן ״הליקון״, ״מאזניים״, ״עיתון 77״, ״גג״ און ״ביטאון שירה״, ווי אויך 3 ביכער פון אריגינעלער העברעישער דיכטונג. 
מיט לידער אויף יידיש האט ער דעביוטירט אין 2006 אויף די שפאלטן פונעם תל־אביבער זשורנאל ״טאפלפונקט״. איצט באווײַזן זיי פון צײַט צו צײַט אינעם זשורנאל ״יידישלאנד״. אשר גל וווינט אין מודיעין. 
דער גרויסער רוסישער שרייבער סערגיי דאוולאטאוו (1941 – 1990) איז געווען ארגאניש און ענג פארבונדן מיט יידן פונעם אנהייב און ביזן סוף פון זיין לעבן. זײַן פאטער, דער טעאטער־רעזשיסער דאנאט מעטשיק איז געווען אַ ייד. די בולטסטע פיגורן אין דער שעפערישער סביבה פֿון זיין לענינגראדער יוגנט זיינען געווען יידן — די דיכטער יעווגעני ריין, אנאטאלי ניימאן, יוסף בראדסקי, דער פראזאיקער סערגיי וואלף, דער קינסטלער אלכסנדר ניי. אויך אין רעדקאלעגיע פון דער ניו־יארקער רוסישער וואכנשריפט ״נאווי אמעריקאנעץ״, אין וועלכער סערגיי דאוולאטאוו איז געווען דער הויפט־רעדאקטאר נאך זיין עמיגראציע אין די פש״א, זיינען געווען א סך יידן. דער שרייבער איז צוויי מאל געווען אפיציעל פארהייראט און אין די ביידע פאלן — מיט יידישע פרויען. און באגראבן איז ער אויפן ניו־יארקער יידישן בית־עלמין ״מאונט־חברון״. אויך אין סערגיי דאוולאטאווס ווערק טרעפן זיך גאָר ניט זעלטן יידישע פערסאנאזשן. שוין נאך דעם שרייבערס טויט זיינען פיר זיינע ראמאנען ארויסגעגעבן געווארן אין העברעישע איבערזעצונגען: ״אנחנו ושכמותנו״ (״אונדזעריקע״), ״בארץ ניכר״ (״אויסלענדערקע״), ״המזוודה״ (״דער טשעמאָדאן״) און ״השמורה״ (״דער רעזערוואט״). אויף יידיש האבן זיך ביז איצט סערגיי דאוולאטאווס ווערק ניט באוויזן. דערפאר איז די דאזיקע פובליקאציע פון זיין דערציילונג ״אריאל״ אויף יידיש אין דעם הינזיכט א פאטשאנטעק. 
א שרייבער האט געדונגען א דאטשע. ער האט פארנומען דאס פערטע בונגאלא אין דער דרומדיקער ריי. זענענדיק אן אומצוגעלאזטער מענטש, האט ער זיך געפונען צווישן צוויי יידישע משפחות. זיך נייטיקנדיק אין שטילקייט, האט ער געדונגען א הויז לעבן אן אייזנבאן־וועג־צעשייד. רופן האט מען אים גערופן גריגארי באריסאוויטש קאשיץ. ס׳איז געגאנגען א זומער. די רוסישע קאלאניע האט געפירט א געוויינטשאפלעכן לעבנס־ארט. די מענער פלעגן קומען אויף אפרו־טעג. זיי פלעגן גלייך אנטאן ספארטיווע קאסטיומען און בייסבאל־היטעלעך. די פרויען האבן די גאנצע וואך ארומשפאצירט אין באד־קאסטיומען און אפענע קליידער. די נאקעטע קינדער האבן זיך געשפילט אין זאמד לעבן וואסער. 
די מאנצבלען האבן זיך געבאדן, זיך געבראטן אויף דער זון, געכאפט פיש. די פרויען זיינען געפארן מיט מאשינען נאך איינקויפן. זיי האבן אכטונג געגעבן אויף קליינווארג און געגרייט עסן. אין אוונט פלעגן זיי זאגן: 
— עס ווילט זיך עפעס. איך ווייס ניט אליין וואס… גריגארי באריסאוויטש האט זיך געהאלטן פארשלאסן. זיך בראטן אויף דער זון און זיך באדן האט ער ניט ליב געהאט. ווען מע האט אים איינגעלאדן כאפן פיש, פלעגט ער זיך אפזאגן: 
גאנצע טעג האט דער שרייבער געארבעט. פון זיין צעפראלט פענצטער האט זיך דערטראגן געקלאפ פון א שרייב־מאשין. 
איך חזר איבער, א מענטש איז ער געווען אן אומצוגעלאזטער און א פארשלאסענער. בשעת־מעשׂה האבן פון רעכטס פון אים געוווינט די קאספעראוויטשעס. פון לינקס — די מישקעוויצערס. אין די ביידע משפחות זיינען געוואקסן קינדער. די קאספעראוויטשעס האבן געהאט פיר קינדער. די מישקעוויצערס — דריי, דערצו נאך אן אכטיאריקן פלימעניק: אריאל. 
אין דער קאלאניע איז געווען רעשיק. די קינדער זיינען ארומגעלאפן, האבן געשריגן, געשאסן פון וואסער־פיסטאלעטן. עמעצער פון זיי האט שטענדיק געוויינט. 
אויב די קינדער האבן זיך געקריגט, פלעגן די עלטערן זיי פארטיידיקן. זיך זידלענדיק, פלעגן זיי אריבערגיין אויף ענגליש: 
אוונטצייט האבן זיך כמעט ביי יעדער בונגאלא גערויכערט מאנגאלן. אויפן פולן וואליום זיינען איינגעשלאסן געווען טראנזיסטארן. דאטשניקעס פלעגן ארומגיין איבער דער טעריטאריע מיט פלעשער אין די הענט. אין גראז האבן זיך געווייסלט פלאסטיק־גלעזלעך. 
איין מאל איז גריגארי באריסאוויטש געגאנגען זיך איינקויפן. ביז א קרעמל איז געווען פינף מינוט צו גיין פון דער קאלאניע. אזוי ארום איז ער ניט געווען א האלבע שעה. 
און בשעת־מעשׂה איז געשען אט וואס. קינדער זיינען, שפילנדיק, אריינגעלאפן אינעם פערטן בונגאלא. זיי האבן אראפגעריסן א פארהאנג. איבערגעקערט א סלאי מיט נאסטורציעס. צעווארפן פאפירן. 
דער שרייבער האט זיך אומגעקערט. אין א מינוט ארום איז ער ארויסגעשפרונגען פונעם הויז א צעווילדעוועטער. ער האט געשריגן צו די שכנים: 
— כ׳וועל זיך אנקלאגן!.. מיינע פאפירן!.. ס׳איז דא א געזעץ וועגן אומבארירלעכקייט פון וווינונג! און נאך דעם: 
דער שרייבער איז געווארן נאך כמורנער און אומבעריידעוודיקער. ביים אוועקגיין פלעגט ער אויפהענגען א שלאס אויף דער טיר. נייע פארהאנגען אין זיין צימער זיינען אראפגעלאזט געווען ביז סאמע פענצטער־ברעט. 
אין אפרו־טעג פלעגט די קאלאניע ווערן פילקעפיק. עס פלעגן קומען צו פארן פאטערס פון די משפחות, באקאנטע, קרובים. דער שרייבער האט, ווייזט אויס, ניט געהאט קיין קרובים און קיין באקאנטע אויך. בלויז איין מאל האט אים באזוכט א יונגער אמעריקאנער מיט א קינא־קאמער. 
בייטאג פלעגט די גאנצע קאלאניע אוועקגיין צו אן אזערע. דער שרייבער פלעגט בלייבן אין דער היים. צומאל האט ער שפאצירט לענג־אויס דעם וועג. 
כ׳געדענק, ס׳איז געווען א זוניקער, ווארעמער אינדערפרי. די קאלאניע איז ליידיק געווארן. גריגארי באריסאוויטש האט ארויסגעטראגן א שטול אויפן גאנעק. אויף די קני האט ער געהאלטן די שרייב־מאשין. 
און פלוצעם האט ער באמערקט א יינגל. אין א פולער איינזאמקייט איז יענער געזעסן אויף א ברעווענע. ביי זיינע פיס האבן זיך געוואלגערט פארשידנקאליריקע שפילעכלעך פון פלאסטמאס. יענע מיידלעך, וואס האלטן פאר בעסער פארברענגען זייערע אוונטן אין קאמפאניע פון אומבאקאנטע מאנצבלען, קאנען ווערן אן עכטע מתנה פאר די, וואס זוכן פאר זיך אוואנטורן פון אן אינטימען כארארקטער. 
דאס יינגל איז געזעסן אומבאוועגלעך. דערהערט די קלאפעריי פון דער שרייב־מאשין, האט ער זיך ניט אומגעקערעוועט. 
דאס אלץ האט זיך פארגעזעצט ארום צען מינוט. א גרינגער בלוילעכער וואלקן האט זיך בשעת־מעשׂה באוועגט צו דרום. דער שאטן פון א פלאטאן האט זיך א ביסל איבערגערוקט אויף לינקס. 
— זיכער. די מאמע האט געזאגט — קאשמאר. זי האט מיך געוואשן מיט קעראסין. מיר זיינען נאך אים ספעציעל געפארן קיין ראמסדייל. ווילסט א שמעק טאן מיין קאפ? 
דער שרייבער האט דערפילט ריח פון קעראסין. ער האט זיך דערמאנט זיין נאכמלחמהדיקע קינדהייט. דעם זומער אויף דער דאטשע אין טארכאווקע. די הודאקעס פונעם פאראוואז ״עף\. דע.״. די אונטערגעבראטענע אויף קעראסין לאטקעס… 
— אזא מכשיר, וואס פארגרעסערט אלץ אויף דער וועלט. דורך אים קאן מען באטראכטן לייז גאנצענע טעג. א שאד, האב איך אים איבערגעלאזט אין ניו־יארק. 
— דער איינדרוק איז, וועל איך דיר זאגן, דער סאמע גינסטיקער. דאס זיינען קליינינקע, שטילע, גוט דערצויגענע זשוקלעך. זיי האבן גרויסע בלויע אויגן. זיי מאכן ניט קיין רעש. זיי העכערן ניט דאס קול. און דער עיקר, פארנעמט זיך יעדעס פון זיי מיט זיין ענין. 
אריאל האט פארטייעט דעם אטעם, זיך צוגעהערט. גריגארי באריסאוויטש האט אים דערציילט וועגן א קליין בליענדיק לאנד. ביז עס האט זיך ניט דורכגעקלונגען א געשריי: 
— די מאמע, — האט מיט א לייכטער פארביטערונג געזאגט אריאל. און דערנאך: — איך וועל נאך שפאצירן א ביסל. און אין ענטפער האט דורכגעקלונגען: 
— ביי, ברודערל. כאפ זיך אריין, אויב ס׳וועט זיין א שטיקל צייט… דאס יינגל איז אנטלאפן, פארגעסן די שפעלעכלעך. דער שרייבער איז ארויף אויפן גאנעק. ער האט געשטעלט אויף די קני די שרייב־מאשין. דערזען א ריינעם בלאט פאפיר. דער געוויינשאפטלעכער פחד האט אים ארומגעכאפט. 
אינעם ניו־יארקער פֿארלאג ״יידיש בראנזשע״ איז דערשינען אין איבערזעצונג פֿון רוסיש אין יידיש די קלאסישע געגראמטע קאמעדיע פֿון אלעקסאנדר גריבאיעדאוון ״צער פֿון שׂכל״. די איבערזעצונג האט געמאכט ניסן לעווין. 
אינעם ניו־יארקער פֿארלאג ״יידיש בראנזשע״ איז דערשינען יעווגעני קיסינס ניי בוך ״בלויז עטלעכע מינוט גאנג…״. 
דאס איז דאס צווייטע בוך פון דעם בארימטן מוזיקער. זיין ערשט בוך ״א יידישער שייגעץ״ איז דערשינען אינעם זעלבן פֿארלאג אין 2019. דאס נייע בוך שליסט אין זיך איין ווערק פֿון פארשיידענע זשאנערן — דערציילונגען, ״פאלעמישע נאטיצן״ און אויסצוגן פֿון טאגביכער. 
דעם 30טן סעפטעמבער איז אין דער ישראלדיקער שטאט אשקלון דורכגעגאנגען אן ארדנטלעכער פעסטיוואל פון דער יידישער קולטור מיטן נאמען ״לאמיר אלע אינאיינעם״, וועלכער איז שוין באוויזן במשך פון די לעצטע יארן ווערן א טראדיציע. 
עס האט אים ארגאניזירט דער ארטיקער געזאנג־טעאטער ״מיר״, וועלכער איז געשאפן געווארן דורך עולים פונעם געוועזענעם ראטנפארבאנד אונטער דער אנפירונג פון איגאר חנטוב. עס האבן אינעם פעסטיוואל גענומען אן אנטייל א כלי־זמר־אנסאמבל אונטער דער אנפירונג פונעם פידלער ארקאדי קליין (אין זיין באשטאנד זיינען אויך דער אקארדעאניסט איליא זשארניצקי און דער פויקלער אנדריי לוקאטש), די זינגער דמיטרי לאווצאוו, מארינע יאקובאוויטש, תמרה ראביל און טאטיאנע חנטוב (דער אקאמפאניאטאר — וואדים פאפאוו); דער טאנץ־אנסאמבל ״רעוואליושן״ אונטער דער אנפרונג פון נאטאליע קליגערמאן, ווי אויך געזאנג־אנסאמבל ״כּינור דוד״ אונטער דער אנפירונג פון מיכאל און פאינע לייוואנט. געסט פונעם פעסטיוואל, וועלכע זיינען ארויסגעטראטן מיט באגריסונגען, זיינען געווען דער בירגער־מייסטער פון אשקלון תומר גלאם און דער כנסת־דעפוטאט יעווגעני סאווא. 
פונעם 1טן ביזן 3 אקטאבער איז אין ביראבידזשאן פארגעקומען א טורניר אין קליינפארמאטנעם פוטבאל צווישן וועטעראנען פונעם ווייטן מיזרח. 
אין די פארמעסטונגען האבן אנטיילגענומען זעקס קאמאנדעס פון כאבאראווסק, קאמסאמאלסק־אויפן־אמור, בלאגאוועשטשענסק, אמורסק. ביראבידזשאן האבן פארגעשטעלט די וועטעראנען פונעם ספארטיוון קלוב ״מכבי״. 
דאס איז שוין געווען דער 10טער וועטעראנען־טורניר פונעם ווייטן מיזרח. נישט געקוקט אויפן קאלטן וועטער, האבן די ספארטסמענער געוויזן אינטערעסאנטע עמאציאנעלע שפילן. 
אין הארטנעקיקן קאמף האט געזיגט די קאמאנדע פון כאבאראווסק ״ארמאטא״. דאס צווייטע און דאס דריטע ערטער האבן אנטשפרעכיק פארנומען די קאמאנדעס ״קאסמאס״ (שט. כאבאראווסק) און ״אמור״ (שט. בלאגאוועשטשענסק). 
דער בעסטער שפילער פונעם טורניר איז געווארן דער ספארטסמען פון ״מכבי״ גענאדי מעקעראוו. פארן בעסטן שפילער פון דער קאמאנדע ״מכבי״ האט מען אנערקענט אלעקסאנדער גאנטאוון. 
אינעם אַמעריקאנער וויסנשאפטלעכן פארלאג ״מעקגיל — קווינס יוניווערסיטי פרעס״ איז ארויסגעגעבן געווארן אין איבערזעצונג אויף ענגליש דאס בוך פון אברהם סוצקווערס (1913 – 2010) זכרונות ״פון ווילנער געטא קיין נירנבערג״. דער דאזיקער גרויסער יידישער פאעט איז דאך געווען אן אסיר פון ווילנער געטא, א פארטיזאנער, א דעלעגאט פונעם דריטן פלענום פונעם יידישן אנטיפאשיסטישן קאמיטעט און אן עדות אויפן נירנבערגער פראצעס. דערפאר האבן זײַנע זכרונות א גרויס ווערט אלס היסטארישער קוואל. די איבערזעצונג האט געמאכט דזשאסטין קעמי. דאס בוך איז באגלייט מיט א וויסנשאפטלעך נאכווארט פונעם פראפעסאר אברהם נאווערשטערן. 
זומער איז בכלל פול מיט פארשידענע אנגענעמע סורפריזן. איינע פון מיינע בעסטע דערמאנונגען פונעם פארגאנגענעם זומער איז געווארן מיין רייזע אויף לאטאס־אזערע. 
איך בין קיינמאל ניט געווען בײַם ים, איך האָב קיינמאל ניט געזען לאָטאָסן… מאלע וואס האב איך ניט געזען און מאלע ווו בין איך ניט געווען? 
ווען זומער־צייט האב איך אנגעהויבן זיך קלייבן אין אַ רייזע צו מיין טאכטער, אין פרימאריער קאנט, אויף דער אזערע כאנקא, האט עמעצנס אומזיכטבארע האנט שוין אריינגעטראגן קארעקטיוון אין מיין פלאן. 
די אזערע כאנקא איז א ווונדערבאר ארט צו פארברענגען און האבן הנאה פון נאטור־שיינקייטן. חוץ דעם, איז א לאנג דערווארטע באגעגעניש מיט דער משפחה תּמיד א מתנה. 
פּלוצעם האבן מיינע געוועזענע שכנים, וועלכע וווינען איצט הינטער אוסורייסק, אונדז פארבעטן צו פֿאָרן צום יאפאנישן ים. ס׳געשען אמאל אזעלכע סורפריזן. 
א יום־טוב פאר נשמה האט זיך אנגעהויבן אינעם סאמע ערשטן טאג פֿון באגעגעניש מיט די אלטע פֿריינד – מיר זיינען אוועקגעפארן אויף לאטאס־אזערע. 
לאטאס, ווי באוווסט, בליט ניט לאנג, און די ערטער, ווו ער וואקסט, ווערן זייער פאפולער אין יולי – אויגוסט. 
 איינע פון אזעלכע אזערעס געפינט זיך לעבן דעם דארף דובאווי קליוטש, ניט ווייט פון אוסורייסק. אהין האבן מיר זיך געלאזט אין וועג מיט אונדזער וווילער קאמפאניע און מיר זיינען געווען איבעראַשט פֿון א ווונדערשיין בילד, וואס האט זיך באוויזן פאר אונדזערע אויגן! מיר האבן דערזען גלייכצייטיק הונדערטער בליענדיקע בלומען! 
ס׳פארכאפט מיר דעם אטעם פון א געדאנק, אז אזעלכע געוויקסן האבן עקזיסטירט אויף דער ערד מיט מיליאנען יאר צוריק! דער פענאמען פון אט די שיינע בלומען באשטייט אין דעם, וואס זיי פאראייניקן אין זיך אומצונויפפארלעכע זאכן: קראפט און צערטלעכקייט, אייזנפעסטיקייט און איידלקייט. און נאך א וווּנדער: אויסוואקסנדיק פון וואסער, בלייבט לאטאס אבסאלוט טרוקן! 
דאס ווארט ״לאטיא״ הייסט אין לאטיין ״דאס באדן זיך״. און מיר האבן זיך אויך אויסגעבאדן אין א קיל דערפרישנדיק וואסער פון דער אזערע. זי האט אונדז געראטעוועט פון א ברענענדיקער מיטאגיקער היץ. 
ווען מיר זיינען ארויפגעקומען אויף א קוקפלאץ, האב איך מיט הנאה געזען, ווי מיין אייניקל וואריא האט דעליקאט געגלעט צארטע זיידענע בוטאנען. דערנאך האט זי מיט אינטערעס געשעפט וואסער מיט דלאניעס, אָנגעגאָסן עס אויף לאטאס־בלעטער און געקוקט, ווי גרויסע, זילבערנע טראפנס לויפן אראפ און לאזן נישט קיין שפור. 
ווייזט זיך ארויס, אז לאטאס־בלעטער זיינען באדעקט מיט א וועקסענעם אויפלויף, דעריבער קייקלט זיך וואסער אויף בלעטער מיט גרויסע טראפנס. א באצויבערנדיק בילד! 
לאטאס־בלומען, ווי באוווסט, קענען דערגרייכן אין דיאמעטער ביז דרייסיק סאנטימעטער, און זיינע בלעטער – פון 20 ביז 100 סאנטימעטער. 
לאטאס איז אוניקאל אויך מיט דעם, וואס כדי צו וואקסן, דארף ער פיר עלעמענטן: ער שפּראָצט אויפן דנא פון אן אזערע (ערד), זיינע שטענגלעך ציען זיך דורך וואסער צו דער לופט־סטיכיי, ווו עס בליען זיינע פרעכטיקע בלומען. און פרות ווערן צייטיק אונטער די הייסע זון־שטראלן (פייער). 
ס׳זיינען באוווסט די פאלן, ווען לאטאס־זוימען זיינען אפגעלעגן אין דער ערד הונדערטער און אפילו טויזנטער יארן און ס׳האט זיך איינגעגעבן מאַכן זיי שפּראָצן. א ריזיקער ווילן צום לעבן און אַ גרויסע שטרעבונג צום ליכט! 
ביינאכט פארמאכן לאטאסן זייערע בוטאנען און באהאלטן זיך אונטער דעם וואסער, כדי אין דער פרי עפענען זיי און באשענקען אונדז מיט ווונדערלעכן אראמאט. אבער מיר האבן געלאזט אט דעם מאמענט אויף אן אנדערש מאל. עפעס דארף מען לאזן פאר קומענדיקע רייזעס. 
דעם 4טן – 6טן אָקטאָבער איז פֿאָרגעקומען דער 24טער יערלעכער סימפּאָזיום פֿאַר יידיש־שטודיעס אין דײַטשלאַנד, וועלכן עס האָבן בשותּפֿות אָרגאַניזירט דער דיסלדאָרפֿער אוניווערסיטעט פֿון הײַנריך הײַנע און דער אוניווערסיטעט פֿון טריר. צווישן די אָנטיילנעמער פֿונעם סימפּאָזיום, וואָס איז דורכגעגאַנען אין זום־פֿאָרמאַט צוליב די באַגרענעצונגען ארויסגערופֿענע דורך דער פּאַנדעמיע פֿון קאָראָנע־ווירוס,זײַנען געווען פֿאָרשער פֿון דער יידישער שפּראַך און ליטעראַטור ניט בלויז פֿון פֿאַרשיידענע וויסנשאַפֿטלעכע צענטערס פֿון דייטשלאַנד, נאָר אויך פֿון האָלאַנד, פֿש״אַ, ישׂראל און לעטלאַנד. 
דער סימפּאָזיום פֿאַר יידיש־שטודיעס אין דייטשלאַנד האָט טראַדיציאָנעל צוויי ארבעטס־שפראַכן — יידיש און דײַטש, און אויף אזא אופן בלײַבט ער הײַנט־צו־טאָג למעשׂה דער איינציקער רעגולערער וויסנשאַפֿטלעכער פארום, וואָס היט יידיש אַלס שפּראַך פון עפנטלעכע וויסנשאפטלעכע אַרויסטרעטונגען און באהאנדלונגען. דאָס מאל זיינען אויף יידיש פארגעשטעלט געווארן פארטראַגן פֿון קלאַודיע ראזענצווײַג (בר־אילן אוניווערסיטעט, ישׂראל) ״אַ יידישע מעשה אין גראמען פֿון ווענעציע״, מארק קאפּלאַן (דארטמוט קאלעדזש, פֿש״א) ״פילשפראכיקייט אַלס קריטיק אין איציק אייכלס ״ר׳ הענעך אדער וואס טוט מען דאַמיט?״״, אלכסנדרה פּאָליאן (רעגנסבורגער אוניווערסיטעט, דײַטשלאַנד) ״״דער קעניג פון לאמפעדוזע״ אין דעם קאָנטעקסט פֿון פּרץ מאַרקישעס מלחמה־דראמאַטורגיע״, איציק גאטעסמאן (אוניווערסיטעט פֿון טעקסאַס אין אָסטין, פֿש״אַ) ״די פֿאָלק־באארבעטונג פֿון י\. י.לינעצקיס און מיכל גאָרדאָנס לידער״, רחל ראזשאַנסקי (בראון אוניווערסיטעט, פֿש״אַ) ״רחל אויערבאַך אין ישראל: ציוניזם, יידישע ליטעראַטור און דער זכּרון פון חורבן״, לייזער בורקאָ (אַן אומאפּהענגיקער פֿאָרשער, פש״אַ) ״די פֿאַרלוירענע אונגאַרישקייט פון חסידיש יידיש״, וועלוול טשערנין (אינסטיטוט פאר אייראָ־אזיאטישע יידישע שטודיעס, ישראל) ״די פּראָבלעם פֿון אויטענטישע רייד אין שלום־עליכמס פּיעסע ״שווער צו זיין אַ ייד״, מארטין ווישע (אינסטיטוט פֿאַר צייט געשיכטע, דייטשלאנד) ״יידיש — אַלוועלטלעכע קולטור: די פֿיר צענטערס פֿונעם יידישן פּען־קלוב״, שמעון נויבערג (אוניווערסיטעט פֿון טריר, דייטשלאנד) ״גלאָסאַר און ווערטערבוך״ און מרים גוטשאָוו (אומאפהענגיקע פֿאָרשערין, האָלאנד) ״״אונדזער שריפֿט״, ניו־יאָרק, יאַנואַר 1912. די ערשטע יידישע צייטשריפֿט געדרוקט מיט לאטיינישע בוכשטאַבן״. 
פֿאַרשידנאַרטיק און אינטערעסאַנט זײַנען געווען אויך פֿאָרטראַגן פֿאָרגעשטעלטע אויף דייטש. די נאָענטקייט צווישן די צוויי שפּראַכן און די געמיינזאַמע טעמאַטיק האָבן דערמעגלעכט אַ פרייע באַהאַנדלונג פֿון אַלע פֿאָרטראַגן אומאפהענגיק פֿון דער שפּראַך, אויף וועלכער זיי זיינען פֿאָרגעשטעלט געוואָרן. צום שלוס האבן די אָרגאַניזאַטאָרן און די אָנטיילנעמער אויסגעדריקט אַ האָפֿענונג אויף דעם, אַז דער 25טער סימפאזיום פֿאַר יידיש־שטודיעס אין דייטשלאַנד וועט קאָנען פֿאָרקומען איבער אַ יאר אין דיסלדאָרף אין אַ געוויינלעכן רעזשים, אָן אַ זום־פארמיטלונג. 
״בש״ שטעלט פאר א נייע פאנטאסטישע דערציילונג פונעם פעטערבורגער מחבר יואל מאטוועיעוו, ווו ביראבידזשאן איז אויף א מיסטישן אופן פארבונדן מיט דער שטאט אויף דער נעווא, מיט די עלפן און מיטן טונגוסקער מעטעאריט. 
«איך האב זיך געווענדט צו מיין לעצטער קניה – דעם קאמפלעקט פון אלכעמישער אפאראטור. ווי דער קרעמער אויף דער גאס פעטעליע האט מיך מבטיח געווען, האט זי אמאל געהערט צו ריימונדוס לוליוס. ווען איך האב צוגעבונדן דעם אלאמביק צום אתנור, און צוגעשטעלט ביינאנד דעם lavacrum maris, האב איך משיג געווען די אלכעמישע דאקטרין…» 
דער זוניקער זומער־טאג האט זיך ארויסגעוויזן פארן פארשטאט־פראמענאד ווי א מפלה. נאכמיטאג זענען פלוצעם אנגעפלויגן כמארעס. דער קילער ווינט האט צעשאקלט דעם טשערעט. אויפן גרויען מאנאליט פונעם טייך איז ארויפגעשווומען דאס טשיקאווע קעמעלע פונעם וואסער־עוף פאגאנקע. ערגעץ האבן געמעקעט ציגן, הייזעריק געשריגן א האן. דער יידישער פאעט אין א מאדישן ווינער סורדוט און אן ענגלישן פלוש־צילינדער האט ארומשפאצירט פאזע דעם זומפיקן ברעג ביי דער האנט מיט זיין פריינדין, א דייטשישע פאעטעסע. 
– מיין ליבער פריינד, צי געדענקט איר מיינע באשיידענע לידער וועגן דעם ייחוד צווישן ווענערע און יענע ווונדערלעכע ווייטע פלאנעטן, וואס די וויסנשאפטלער האבן זיי אזוי גורלדיק און פילדייטיק געגעבן די נעמען פון אוראלטע געטער? 
– אוודאי און אוודאי, טייערע מאדאם בראנדט. איך קען תיכף־ומיד פארלייענען אייערע גאר שיינע לידער אויף אויסווייניק. מיר דאכט זיך אבער – איר זאלט מיך ניט האלטן פאר א מחוצף – אז די שורות וועגן דעם פארבן־געמיש קלינגען כמעט ווארט נאך ווארט ווי געטע. און פונוואנען שטאמט אייער רייד וועגן די ווייבלעכע פלוידן פון ווענערע? 
– מעסיע גארדאן, זיכער ווי גאלד, אז אנשטאט דער גרויסער סודות־ירושה פון אייער פאלק גיט איר אפ די בכורה דער נארישער פלאפלעריי פון אפיקורסים, וואס האבן זיך היינטצוטאג פארמערט «אלס אויב היישעריקן אויס דעם ברונעם פונעם אפגרונט 1 ». דאקטער זאקוטוס לוזיטאנוס, דאס אייניקל פונעם גרויסן יידישן אסטראלאג און מקובל אברהם זכות, האט שוין געשריבן וועגן דעם האלב ברמז. ער איז דאך געווען א בקי אין סודות און טעמים פון לשון־קודש. 
– טייערע סאפיא אילינישנא, מעג איך אייך א ביסל דערווידערן? די אוראלטע שפראך פון שבטי־ישראל איז פונקט אזא פרי פונעם מענטשלעכן שכל, ווי גריכיש אדער לאטיין. דער רבונו־של־עולם האט אונדז אנטפלעקט געוויסע ווערטער אין די כתבי־קודש, נאר ער שטערט אונדז ניט אויסצוטראכטן וויפל מע וויל אונדזערע אייגענע. הערט נאר אויס: «האור, החום, הקיטור, החשמלה…» 
א ראזלעכע בליץ־שיין האט א פלאקער געגעבן אויפן צפון. דער פאעט האט זיך פארטראכט אריינגעקוקט אינעם פארכמורעטן הימל. א פלוצעמדיקער ווינט־שטויס האט צעשויבערט דאס קלייד פון זיין שפאציר־חברטע און שיעור ניט אוועקגעטראגן איר בארדאווע שליאפקע אינעם טייך. פון דער ווייטן האט זיך דערהערט א דונער־געקנאל. קאטשקעס האבן זיך פיבערהאפטיק צעשריגן אינעם טשערעט. 
– מעסיע גארדאן, – האט סאפיא אילינישנא זיך אפגערופן מיט אן אומגעוויינטלעך שארפן טאן, מאכנדיק צוריכט איר ווייס קלייד מיט א קארסעט; גארדאנען האט זיך אויסגעדאכט, אז עפעס האט זי איבערגעשראקן. – מעסיע גארדאן, וואס האט איר געזאגט?! 
– כ׳האב פארשטאנען, ניט געקוקט אויף אייער אומגלייבלעכן ווילנער אקצענט. נאר פונוואנען האט איר גענומען דאס פערטע ווארט? 
– אזוי האב איך אנגערופן די עלעקטרישע קראפט אין איינער פון מיינע פאעמעס. אין די כתבי־קודש איז דאך ניטא קיין ווארט וועגן דעם דאזיקן ווונדערלעכן כוח, צוליב וועלכן מיר וועלן באלד ניט דארפן קיין פאטשטאליאנען, און אונדזערע בריוו וועלן מאמענטאל אנקומען קיין כאבאראווסק און אפילו קיין אמעריקע. זיכער ווייסט איר, אז דער גרויסער וויסנשאפטלער באריס סעמיאנאוויטש יאקאבי ז״ל… 
– אך, וואס פאר א שטותעריי, מעסיע גארדאן! אן עכטער בריוו, אנגעשריבן מיט דער צארטער האנט פון א פרוי, וועלן קיינמאל ניט באזייטיקן קיין טרעשטשענדיקע מאשינען מיט קופערנע דראטן! ווי איך האב אייך דערציילט אינעם פאסטסקריפטום, שאפט מיין קרוב וויליאם א נייעם הערמעטישן ארדן אין לאנדאן. דאס זענען ניט קיין פראנקמאסאנען, פון פרויען האלטן זיי ניט קיין סודות. איך פארשטיי שוין ניט־שלעכט די שפראך פון מקרא־קודש און קבלה. ניט לאנג צוריק האב איך איבערגעלייענט אייער פאעמע וועגן דודס ליבע צו מיכל. צי דען ווייסט איר ניט, אז חשמלים זענען מלאכים פון דער זיבעטער מערכה? 
– ווען איר האט צוגעגעבן אייער זשארגאנישן «א», דעם חותם פונעם עולם־השפל, האט איר אנשטאט מלאכים משביע געווען די דינסט פון די ארכאנטן – די שרים פון רקיעי־השמים. איר האט צוגערופן די, וואס באהאלט זיך הינטער אוראן און נעפטון: די געהיימע טאכטער פון זעוס! 
«גאטעניו זיסער! אט נאט אייך א מעשה מיט ציגעלעך ווייסע! ניט שוין זשע גלייבט זי טאקע ערנסט אין אירע ווענערישע פלוידן?» 
סאפיא אילינישנא האט א קוק געטאן אויף די האסטיק אנקומענדיקע שווארצע כמארעס, זיך בארויקט און מיט א באפרידנדיקן טאן דערציילט ווייטער: 
– איר ווייסט זשע, אז מיין זיידע היינריך בראנדט ז״ל האט געדינט, ווי מע פלעגט דעמאלט זאגן, אלס געאגנאסט. נאך מיט עטלעכע יאר פאר אלעקסאנדר הומבאלטן האט ער דורכגעמאכט א געוואגטע רייזע איבער אומבאוווסטע סיבירישע קאנטן. אט דארט, אין די נאמענלאזע יישובים ביים רעכטן בייטייך פונעם יעניסיי, האט ער זיך באקענט מיט דער פאמיליע פון פראקאפיא פיאדאראוונא גאנטימוראווא. מיין עלטערזיידע איז געווען א טונגוס. 
די פאעטעסע האט א מאך געטאן מיט איר זילבערדיקער פאראסאל, באצירט מיט א פערלמוטער־הענטל, אנטייטנדיק איר פארעקשנטן פריינד אויף דער שטאקפינצטערער כמארע. פלוצעם האט זיך אנגעהויבן א דריבנע רעגנדל. אינעם קראפעווע־געדיכטעניש איז דורכגעלאפן א שארעך פון פאלנדיקע טראפנס. 
– ניט אומזיסט זשע רופט מען אט־דאס מעלאנכאלישע טייכעלע Ischora! דעם נאמען פונעם טייך האט מאדאם בראנדט פלוצלינג הויך אויסגעשריגן מיטן דייטשישן אקצענט. דער פערלמוטער האט ווידער א פינקל געטאן אין איר לינקער האנט. ערגעץ ממש נאענט, גלייך ווי א מאגנעזיע־אויפבליץ פון א פאטאגראפישן אפאראט, האט א בלוילעך־ווייסער פייער־זייל זיך איינגעביסן אין דער ערד; א פארטויבנדיקער הארמאטן־שאס האט כמעט אין איין אויגנבליק אויפגעריסן די שטילע פארשטאטישע אידיליע. דערשראקענע קאטשקעס זענען זיך אין אלע זייטן צעפלויגן פונעם טשערעט. 
אין דער שיין פונעם בליץ האט גארדאן באמערקט ערגעץ ווייט א גאלדיקן אפבלאנק פון א צערקווע־קופאל. ער האט זיך דערמאנט, אז אינעם דארף יאם־איזשארע האט מען ניט אזוי לאנג צוריק אויפגעבויט א נייעם ציגעלנעם קלויסטער אנשטאט דער פארברענטער קאפליצע. שרפות צוליב געוויטערס טרעפן זיך דא, מסתמא, ניט זעלטן. אין די צייטונגען האט מען געשריבן, אז די קאפליצע איז געווען אויפגעשטעלט לכבוד עפעס אן איקאנע; אדאנק איר איז איינער אן ארבעטער, וואס האט געהאלטן ביים שטארבן, אויסגעהיילט געווארן פון צינגע 2 . 
– לעוו אסיפאוויטש, לאמיר זשע לויפן אינעם געבעטס־הויז אריין, איידער מיר זענען דורכגענעצט געווארן! ס׳איז ממש דא, איין מינוט! 
מאדאם בראנדט האט אנגעכאפט איר מיטגייער ביי זיין מיטלהאנט און אוועקגעשלעפט גארדאנען אויפן קויטיקן געסל פון דער דייטשישער קאלאניע. ער האט זיך פארטראכט וועגן דער טרויעריקער געשיכטע פונעם יונגן דאקטער, א געשמדטן ייד פון דער משפחה נעוואכאוויטש, וואס האט אמאל געוווינט אין פעטערבורג. דאקטער מעטשניקאוו האט מיט קלארע ראיות דערוויזן, אז אנשטאט איקאנעס צי «פלוידן», קאן מען די צינגע גאנץ גרינג אויסהיילן מיטן געוויינטלעכן געזייערטן קרויט. זיין ווייב האט זיך אים אבער, נעבעך, ניט איינגעגעבן צו ראטעווען פון לונגפעלער. ס׳וועט נאך קומען א צייט, ווען די וויסנשאפט וועט יענע מחלה אויך אויסראטן… 
אינעם זויבער־אויפגעראמטן הילצערנעם קירכעלע איז געווען פוסט, טונקל און שטיל. גארדאן האט דערהערט, ווי מאדאם בראנדט שעפטשעט אויס ׳׳lemmiH mi resnu retaV׳׳. זי האט זיך אנידערגעזעצט אויפן סאמע ראנד בענקל. א ביסל פארשעמט, איז דער פאעט אראפ אויף דער מענערישער זייט, אין צוויי ארשינען 3 פון זיין ליבער חברטע. 
– אינעם דאזיקן שטילן געבעטס־הויז גייט פון צייט צו צייט מיין שטובדינסט. איר עלטערער ברודער וווינט דא, אין די דייטשישע קאלאניעס. מיין ליבער פריינד, האט איר נאך אלץ ניט פארשטאנען? ווען איך האב דערמאנט, אז מיין עלטערזיידע איז געווען א טונגוס, האט תיכף אנגעהויבן רעגנען. Tun Guß, פארשטייט איר? 
– און אט־דער טייך, איזשארע, – האט סאפיאר אילינישנא מיט פארווורף א שאקל געטאן איר זומער־שליאפקע, באפוצט מיט ווייסע צאפליע־פעדערן. – «אש־אורה» – אט איז אייער «האור והחום». אדער «אייש איירע», אויב איר האט אזוי האלט אייער אומגלייבלעכן ווילנער פראנאנס. אגב, א שאד, אז איר שרייבט אזוי ווייניק אויף אייער רירנדיקן פראווינציעלן זשארגאן. ער דערמאנט מיר אינעם היימישן ריידעניש פון אונדזער פראפעסאר־ווירטואז אדאלף לוואוויטש גענזעלט. איך האלט פאר א כבוד צו זיין פערזענלעך באקאנט מיט זיין משפחה… 
דער פארלאנגווייליקטער פאעט האט געעפנט דאס ביכל, וואס עמעצער האט פארגעסן אויפן דעמבענעם שטענדער: אן אלטע אויסגאבע פון «קריסטיאן ראזענקרייצס כעמישער הויכצייט». שהחיינו וקיימנו! אפילו אין א דייטשישער קירכע – מאגיע און שדים־טאנץ! אויף דער הינטערשטער זייט פון דער הילע איז געווען מיט א גריפל־קאראנדאש אנגעצייכט עפעס ווי א מין קאמעטע, ארומגערינגט מיט די אותיות פונעם יידישן אלף־בית און די רוימישע ציפערן XXI. מסתמא, וועט זיין ראמאנטישע חברטע, ווי תמיד, פארלייגן דא אן אייגענעם מיסטישן הסבר. 
– נו פארשטייט זיך, די אותיות פונעם הייליקן אלף־בית… לעוו אסיפאוויטש, איר האט דאך ניט צופעליק אויסגעשפראכן די השבעה; גארנישט איז צופעליק. כ׳האף, אז איר טראכט ניט, חלילה, אז דעם פאעט גיבן זיך זיינע לידער אומזיסט? די עקספעדיציע פון מיין עלטערזיידן ז״ל האט אנטדעקט ניט בלויז גאלד, נאר גריפל אויך. 
א, ווארט א רגע, דא פעלט איין אותעלע. אין מיין חזיון זע איך, אז גענוי אין 21 יאר ארום, אינמיטן דעם זומער פונעם יאר 1908, וועט די דינסט פון די ארכאנטן מחבל זיין יענעם אומגליקלעכן ווייטן קאנט מיט מיליאנען בליצן. 
– Mon amour, – האט זיך איראניש אפגערופן גארדאן, – דאס איז סתם א קונציקע שפיל פון אייער פאעטישער פאנטאזיע! 
דאס באשעפעניש האט אפילו ניט באוויזן צו פארשטיין, פארוואס א פלוצעמדיקער זעץ האט אים אריינגעווארפן אינעם חושך פון ניט־וועזן. כאטש די גראבע מאטעריע איז ניט געווען בכוח אויף אים צו געוועלטיקן, האט זיין שכל ניט געקאנט אויסהאלטן אזא שוידערלעכן אויפרייס און דאס אריינגעשניידן זיך אין די טיפענישן פונעם באזאלט־פעלדז. 
א סך יארן זענען פארביי; סוף־כל־סוף, האבן שוואכע ראדיא־וויבראציעס ביסלעכווייז אומגעקערט ברעקלעך פון אלטע זכרונות. 
«פלוצעם איז דער הימל אויפן צפון צעריסן געווארן אויף צווייען, און עס האט זיך אין אים באוויזן א פייער, ברייט און הויך איבערן וואלד, וואס האט איבערגענומען דעם גאנצן צפונדיקן טייל פונעם הימל». 
דאכט זיך, האבן די ראדיא־קולות דערציילט וועגן יענעם קאשמאריש פאלן. זיי האבן גערעדט און געזונגען אויף פארשיידענע לשונות. מיט דער צייט האט דאס באשעפעניש אנגעהויבן זיי צו פארשטיין. 
דאס באשעפעניש האט געפרוווט זיך צו דערמאנען דאס אייביקע קרייזן זיך אין דער אייזענער טורמע ארום דער זון. דעמאלט האט זיך אים געחלומט, אז אט־די פלאנעט, וואס אירע תושבים רופן זי אן «די ערד», איז נאך געווען א לעבנלאזער צעגליטער קיילעך. קיין קולות האבן זיך דארטן דעמאלט נאך ניט געהערט. 
«אפשר, בין איך א מלאך?» – האט זיך פארטראכט דאס באשעפעניש, איינזאפנדיק מיט דורשט יעדעס טראפעלע פון ראדיא־סיגנאלן, האפנדיק זיך אויפצווועקן. פלוצלינג זענען פון ערגעץ אנגעקומען ווערטער פון בראשית־אלטע ימים־קדמוניות: 
דאן האט דאס באשעפעניש זיך עפעס קוים דערמאנט, ווי דורך א נעפל: אז זיין גורל איז צו פלעכטן קשרים אין אייביקייט. 
אין זיין חלום האט פאשע זיך געקושט מיט ראזען אינעם אמור. זיי זענען אריין אינעם קילבלעכן וואסער ביזן סאמע האלדז; טשיקאווע קליינע פישעלעך האבן געקיצלט זיינע פוספינגער. ראזע איז געווען אין א שמאל שווארץ ביקיני; דאס שווים־קליידל האט באצירט איר ברוסט מיט רויטע פאסעלעך און מיסטישע סימבאלן. 
נאך פארשלאפן און מיינענדיק, אז דאס קלינגט זיין שותף, האט פאשע ארויפגעווארפן א פוטבאלקע מיט פראדא, זיך אראפגעזעצט ביים קאמפיוטער און איינגעשלאסן דעם קלאנג. 
פאשע האט א קוועטש געגעבן מיט דער מויז, אפגעווישט זיינע אויגן און זיך פארגלאצט אינעם עקראן. ראזע איז געזעסן אויף אן אלטער סאוועטישער טאבורעטקע, אנדערהאלבן מעטער פון איר קאמפיוטער. פון אלע מלבושים זענען אויף איר געווען נאר דורכזיכטיקע ראזעווע שקארפעטקעלעך, א האר־קלעמערל און א קורץ רויט קליידל, שפילעוודיק אנגעטאן אויפן נאקעטן גוף. 
פאשע האט זיך דערפילט ווי אן אינדישער יאג. עטלעכע סעקונדעס האט ער ניט געקאנט וואס־ניט־איז אויספלאפלען. זיין אויפמערק האט צוגעצויגן א מיסטעריעז טאטו־בילד אויף דער היפט פון דער געליבטער. צו ווייזן בעסער, האט ראזע קאקעטיש א דריי געטאן איר פיסל. 
– א ברען! וואלט איך גלייך געפלויגן צו דיר קיין ביראבידזשאן און צעקושט דיין «טאטוכע». ווען האסטו באוויזן דאס אנצושטעכן? 
– איז וואס זשע פליסטו ניט? שוין מיט א וואך צוריק געמאכט. איידער אויסגעהיילט געווארן, ניט געוואלט דיר ווייזן. 
– נו, א רויז – פארשטייט זיך, אבער צוליב וואס א פענטאגראמע? בעסער האסטו געדארפט זיך אנשטעכן א מגן־דוד, אז דו האסט שוין אזעלכע אותיות. 
– נו פאשע, וויפל מאל דארף איך דיר דערציילן? די באבע מיינע האט געהייסן ארינע, געקריסטיקט אין צערקווע ווי אריאדנע. און איך בין געבוירן געווארן דעם 17טן יוני, אינעם טאג פון אלע קדושים… אלע רוסישע קדושים, מיין איך. פונקט אין יענעם טאג, ווען דער טונגוסקער מעטעאריט האט געקראכט. און ווען די באבע האט מיך געקריסטיקט, האט זי מיך אויך אנגערופן אריאדנע, כאטש לויטן פאספארט בין איך ראזא אילינישנא בראנדט. 
– דו האסט מיר אינגאנצן פארדרייט דעם קאפ. לויטן פאספארט בין איך פאלאדי גאלאקטיאנאוויטש סיטשאוו. דו מיינסט, אז איך בין אנטציקט פון אזא נאמען? היינט, דריי אזייגער ביינאכט, דארף מיר נאך אנקלינגען מיין שותף. ער ארבעט אנליין אין וולאדיוואסטאק. אונדזער נייראן־נעץ האט ווידער מבטל געווען די טעסטן און אויפגעהאנגען דעם סערווער – און ביים סוף חודש מוזן מיר זי אפגעבן דעם נאטשאלניק! וווהין וועל איך איצט פארן? כ׳האב דיר שוין הונדערט מאל געהאט געזאגט: נעם מיט דיין וועבשטול און קום צו אונדז קיין פעטערבורג. 
– איז וואס זשע וועל איך טאן ביי אייך? אלע געוועבן, וואל און פעדעם באשטעל איך פון פעטערבורג, נאר דארט וועט מיין ביזנעס בטל ווערן צוליב קאנקורענץ. וואס זאל איך דארטן טאן, העפטן שוואנעלעך מיט האקן־זונעלעך פאר אייערע עבודה־זרהניקעס? און דא ברענגט מיר נאנע אלצדינג צוויי מאל ביליקער און גיכער פון אלע קוריער־סערוויסן. קיין אנונג האב איך ניט, ווי אזוי זי טוט עס. דו ווייסט זשע, אז צוליב איר פארקויף איך מיינע באשטעלונגען פון פעטערבורג ווי עכטע ווייט־מיזרחדיקע היים־געוועבטע קליידער. פאר אייך איז עס אן עקזאטישער חידוש! 
– אגב, פאלאדי ראדיעוויטש, זונענשיין מיין טייערע, הער אויס א מעשה. אייערנעכטן קלינגט מיר סעריאגע, מיין געוועזענער אוצר, פאדערט ער פאר זיינער א נייער פאסיע דאס נייסטע קלייד פון א געוויסן פעטערבורגער בוטיק, שיקט מיר אן «עסעמעסקע» מיטן לינק און זאגט צו, אז ער איז גרייט אויסצוטרענצלען כאטש א הונדערט באקס, אבי איך זאל אים דערליידיקן די סחורה וואס גיכער. אמת, קומט ער צו מיר אהיים מיט א נישקשהדיקער סומע געלט פארן קלייד און פארן ליפערן. פאר איך אויף נאנעס סקלאד… אגב, זי איז זייער ענלעך אויף דיין קלאס־חברטע, מיט וועלכער דו הענגסט ארומגעכאפט איבער דיין קאמפיוטער. 
פאשע האט זיך א ביסל פארשעמט. ער האט שוין עטלעכע מאל דורכגעפירט מיט ראזען א ווידעא־טור איבער זיין באשיידענער סטודיע פון 11 קוואדראט־מעטער. אחוץ יענעם פאטא איז אין זיין פוסטן צימער געווען פאקטיש נישטא וואס צו ווייזן. 
– נאנע נעמט דאס געלט אן קיין קשיאות און קלינגט מיר איבערמארגן. איך פאר קיין ניקאלאיעווקע, גיט זי מיר אויס דאס קלייד און דערקלערט, אז ס׳האט זיך ביי איר שוין געוואלגערט אויפן סקלאד. 
– דו דארפסט זען יענעם סקלאד. א פארווארפענע כאלופע, א הינטישע קאנורע. און אויפן לינק שטייט געשריבן, אז דער פאסאן איז א שפאגל־נייער, האט זיך באוויזן אין דער קראם בלויז מיט פינף טעג צוריק. אפשר, ס׳איז א ליגן אויף צו העכערן דעם פרייז, אז בלויז פינף טעג. אבער ווי אזוי זשע האט זי פון פריער איינגעקויפט א קלייד פון פונקט אזא מאס און קאליר? דערצו, פון אן אינגאנצן אומבאקאנטער פירמע, וואס איך הער צום ערשטן מאל דערפון? ס׳לייגט זיך בשום־אופן ניט אויפן שכל. 
– אונדזער נאטשאלניק האסטו געדארפט זען. ס׳לייגט זיך בשום־אופן ניט אויפן שכל, אז נאכן פראווען תיקון־חצות יעדע נאכט בין איך נאך געבליבן לעבן און זיך דערווייל ניט אויסגעלערנט צו קנייטשן גאפלען מיטן בליק אדער צו קושן דיינע «טאטוכעס» פון דער ווייטן!.. אגב, ראזע, ווען מערקסטו אפ דעם «אלטן נייעם יאר»? 
– אט־אט! דער קאלענדאר, זעסטו, איז דעמאלט געווען אן אנדערער. דער מעטעאריט איז געפאלן דעם 17טן יוני לויטן אלטן סטיל – דהיינו, היינט גענוי איז ער געפאלן. און בכלל, איז דאס ניט געווען קיין מעטעאריט. 
פאשע האט אן איבעריקן חשק געגעבן נינען א קוש אינעם חן־פינטל אויף איר צארטער פולער ברוסט און זיך אריינגעקוקט אין דער סטעליע. נינע האט זיך צעכיכיקעט. די שפאלטן אויף דער סטעליע האבן דערמאנט פאשען עפעס אן אוראלע מאפע. ער האט אמאל געזען עפעס אזוינס אינעם ערמיטאזש. 
– נו שוין זשע דרייען דעם לאמפ! כ׳ווייס דאך, אז דו האסט זי ליב! קענסט פארן צו איר קיין ביראבידזשאן. דארטן איז די אמתע טייגע, נפלאות־הבורא! לאז אפ דיינע נייראן־נעצן, געזינטער וועסטו ווערן. אדער זי – קיין פיטער. געדענקסט, ווי מיר האבן נאך אינעם אכטן קלאס פארקניפט דעם ראמאן, און איך בין ניט געווען ברוגז, ווען דו האסט שפעטער זיך א דריי געטאן צו מיין חברטע. אויב דו ווילסט, וועל איך איר אפזוכן בחצי־חינם שפולקעס אינעם אינטערנעט, צי וואס דארף זי נאך? דו ווייסט זשע, אז איך בין ניט קיין אייפערזיכטיקע. נאר איך האב ניט קיין השגה, פארוואס זאל א מענטש אינעם דריטן יארטויזנט דארפן אן אוראלטן הילצערנעם וועבשטול? האט א ביראבידזשאנער טרונען־מאכער צונויפגעקלאפט אזוינס און פארקויפט איר ווי אן אנטיק, צי וואס?.. 
אויפן טישל זענען געלעגן פאטא־קאפיעס פון עפעס א ביכל מיט סכעמעס. פאשע האט א פרווו געטאן זיך צו קאנצענטרירן. א קאמעטע, א פענטאגראמע, א שווארצע רויז, סודותדיקע סימבאלן… 
נינע האט אריינגעקוקט אינעם סאמע טיפעניש פון פאשעס אויגן און פארשטאנען זיין געדאנק אויפן ווונק. דאס זשומען אין איר קאפ איז נעלם געווארן, ווי דער לייכטער רויך, וואס איז נארוואס פארשווונדן געווארן הינטערן פענצטער פון דער לאדזשיע. 
– דארט בין איך נאנע, און דא בין איך נינע… פאשע, אויב איך וועל דיר אלץ דערציילן, וועסטו קיינמאל ניט געפינען די טיר אינעם צוים. איך ווייסט ניט, באמת ווייס איך ניט, וואס מיינען פאר דיר מיין עלטערבאבעס סכעמעס, נאר מיר האבן זיי געירשנט פון איר פארשווונדענער מומען. דו געדענקסט, אמאל האב איך דיר דערציילט, אז איר אמתער טאטע איז געווען עפעס א יידישער מאג אדער א פאעט? מסתמא, האט זי פארגעסן זיי מיטצונעמען און אן אירע סכעמעס ניט געקענט געפינען דעם וועג צוריק. מיר ווייסן ניט אפילו, ווי אזוי איז איז בכלל דורכגעגאנגען אהין: די דינסט פון די ארכאנטן איז דעמאלט נאך ניט געווען דא ביי אונדז אויף דער ערד. 
דו דארפסט געפינען דיין אייגענעם וועג… נו, ווי אזוי זשע זאל איך דיר דערקלערן? די טראנספארטאציע איז אוממעגלעך, אויב עמעצער זאגט אויס גראד דעם גאנצן סוד, אדער ווען א זייטיקער מענטש קאן דיך דערזען. אויב מע וועט אנשטעלן ווידעא־קאמערן ביי דעם צוים, צעשמעטער זיי צו בעניעס מאמען מיט א ציגל! צוריק גערעדט, וועל איך זיי צעשמעטערן אליין די ערשטע, כ׳האב דאך א ביזנעס אין ביראבידזשאן… יא, און היט זיך אפ! 
– ניט ווייט פונדאנען, אין «טעלמאנא». דאס איז לעבן קאלפינא. פאר מיט אן עלעקטריטשקע פונעם מאסקאווסקי וואקזאל, אדער מיט אן אויטאבוס פון קופטשינא. אין יענעם יישוב, וואס רופט זיך איצט אויפן נאמען פון עפעס א דייטש, טעלמאן, האט ליב געהאט צו שפאצירן מיין עלטערבאבעס משפחה. אמאל איז דארט געווען א דייטשישע געגנט. מילא, לאמיר גיין! 
נינע האט אנגעצונדן דאס ליכט אינעם שלאפצימער און ארויסגענומען פונעם קאמאד א דורכזיכטיקע פאפקע מיט אן אוראלטן בוך. 
– אט גיב א קוק, וואס דא שטייט געשריבן: יאר 1459… מילא, פאשע, דו האלסט שוין ביים חלשן. באסטא, אין בעט אריין! אינדערפרי וועסטו בעסער פארשטיין. 
אין אנהייב 2019 זיינען קיין ביראבידזשאן געקומען צו פארן פאטאגראפן פון JDOCU — א גרופע ישראלים־פילאנטראפן, געשעפטסלייט און אויסגעצייכנטע פאטאגראפן, וועלכע פארן ארום איבער דער וועלט און דאקומענטירן דאס יידישע לעבן אין אפדערווייטערטע קהילות. JDOCU שטעלט פאר אט די פאטאגראפיעס אין ביכער און אויף אויסשטעלונגען, פארקויפט זיי און איז מנדב אריינגעקומענע געלט אויף צו שטיצן די סאציאלע פראיעקטן אין קהילות אין פארשיידענע עקן וועלט. JDOCU אינספירירט יידן און ניט־יידן מיטצוארבעטן כדי מאכן די וועלט בעסער אין גייסט פון תיקון־עולם. 
די פאטאגראפן פון JDOCU זיינען שוין געווען אין גרוזיע, עטיאפיע, קובע, ליטע, לעטלאנד, עסטנלאנד, אזערביידזשאן, קאזאכסטאן, טאדזשיקיסטאן, אינדיע, רומעניע און אויפן ווייטן מיזרח פון רוסלאנד. 
פונעם 28טן נאוועמבער ביזן 7טן דעצעמבער 2019 איז אין תל־אביב, אין מגדל עזריאלי שרונה, פארגעקומען דער גרויסער פאטאפעסטיוואל PHOTO IS:RAEL. א באזונדערע עקספאזיציע אויף אים, צוגעגרייט דורך JDOCU, איז געווען געווידמעט דער שטאט ביראבידזשאן. זי האט זיך אנגערופן ״פון טרוימען צו דער וואר. -50/+50״. ספעציעל צו דער געשעעניש האבן די פאטאגראפן פון דער קאמפאניע ארויסגעלאזט צייטונג, וואס זיי האבן איר א נאמען געגעבן ״ביראבידזשאנער שטערן״, ווו זיי האבן באשריבן זייערע איינדרוקן פון דער רייזע אויפן ווייטן מיזרח פון רוסלאנד. 
מיר באדאנקען די פאטאגראפן בני לעווין, עתליה כּ״ץ, יוסי ביינאַרט, נפתלי (טאלי) עידן, אָמיר הלוי, אלי אטיאַס, אליעזר יערי, שי בייליס, יצחק גורן, יואל כּ״ץ, אילן כוהן פאר דער עקספאזיציע, וואס איז געווארן איינע פון די שענסטע און רעספעקטפולע פאטאדערציילונגען וועגן ביראבידזשאן און האט צוגעצויגן א סך צוקוקערס. 
דער אלמאנאך איז געגרינדעט געווארן אין 1946 (לכתחילה איז ער דערשינען בלויז אויף יידיש) און ווידעראויפגעשטעלט געווארן אין 2012 אלס צוויי־שפראכיקע (רוסיש־יידישע) אויסגאבע. אין פארלויף פונעם קנאפן יארצענדליק, וואס איז פארביי זינט זיין צווייטן געבורט, האט דער אלמאנאך ״ביראבידזשאן״ באוויזן ווערן א באמערקבארע דערשיינען אינעם ליטערארטור־לעבן ניט בלויז פון דער יידישער אויטאנאמער געגנט, נאר אויך פונעם רוסלענדישן ווייטן מיזרח אין גאנצן גענומען. 
אינעם יידישן אפטייל זיינען דאס מאל פארעפנטלעכט אריגינעל געשריבענע אין יידיש לידער פון באריס קארלאוו (בלומינגטאן — ירושלים), פעליקס חיימאוויטש (מינסק) און וועלוול טשערנין (כפר־אלדד), א פאנטאסטישע דערציילונג פון יואל מאטוועיעוו (פעטערבורג), פארצייכענונגען פון ניקאליי באראדולין (ניו־יארק) און אלא אקימענקא (ביראבידזשאן). ברייט זיינען פארגעשטעלט אינעם אפטייל איבערזעצונגען פון רוסיש: דערציילונגען פון די ביראבידזשאנער מחברים אלכסנדר דראבקין, וולאדיסלאוו צאפ און פאוועל טאלסטאגוזאוו, לידער פונעם צוויי־שפראכיקן (רוסיש און קארעיש) דיכטער פון סאכאלין כע נאם יאגי (ראמאן כע) און א לירישע מיניאטור פון טאטיאנע ברעכאווע (ביראבידזשאן). 
אינעם רוסישן אפטייל זיינען פארעפנטלעכט איבערגעזעצטע פון יידיש דורך פאוועל טאלסטאגוזאוון לידער פון ישראל עמיאט; יוסף קערלערס דערינערונגען וועגן דער יידישער אויטאנאמער געגנט אין סוף 40ער יארן אין וועלוול טשערנינס איבערזעצונג; אן איבערגעזעצטע דורך יעלענע סארשעווסקאיא פארצייכענונג פון לעאן תלמי וועגן די קארייער, וועלכע האבן געלעבט אויף דער טעריטאריע פון דער קומענדיקער יידישער אויטאנאמער געגנט אין די 20ער – 30ער יארן פונעם פאריקן יארהונדערט און וועלוול טשערנינס א דערציילונג אין איבערזעצונג פונעם מחבר. 
דירעקט זיינען פארבונדן מיט דער יידישער קולטור אויך די פאלגדיקע פארעפנטלעכטע אויף רוסיש מאטעריאלן פונעם באנד: דער ארטיקל פון דער ישראלדיקער פארשערין חווה וואניקאוו (שמולעוויטש) וועגן רוסיש־שפראכיקע יידישע פאלקלאר־לידער, דער ראלע פון קאנטאניסטן אין זייער שאפונג און פארשפרייטונג און די סיבות פון פאפולערקייט פון סלאוויש־שפראכיקע זינגלידער אין דער חסידישער סביבה; די זכרונות פונעם געוועזענעם ביראבידזשאנער שלמה נאמן (ישראל) וועגן דעם אמאליקן רעדאקטאר פון ״ביראבידזשאנער שטערן״, דעם איבערזעצער פון יידישער ליטעראטור אין רוסיש לעאניד שקאלניק, דער ארקטיל (אן אויסצוג פון א ניט פארעפנטלעכט בוך) פונעם געוועזענעם אקטיאר פון דעם מאסקווער יידישן דראמאטישן אנסאמבל אלכסנדר טשערנאוון (ישראל) וועגן דעם ביראבידזשאנער יידישן מלוכה־טעאטער, דוב־בער קערלערס ארטיקל וועגן דער ביראבידזשאנער טעמע אין דער קורצער אנטאלאגיע פון דער היינטצייטיקער ישראלדיקער דערציילונג אויף יידיש ״הערט א מעשה״, וואס איז דערשינען פאראיארן אין דער סעריע ״ביבליאטעק פון דער היינטצייטיקער יידישער ליטעראטור״. 
און, פארשטייט זיך, ברייט זיינען פארגעשטעלט פארשידנארטיקע און פארשידנזשאנעריקע ווערק פון היינטצייטיקע רוסיש־שפראכיקע שריפטשטעלער פון דער יידישער אויטאנאמער געגנט און פון אנדערע מקומות. 
אינעם פאראיאריקן באנד פונעם אלמאנאך ״ביראבידזשאן״ איז פארעפנטלעכט געווארן א קורצע אנטאלאגיע פון דער רוסיש־שפראכיקער פאעזיע פון יידן פונעם 19טן — אנהייב 20טן יארהונדערט. אינעם נייעם באנד איז אויך פאראן א קורצע אנטאלאגיע. דאס מאל איז איר טעמע ״די גרויסע פאטערלענדישע מלחמה אין דער רוסיש־שפראכיקער דיכטונג פון יידן״. זי איז געווידמעט דעם 80טן יארטאג פונעם אנהייב פון דער דייטשיש־סאוועטישער מלחמה, וואס ווערט אפגעמערקט האיאר. פאר די, וואס זיינען ניט באקאנט מיט דער רוסישער דיכטונג, דארף מען אפמערקן, אז דיכטער פון דער יידישער אפשטאמונג האבן געשאפן א גאנצע ריי לידער וועגן יענער מלחמה, וועלכע זיינען באקאנט און באליבט ביים ברייטן רוסיש־שפראכיקן עולם. 
צום שלוס איז כדאי צו דערמאנען וועגן ווירטואלער אפשפיגלונג פון דער יידישער אויטאנאמער געגנט אינעם נייעם באנד פונעם אלמאנאך. די פארצייכענונג ״ביראבידזשאן אין זיסמאנס געמעלן״ ווערט באגלייט מיט רעפראדוקציעס פונעם קינסטלער יוסף זיסמאן (1914 – 2004), וועלכער האט געארבעט אין די 30ער יארן אין ביראבידזשאן. ביראבידזשאן פון היינט איז פארגעשטעלט אינעם מאטעריאל, וואס איז באטיטלט ״פון אילוזיע צו רעאלקייט״, וואס דערציילט וועגן דעם באזוך אין ביראבידזשאן פון א גרופע ישראלדיקע פאטאגראפן אין 2019. זייערע ארבעטן געווידמעטע דער יידישער אויטאנאמיע אויפן רוסלענדישן ווייטן מיזרח זיינען דעמאנסטרירט געווארן אויף אן אויסשטעלונג אין תל־אביב. איצט איז א טייל פון זיי צוטריטלעך אויך פאר די לייענער פונעם אלמאנאך ״ביראבידזשאן״. 
דער אלמאנאך ווערט ארויסגעגעבן בשותפות דורך דער געזעלשאפטלעכער ארגאניזאציע ״היסטארישע ירושה פון דער יידישער אויטאנאמער געגנט״, דער רעדאקציע פון ״ביראבידזשאנער שטערן״ און דעם אינסטיטוט פארן קאמפלעקס־אנאליז פון רעגיאנאלע פראבלעמען פונעם ווייט־מיזרחדיקן אפטייל פון דער רוסלענדישער וויסנשאפט־אקאדעמיע ביי פינאנסיעלער שטיצע מצד דער רעגירונג פון דער יידישער אויטאנאמער געגנט. 
״בש״ שטעלט פאר א נייע פאנטאסטישע דערציילונג פונעם פעטערבורגער מחבר יואל מאטוועיעוו, ווו ביראבידזשאן איז אויף א מיסטישן אופן פארבונדן מיט דער שטאט אויף דער נעווא, מיט די עלפן און מיטן טונגוסקער מעטעאריט. 
צו די «ראדנאווערן» האט פאלאדי שוין דריי יאר ניט געהאט קיין שייכות. זיין נאמען פיגורירט כאטש אינעם צערקווע־לוח, און זיי האבן זיך אליין אויסגעטראכט אויסטערלישע נעמען, און דערצו אפיציעל געביטן זיי אין די פאספארטן. אין דער היים ביי סוויעטלאיארן האבן זיך אין אלע ווינקלען באוויזן א סך נייע קריסטאלן, הילצערנע פיגורקעס און לערנביכער פאר דער «סלאווישער יאגע». איבערן אפגאס־בעקן איז געהאנגען א פארצייטישער מושקעט מיט א טערקישן יאטאגאן. 
– אין זשיגולי, אין דער «פערמסקע זאנע», ביי די היפערבארעישע פעטראגליפן… דאס איז אין דער מורמאנסקער געגנט. 
– א קאמעטע, זאגסטו? זיכער האט עס צו טאן מיט אסטראלאגיע. איך ווארף גאנץ גוט גורלות אויף די סלאווישע רונעס, אויף די סקאנדינאווישע אויך… אין פרינציפ, בין איך באקאנט מיט די טארא־קארטן, כאטש איך האב ממש פיינד יענע מאסאנישע המצאה. אין אסטראלאגיע בין איך אבער ווי א פיקהאלץ – א גאנצער עם־הארץ. 
אויפן וועגן אהיים פונעם יישוב «טעלמאנא» האט זיך פאשע, פארמאטערט פון זיינע זוכענישן, צוגעשפארט צו דער ריפן־ארטיקער גרויער אייזערנער באצוימונג ביי דער בריק. ווארטנדיק אויפן אויטאבוס, האט ער צוגעטשעפעט די «אויערלעך» צום טעלעפאן און אריין אינעם «יוטוב». גלייך האט ער דארט געטראפן דאס פארצייטישע פראנצויזישע פאפ־לידל  «Parole, parole, parole». דאכט זיך, עפעס פון ברעזשנעווס יארן; זיין מאמע האט עס ליב. 
«טאקע פאראלן», האט פאשע א טראכט געטאן וועגן זיין שותף – דעם טיפש, וואס האט ביזן סוף נישט געקאנט איינשטעלן דעם סערווער ווי געהעריק. דאנקען גאט, ווען זיי האבן פארגעשטעלט זייער פראיעקט דעם נאטשאלניק, זענען קיין צרות ניט געשען. עפעס א ווארט אינעם ליד האט געקלונגען באקאנט… 
«קומט אויס, דארף איך אים אפשיקן צום אמור!״ – איז א צעמישטע מחשבה פארבייגעפלויגן אינעם שכל ביים באשעפעניש, וואס איז געשלאפן אין די סיבירישע ערד־תהומען. 
ביי פאשען האט גענומען זשומען אין די אויערן. עטלעכע סעקונדעס האט ער ניט געקאנט פארשטיין, פארוואס אלצדינג ארום האט זיך אזוי געביטן. אויפן הינטערגרונט פון א ברייטן טייך, גלייך פאר זיין נאז, האט זיך געיאוועט נינע־נאנע אין א מאיעסטעטיש דזשינסעווע מיני־קליידל; זי האט געשלעפט צוויי פולע עמערס רויטן רויג. 
– מאלאדיעץ! – האט זיין חברטע געשטעלט איר משא אויף דער ערד און געגעבן פאשען א דערמונטערנדיקן קלאפ אויף דער פלייצע. – איצט האסטו פארשטאנען? דא, אין דער יידישער אויטאנאמער געגנט, איז אויך פאראן א דארף, וואס הייסט «טעלמאנא». און איך מוז שוין גיין, דער רויג איז זייער פריש, גלייך וועל איך עס פארקויפן אויפן מארק. קומט צו מיר אמאל צוזאמען. אבער זאג איר ניט אויס… אפשר איז דיין ראזע אן אייפערזיכטיקע? 
ראזע איז געווארן ממש אויסער זיך פאר פרייד, ווען איר ווירטועלער געליבטער האט פלוצלינג אנגעקלונגען אין דער טיר. זי האט אזוי שטארק ארומגעכאפט פאשען, אז ער האט קוים איבערגעכאפט דעם אטעם, געשטעלט דעם טיי, געעפנט א נייעם פלאש קאניאק און אנגעגאסן צוויי קעלישקעס. ווען ראזע האט אפגעשיקט קיין פעטערבורג א נייע סעריע קאסאוואראטקעס מיט אויסגענייטע ראזעלעך און קאמעטעס, האט נאנע איר געמאכט א גרויסע הנחה, פארגעלייגט דעם עכטן גרוזינישן קאניאק בלויז פאר הונדערט רובל און גיי ווייס פארוואס געפלאצט פון געלעכטער. 
– ווייסטו וואס? לאמיר פארן מארגן צום אמור! וויפל האבן מיר געפלאפלט וועגן דעם, און איך בין דארט נאך קיינמאל ניט געווען. לאמיר פאטאגראפירן כאבאראווסק פון דער־א זייט פונעם טייך! 
א האלבע שעה האט דאס טאקסי זיך געקערעוועט אהין און אהער אויף די עקלדיקע וועגן ארום דער ברעג. צום סוף האט די מאשין זיך אפגעשטעלט ביי דעם צוים. 
פאשע איז צוגעקומען מיט ראזען צו דעם צוים, ארויסגענומען דעם פאטא־אפאראט פונעם רוקזאק, צוגעדרייט אן אלטן אביעקטיוו פונעם «זעניט» , זיך מכוון געווען… גארניט געשען. 
– מאדמואזעל אריאדנע, צי האט איר אן אנונג, ווי אזוי ס׳ארבעט א קאמפיוטער־נעץ? דארטן איז אלץ צונויפגעפלאכטן, ווי אין דיין וועב־מאשין. האסטו אמאל געלייענט וועגן דער טעאריע פון קנופן? 
– פאלאדי פלוטאניעוויטש, שטעלט זיך פאר, יא – געלייענט אין דער וויקיפעדיע! פארוואס האסטו מיך אבער אריינגעשלעפט אין אזא מיסטגרוב און וואס פאר א שייכות האט עס צו די קנופן? 
– אט שטעל זיך פאר, אז איינער א קליענט האט ביי דיר באשטעלט צונויפצוקניפן אן ענדלאזיק קאמפליצירן, ממש אן אין־סופיקן קנופ. 
– פאשע, איך האב דיך זייער, זייער ליב… ביסטו אראפ פון זינען, צי וואס? האסט מיר דאך געזאגט, אז שוין איבער א יאר האסטו ניט גערייכערט יענעם זאלץ פון אמסטערדאם? 
«זע איך, אז איך מוז פארברייטערן דעם פארטאל!» – האט זיך געזאגט דאס קאסמישע באשעפעניש און איבערגעפירט עטלעכע קילאגראם באזאלט מיטאמאל אין ריינער ענערגיע. די סייסמאגראפן האבן נאכאמאל פיקסירט אן אומפארשטענדלעכע סעריע ערד־וויבראציעס, בערך אין א טויזנט קילאמעטער צום צפון פון אירקוטסק. 
פונעם האסטיקן לופטדרוק־שפרונג האבן זיך ביי פאשען גלייך צעווייטיקט די אויגן. די מיסטגרוב איז געווארן דריי מאל גרעסער, און דער אמור האט זיך פארוואנדלט אין די באקאנטע הויכע בנינים פון דער פעטערבורגער פארשטאט. ביי דער געפלעפטער און שיעור ניט געחלשטער ראזע איז אראפגעפאלן דער קינבאק; זי איז קוים געקומען צו זיך, געבעטן מחילה און איז אוועקגעלאפן הינטערן צוים אין די קוסטעס. 
עמעצער האט געהאלטן אין איין קוועטשן דאס קנעפל אונטן – ביים אריינגאנג פונעם בנין. פאשע האט זיך געכאפט, אז ראזע האט, מעגלעך, פארגעסן מיטצונעמען אירע שליסלען. ער איז ארויסגעלאפן פונעם דוש, זיך אויף גיכן אפגעווישט, זיך איבערגעטאן און געגאנגען עפענען די טיר. ראזע האט מיטגעבראכט צוגאסט עפעס א יונג מיידל, ארום אכצן יאר, אין שווארצע ברילן און עפעס א אומגעלומפערט רויט היטל מיט א פאמפאן. 
– פאשע, באקען זיך! דאס איז גאליע גארדאן! גאליע, טו אויס דיין היטל, לאז עס איבער אויפן הענגער אינעם קארידאר, און קום טרינקען טיי מיט אונדז. 
אין פארגלייך מיט זיין סטודיע, האט די צוויי־צימערדיקע דירה, וואס פאשע מיט ראזע האבן געדונגען צוזאמען, אויסגעזען ווי אן עכטער מלכותדיקער פאלאץ. ראזע האט א שעפטשע געטאן פאשען אינעם אויער אריין: «גלאץ ניט אויף איר צופיל, זי איז שוין איבער זעכציק יאר אלט און דערצו ניט אינגאנצן א מענטש». פאשע האט א מאך געגעבן מיט דער האנט: ווידער ראזעס נארישע דיבורים! 
«אוווא!» – האט פאשע אנגעקוקט אויף דער גאסטין. ווייניק וואס האט אים שוין געקאנט באווונדערן, אבער… דאס מיידל, האט ער א טראכט געטאן, האט טאקע זייער חנעוודיקע אויערלעך, נאר אזעלכע ווייזט מען בלויז אין קינא. פארשטייט זיך, מוז זי זיי אפילו אין יולי צודעקן מיט א נאריש היטל. און אירע העל־גרינע קעצישע אויגן קאן מען מיט קיין לינדזן ניט נאכמאכן און ניט אויסבאהאלטן»… 
– פאשע, זי האט ביי מיר געבעטן איינעם פון מיינע אותיות, און צוגעזאגט אונדז צו העלפן אויסצובויען א דאטשע! שטעל זיך פאר, אז ביי זיי איז אויך פאראן «טעלמאנא», אזוי ווי ביי אונדז לעבן ביראבידזשאן און ביי דיר אין דער לענינגראדער געגנט. «טעל מאנא» איז דער טייטש «א געבענטשטער דאך» אדער עפעס אזוינס. און עס שטייט דארט אויך א צוים, נאר גאר א קרישטאלענער, ווי אין יענעם מולטפילם! קיין מיסטגרוב איז אבער נישטא. 
ראזע האט ארויפגעצויגן איר ניי קלייד פונעם אייגענעם דיזיין, און גאליע האט אויפגעהויבן די שניי־ווייסע רעכטע האנט. אויף דער דלאניע האט ביי איר געשיינט א גאלדענער סימבאל. 
– בארויק זיך, וועל איך זיך ווידער אנשטעכן אזא אות. אדער עפעס אנדערש. דו געדענקסט, אז לעצטנס האב איך איבערגעלייענט טאלקינען. נעכטן האב איך געזען א חלום מיט די עלפן און מיט יענעם בארג. נו, האב איך געטראכט, אז אפשר קען איך זיך א דריי טאן אהין. געפועלט! גיי איך מיר, הייסט עס, פאזע יענעם קרישטאלענעם צוים, און זע איך גאליע קלייבן בלימעלעך. 
– אגב, – האט ראזע ממשיך געווען איר מעשה, – זי פארשטייט א ביסל אויף רוסיש און אויף דייטשיש. איז האבן מיר אפגעמאכט; גאליע האט א פיר געטאן מיט דער האנט און צוגענומען דעם אות. זיי האבן אונדז צוגעזאגט צו העלפן אויסצונבויען א קרישטאלענע דאטשע! עס וואלגערט זיך דארט וויפל מע וויל קווארץ, און פארן שטח דארף מען גארניט באצאלן. 
– איך… מיין נאמען איסט גלדריאל, – האט זיך אפגערופן די גאסטין. – איך גיין פאן ארדא געבען אייער אוריאל אירען פערלארענען טענגווא. 
– איר באבע איז געווען פון פעטערבורג! – האט ראזע פארטייטשט גאליעס ווערטער מיט א טריומפאלן טאן. – און יידיש, שטעל זיך פאר, איז געווען די שפראך פון אירע אבות, דערפאר איז זי פונעם קלאן גארדאן! דערנאך וועלן מיר מיט דיר צוזאמען כאפן א נסיעה צו די עלפן. נאר דארט מוז מען זיך היטן: צומאל לויפט ביי זיי די צייט הונדערט מאל פאמעלעכער, ווי ביי אונדז, און צומאל פארקערט. היינט אינדערפרי האב איך דארט פארבראכט גאנצע צוויי וואכן! נאר גאלעטשקע וועט אונדז ווייזן אלע שטעגעלעך, ניט אזוי? 
– אלס ערשטעס געבען אוריאלען, – האט גאליע א זאג געטאן מיט עפעס א פארשעמטן טאן. – זי… פערלארען איינע טענגווא. 
– איצט זעסטו? – האט מסביר געווען ראזע. – אונדזער אוריאל, די, וואס איז צו אונדז געקומען צו פליען אינעם טונגוסקער מעטעאריט, האט מיט א סך, א סך יאר צוריק פארלוירן איין אות פון איר נאמען. זינט דעמאלט קאן זי זיך ניט אויפוועקן. 
אין דער לופטן האט זיך דערהערט א גערוך פון אזאן און ביי פאשען זענען אויפגעשויבערט געווארן די האר. גלדריאל האט דערנעענטערט איר האנט צום ראדיאטאר. ס׳האט א קנאק געגעבן א דינער גאלדיקער פונק, און דער יידישער אות «הא» איז געפלויגן דורך דיקע גראניט־שיכטן, דורך דער צעשמאלצענער מאגמע, צוריק צו איר אלטער בעל־הביתטע קיין סיביר. 
– פארשטאנען? – האט ראזע זיך פריילעך צעשמייכלט. – אונדזער אוריאל, אריאדנעס פאדעם און די פארבינדערקע פון גורלות, איז ניט ער – נאר זי. און זי איז ניט קיין דינסט פון די ארכאנטן – דאס איז בלויז געווען איר קאשמארישער חלום. זי האט דאך גאנצע מיליארדן יאר אפגעזעסן אין דער אייזענער קאמעטע! און הייסן הייסט זי ניט אתנור, נאר אתנורה – אטאנארע! 
– גאליע! – האט זיך ראזע געווענדט צו איר נייער חברטע. – לאמיך אוועקשטעלן דיינע בלומען אין דער וואזע! היינט, זע איך, בליען ביי אייך פעדערגראז־ביימער? 
ראזע האט פארזיכטיק ארויסגענומען פון דער קיך־שאפע די אנטיק־מתנה, וואס נאנע האט מיט א חודש צוריק געגעבן פאשען אויף זיין געבוירן־טאג: א פארצייטישע שווארצע קעראמישע וואזע. זי האט אנגעגאסן וואסער פונעם קראן און צוגעשניטן די בלומען מיט א שער. די וואזע איז געווען באצירט מיט קבלה־צייכן, קאמעטעס און דעם נאמען Gordon, אנגעשריבן מיט דער אלטער גאטישער שריפט. אויף דער פארקערטער זייט פונעם אנטיק איז עפעס געווען אנגעשריבן אויף יידיש: אפנים, דער זעלבער פאמיליע־נאמען. 
אין דער נאכט פונעם 29טן אויפֿן 30טן אקטאבער 1937 זענען אומגעבראכט געווארן מער ווי הונדערט פירנדיקע פערזענלעכקייטן פון דער יידישער און ווייסרוסישער עליטע, די באטייטנדיקסטע פיגורן פון ביידע נאציאנעלע ליטעראטורן, צווישן זיי —אויך דער אנגעזעענער יידישער דיכטער, פראזאיקער און דראמאטורג, אפּאָפּולערערווילנער יידישער לערער און אוויסנשאפטלער, משה קולבאק (1896–1937). 
קולבאקס פארצווייגטע שאפונג איז באקאנט און באליבט, סיי צוליב אירע יידיש־פאלקסטימלעכע מאטיוון און סיי צוליב איר בולטער אייגנארטיקייט. כאראקטעריסטיש פאר זיין פאעזיע און פראזע זענען אורבאנישער עקספרעסיאניזם, פילאסאפיע, פראטעסט און שפאנונג,וואס וואקלען זיך צווישן יידישקייט און קאסמאפאליטיזם, צווישן דער נאציאנאלער אידעאלאגיע פון «דאיקייט» און «ניט־דאיקייט», צווישן ראמאנטיזם און רעאליזם, צווישן נאסטאלגיע און אפאקאליפסע, צווישן זיין ליבשאפט צו דעם יידישן פאלק און דעם עכטן סאציאל־רעאליסטישן אימאזש פון דער יידישער געזעלשאפט צווישן די ביידע וועלט־מלחמות. 
קולבאק, איינער פון די שוואלבן, וואס האבן אנגעזאגט דעם יידישן מאדערניזם, איז געבוירן געווארן אין דעם ליטווישן שטעטל סמארגאן (היינט ווייסרוסלאנד). צו 13 יאר האט ער אנגעהויבןזיך לערנען אין דער בארימטער וואלאזשינער ישיבֿה, דארט האט ער זיך באקענט, צום ערשטן מאל, מיט דער וועלטלעכער ליטעראטור און די ווערק פון די גרויסע רוסישע שרייבער. ניט געקוקט אויף דעם, וואָס זיין לעבן איז פריפארשניטן געוואָרן, איז דאס לויטערע, שפירעוודיקע קול זיינס — דאס שופר־בלאזן פונעם יידישן אוואנגארד, וואס האט זיך דערהערטא סך יארן פאר די גרעסטע יידישע שרייבער פון «יונג־ווילנע». ער האט געשפילט א מערקווירדיקע ראלע אין דער מאדערנער יידישער קולטור־געשיכטע און איז באזונדערס וויכטיק פאר די ווילנער, ליטווישע און ווייסרוסישע יידן. 
די היינטיקע פארשונג פון דער יידישער ליטעראטור אנטפלעקט דעם היסטארישן באטייט פון קולבאקס שאפונג,וואס איז שוין לאנג דיסקוטירט אין ווערק פון מארק קאפלאן, רחל סיליג און מאדליין אטקינס־כהן. דעם קינסטלערס גרויסקייט ווערט באטאנט דורך א פארגלייך צווישן זיין צווייטן ראמאן «מאנטאג» (אנגעשריבן אין ווילנע און דערשינען אין ווארשע אין 1926) און דער אוואנגארדיסטישער נאוועלע פון סאמועל בעקעט «מורפי» (זיין דריטע ליטערארישע ווערק,פובליקירט אין לאנדאן אין 1938), ביידע קענעןדינען ווי אן עדות פון דער וויכטיקייט פון אסאציאל־רעאליסטישערפאנאראמע אין ליטערארישן מאדערניזם. אויך קולבאקס פאעטישע שאפונג באשטייט ניט בלויז פון פאנטאזיע דורכאויס. זי טראגט אין זיך א היסטארישן באטייט, שילדערט א קולטורעלע רעאלקייט און פארנעמט א באזונדער ארט סיי אין די מעמוארן פון דניאל טשארני, «ווילנע» (זז׳ 195 – 202, ווי אזוי ווילנע איז געווארן «ירושלים ד׳ליטע»;בוענאס־איירעס, 1951) און סיי אין באזונדערערייווא־אויסגאבע פון קולטור־היסטארישע שטודיעס וועגן יידן אין ליטע (זז׳ 27 – 42, אבֿרהם כּהן, «ווילנע: אסאציאל־קולטורעלער פראפיל פון איידישער קהילה צווישן ביידע וועלט־מלחמות», רעפעראט געלייענט ביי דער געזעלשאפט «פריינד פון ייווא אין מייאמי אין מערץ 1977″.ייווא־בלעטער, נייע סעריע, צווייטער באנד, רעדאקטירט פון ד»א פישמאן, נ»י 1994). 
אין 1920 קומט קולבאק אין ווילנע. ווי עס דערמאנטאהרן גאראן אין זיין ארטיקל «דער זינגער פון יידישן פאלקסמענטש» געווידמעט קולבאקן («לעצטע נייעס», 1994; די יידישע וועלט פון ווילנע, ווילנע 2018),די צייט איז געווען א שווערע און דעם הארבסט פונעם זעלביקן יארנעמט קולבאק אן די פארבעטונג פון דעם בעל־מחשבות צו קומען קיין בערלין. דארט האט ער זיך אפגעגעבן מיט אליין־בילדונג, האפנדיק צו געפינען א ליטערארישע אכסניא. כאטש בערלין איז ניט געווארן זיין ליטערארישעהיים, וואס ער האט געפונען אין אנייעם ליטעראטור־צענטער– ווילנע (שפעטער, אין מינסק, קריטיקירט קולבאק בערלין אין זיין פאעמע «דיסנער טשיילד העראלד»),האט די דערווייטערונג פון זיין ליטוויש היימלאנד אים דערמעגלעכט צו שאפן אייניקע פון זיינע פונדאמענטאלע מאדערניסטישע ווערק. 
אין 1922 האט קולבאק ארויסגעגעבן דאס בוך «לידער», א זאמלונג פון זיין פאעזיע. אינעם זעלביקן יאר איז אין ווארשע ארויס דאס בוך «נייע לידער», וואס האט אנטהאלטןגרויסע פאעמעס, צווישן זיי —די פאעמע «רייסן»,פול מיט פאסטאראלקייט, נאטור און אויסגעמאלטע עראטישקייט פון ליטווישע טייכן,דער וויליע און דעם ניעמאן\. אין בערלין שרייבט קולבאק אן אויך זיין ערשטן ראמאן: «משיח בן־אפרים», וואס איז דערשינען אין בערלין אין 1924. אין דעם דאזיקן ראמאן ווערן געשילדערט רעאליסטישע געשעענישן אויף אן עקספרעסיאניסטיש־פאנטאסטישן און גראטעסקן אופן. בלויז פון דער ווייט, אין בערלין, איז קולבאק מסוגל געווען זיך פארצושטעלןזיין «יידישלאנד» מיט אזא שטארקער נאסטאלגיע, דאָס ווערק איזאבער געבויטאויף אַ שפאנונג צווישן נאסטאלגיע און אפאקאליפטישע געדאנקען. לויט מיין אייגענער מיינונג, האבן די דאזיקע ווערק,וואס פראפ׳קאפלאן דיסקוטירט אין זיין ניי בוךYiddish Writers in Weimar Berlin: A Fugitive Modernism (German 
געהאט א גרויסע השפעה אויף קולבאקס שפעטערדיקע ליטערארישע פרווון אין ווילנע און מינסק\. אקלארער בײַשפּילפון דער פארבינדונג צווישן בערלין און ווילנע איז איינע פון די ערשטע, שענסטע און חשובסטע ווערקגעווידמעט ווילנע —פאעמע «ווילנע», וואס איז צוערשט דערשינען אין «צוקונפט» אין 1926 און שפעטער אפגעדרוקט געווארן אין א סך יידישע זאמלונגען. ניט געקוקט אויף נאסטאלגישע געפילן פון ווילנער יידן, וואס בדרך־כּלל לייענען זי בלויז ווי אןאדע צו ווילנע און אהימען פון ווילנע, איז קולבאקס שיר־הלל געווידמעט צו «ירושלים ד׳ליטא» פול מיט קריטיק און שווערע שילדערונגען פון אטיפן גייסטיקן קריזיס,פון מיסטעריעזע און אפאקאליפטישע וויזיעס און קאמפליצירטע באציונגעןצווישן אים, טראדיציאנעלער יידישקייט און דער ווילנער רעליגיעזעריידישער קהילה. עס איז כּדאי צו דערמאנען, אז באלד נאך פובליקירן אין 1926 די פאעמע «ווילנע» און דעם ראמאן «מאנטאג», אוןאפילו נאכן ווערן דער פארזיצער פון דעם ווילנער פען־קלוב אין אקטאבער 1928 האט קולבאק פארלאזט ווילנע און זיך באזעצט אין מינסק. 
אן אנדער אופן צו באטראכטן די טראיעקטאריע פון קולבאקס שאפונג איז דורך איבערקוקן די ווילנער קולטור־היסטארישע זאמלביכער אויף יידיש. אין מייןפארשונג, וואס איז אנגעשריבן געווארן אינעם העברעישן אוניווערסיטעט אונטער דער אָנפֿירונג פון דעם היסטאריקער פראפ׳ דימיטרי שומסקי —»די ראלע פון קולטור־היסטארישע אויסגאבעס וועגן ווילנע און ווילנער יידן צווישן די יארן 1916 – 1939″, האב איך אנגעוויזן, ווי אזוי זײַנען די ליטערארישע פרווון נאך דער ערשטער וועלט־מלחמהאײַנשטימיק געווען מיט די פרווון פוןיידישע אינטעלעקטואלן צו שאפן א נייע מעטאדאלאגיע פון שרייבן אן אקטועלע יידישע געשיכטע. אין קאנטראסט צו דיהיסטאריקערס פונעם אלטן דור, וואס האבן באשריבן די אלטע געשיכטע פון דער ווילנער יידישער קהילה אויף לשון־קודש, באַשרײַבט דינייע קולטור־היסטארישעפארשונגאויף יידיש די אקטועלע יידישע געשיכטע, וואס ווערט באזירט אויף דעם נייעם מאדערניסטישן כאראקטער פון די אפהאנדלונגען צווישן היסטאריע, ליטעראטור און קונסט, און צוגעגעבן דער נייער יידישער ליטעראטור אן אייגענשאפט פון א קולטור־היסטארישן דאקומענט. אזוי ארום, ווערט קולבאקס פאעזיע א וויכטיקער טייל פונעם קאלעקטיוון יידישן זכּרוןפון דער צווישן־מלחמהדיקער תּקופה ניט בלויז אין די ליטערארישע זאמלונגען, צייטונגען און מעמוארן, נאר אויכעט אין דער מאדערנער קולטור־היסטארישער ליטעראטור. אין אַ ליטערארישן איבערזיכט פון ווילנער זאמלבוך (ווילנע, 1918) רעדאקטירט פון צמח שאבאד, שרייבט משה שאַליטוועגן קולבאקס ערשט ליד «שטערנדל», וואס וועט באלד ווערן א פאלקסמאטיוו; אבער פון אנהייב צוואנציקער יארן, אין «ווייטער־בוך»לזכר א׳ ווייטער (ווילנע, 1920), אין מאריץ גראסמאנס «יידישע ווילנע אין ווארט און בילד» (ווילנע, 1924), נחמן שאפיראס זאמלונג אויף ליטוויש «ווילנע אין דער נייער פאעזיע ביייידן» (קאוונע, 1935), זלמן שיקס «טויזנט יאר ווילנע» (ווילנע, 1939) און אנדערע זאמלונגען,וואס זיינען דערשינען אין ווילנע צווישן ביידע וועלט־מלחמות, האט מען אפגעגעבן דאס ארטקולבאקס מאדערניסטישן ווארט. 
https://forward\. com/yiddish/458468/a־new-look־at-the־yiddish-literature־that-flourished־in-weimar־berlin/ 
 אינעם געגנטלעכן מוזיי פאר היינטצייטיקער קונסט ארבעט די טעג די אויסשטעלונג ״ביראבידזשאנער אסיען״, ארגאניזירט דורך רעגיאנעלן אפטייל פון דער רוסלענדישער קונסט־אקאדעמיע און געגנטלעכן אפטייל פונעם רוסלענדישן קינסטלער־ראט. 
דורכפירן די אויסשטעלונג האט מען פלאנירט אין די ראמען פונעם טראדיציאנעלן ביראבידזשאנער פעסטיוואל פון יידישער קולטור, וועלכער איז אפגעלייגט געווארן איבער דער פאנדעמיע. אבער דער ווערניסאזש איז געווארן א זעלבסטשטענדיקע אונטערנעמונג. 
גאר נישט יעדער קינסטלער האט געקאנט זיך באטייליקן אין דער אויסשטעלונג. איר ניווא איז זייער א הויכער, דערפאר פארצושטעלן זייערע ווערק האט מען דערלויבט נאר דריי ביראבידזשאנער קינסטלער. זיך ווייזן אין איין קאמפאניע מיט פארגעשריטענע מייסטערס איז זייער בכבודיק. די נעמען פון די קינסטלער, וועלכע האבן פארגעשטעלט זייערע ווערק, רעדן פאר זיך אליין. 
וואלערי גאשקא איז א פאלקס־קינסטלער פון דער רוסלענדישער פעדעראציע, א בכבודיקער אקאדעמיקער פון דער רוסלענדישער קונסט־אקאדעמיע. די גראפישע בלעטער פונעם מייסטער צייכענען זיך אויס מיט א בולטער שאפערישער אינדיווידועלקייט און א באזונדערער וועלט־שפירונג. זיין גראפיק דארף מען באטראכטן אויפמערקזאם, זיך פארזינקנדיק אין דער וועלט, וואס עס האט זי געשאפן דער קינסטלער. אין זיינע ווערק בינדן זיך רעאלע געשטאלטן מיט קאנווענציאנעלקייט. זיין פליסיקע צייכענונג, וועלכע דאכט זיך א פשוטע, ווערט געשאפן מיט א פארשטאנד פון קאמפאזיציע, פינקטלעכן סדר פון יעדן שטריך, יעדן פארבן־פלעק. 
אלעקסאנדער יאסטרעבענעצקי — אקאדעמיקער, פארדינסטפולער קינסטלער פון רוסלאנד — איז א מייסטער, וועלכער האט אן אוניקאלע שאפערישע מאניר. ער איז מער באקאנט אלס אויטאר, וועלכער ארבעט אין גראפיק. אבער אויף אט דער אויסשטעלונג האט אלעקסאנדער פארגעשטעלט זיין מאלעריי. אין זיינע ווערק ווערן פאראייניקט פאנטאסטישע און רעאלע פארמען, זיי ענדערן די צייט און צערוקן דעם רוים. 
דער נאמען פונעם מיטגליד־קארעספאנדענט פון דער רוסלענדישער קונסט־אקאדעמיע סערגיי ציגאל איז גוט באקאנט אפילו די, וואס אינטערעסירן זיך אינגאנצן נישט מיט מאלעריי. ער איז אויך אן אקטיאר, א טעלעוויזיע־לייטער און א זשורנאליסט. לויט זיין ערשטער בילדונג איז סערגיי ציגאל אן ביאלאג — טאקע דערפאר פארנעמט דאס הויפט־ארט אין זיין שאפן די וועלט פון דער לעבעדיקער נאטור. אן אומגעוויינלעכע קאמבינאציע פון לאקאנישער צייכענונג און קאמפליצירטער קאמפאזיציע, אן איבערגעפלעכט פון פארדומפענע פארבן מיט רויטע פלעקן שאפן בולטע לויטן עמאציאנעלן אויפפאסונג, דינאמישע ווערק. 
קאנסטאנטין קוזמיניך איז דער ״הויפט״־קינסטלער פונעם ווייטן מיזרח, אן אקאדעמיקער, א פארדינסטפולער קינסטלער פון רוסלאנד. דאס שאפן פון קאנסטאנטין קוזמיניך איז באקאנט די ביראבידזשאנצעס נאך זיין פערסאנעלער אויסשטעלונג. זיינע בילדער געפינען זיך אינעם ביראבידזשאנער מוזיי פאר היינטצייטיקער קונסט. אין זיינע ווערק ווערן אפט אפגעשפיגלט די ביבלישע טעמע און עטנאגראפישע מאטיוון. קאנסטאנטין קוזמיניך איז א מייסטער מיט זיין אייגענער אינדיווידועלער מאניר. די געשטאלטן, וועלכע געהערן זיין פענדזל, זיינען תמיד גרויספארנעמיק, ענלעך אויף סקולפטור. 
פון די היגע קינסטלער האבן צו דעם שטערן־באשטאנד צוגעאייניקט דער פארדינסטפולער קינסטלער פון רוסלאנד וואלענטין קאראווין, די פארזעצערין פונעם געגנטלעכן אפטייל פון קינסטלער־ראט אלעקסאנדרא דערעוונינא און דער בכבדיקער מיטגליד פון דער רוסלענדישער קונסט־אקאדעמיע וולאדיסלאוו צאפ. א גרויסע טייל פון פארגעשטעלטע בילדער שפיגלען אפ יידישע טראדיציעס און געשיכטע, א ריי ווערק ווייזן די נאטור־לאנדשאפטן, באפעלקערטע פונקטן פון דער יידישער אויטאנאמער געגנט. 
יעדער פון די זיבן קינסטלער האט זיין שאפערישן סטיל, זיינע טעכנישע באזונדערקייטן, און אין אט דער פארשידנארטיקייט ווערט באשאפן די איינהייטלעכע פארגאנצטע עקספאזיציע. 
אויסשטעלונגען פון אזא ניווא זיינען נישט אפט אין ביראבידזשאן, דעריבער רופן זיי ארויס א גרויסן אינטערעס ביי היגע ליבהאבער פון מאלעריי. 
ישראל איז שוין פון לאנג דער גרעסטער צענטער פון דער רוסיש־שפראכיקער ליטעראטור אויסער דעם געוועזענעם ראטנפארבאנד. אלס אנהייב־פונקט פון פארמירונג פון דער רוסיש־ישראלדיקער ליטעראטור קאן מען באטראכטן דאס יאר 1949, ווען אין נאר וואס פראקלאמירטער מדינת־ישראל איז עולה געווען דער פארגעשריטענער רוסיש־יידישער דיכטער דוד קנוט. די שלוס־שורות פון זיין ליד ״די קעשענעווער לוויה״ — ״א לופט א רוסיש־יידישע א מאדנע… אשרי דער, וואס געאטעמט האט מיט איר״ — קאנען דינען ווי אן עפיגראף צו דער רוסיש־שפראכיקער ליטעראטור־שאפונג פון יידן אין גאנצן גענומען. און מע קאן אנהייבן דאס ציילן פונעם ציקל לידער ״פאלעסטינע״, וואס שמואל מהרש״ק (סאמויל מארשאק) האט אנגעשריבן אונטערן איינדרוק פון זיין באזוך אין ארץ־ישראל אין 1911, אדער פון ״די געשיכטע פון יידישן לעגיאן״, וואס וולאדימיר זשאבאטינסקי האט פארעפנטלעכט אויף רוסיש אין א בוך־פארם אין 1928 (און פאר דעם — אין 1926 – 1927 אין איבערזעצונג אויף יידיש אין המשכים אין ווארשעווער ״היינט״ און ניו־יארקער ״מארגן־זשורנאל״)… 
א וויכטיקער עלעמענט פונעם רוסיש־שפראכיקן ליטעראטור־פראצעס אין ישראל איז במשך פון די לעצטע צוויי יארצענדליקער געווארן דער קווארטאנלניק ״יערוסאלימסקי זשורנאל״ (דער הויפט־רעדאקטאר —איגאר ביאלסקי), וואס דערשיינט זינט 1999. צווישן זיינע באשטענדיקע מחברים זיינען ליטעראטן באוווסטע ניט בלויז אין ישראל, נאר אומעטום, ווו מע לייענט אויף רוסיש. למשל, איגאר גובערמאן, יולי קים, אלכסנדר גאראדניצקי, דמיטרי סוכארעוו, וולאדימיר דרוק. עס האבן זיך געדרוקט אין אים אויך איצט שוין פארשטארבענע מפורסמים — יצחק מעראס, פרידריך גארענשטיין, שמעון מארקיש… 
איך בין געווארן א רעדקאלעגיע־מיטגליד פון ״יערוסאלימסקי זשורנאל״ אין 2003. כ׳האב פארעפנטלעכט אין אים איבערזעצונגען פון יידיש און העברעיש — אויסצוגען פון ״מעשה־בוך״, פראזע פון אורי־צבי גרינבערג, שלום־עליכם, אורציון ברתנא. פארעפנטלעכט אויך מיינע אייגענע חיבורים — ארטיקלען, לידער און פראזע. לידער און פראזע, נאטירלעך, אויך איבערעגעזעצטע פון יידיש. 
און אט איצט גרייטן מיר א באנד פון ״יערוסאלימסקי זשורנאל״ אין העברעישער איבערזעצונג. ער דארף ארויסגיין פון דרוק ערב דעם נייעם יאר ביי דער שטיצע פונעם ירושלימער קולטור־צענטער ״בית מורשת אצ״ג״. דאס איז ניט פשוט נאך א נומער פונעם זשורנאל און ניט פשוט א זאמלונג איבערזעצונגען פון רוסיש אין העברעיש. עס גייט, אין תוך, א רייד וועגן א פרווו דערציילן דעם העברעישן רוב פון דער ישראלדיקער ליטעראטור־וועלט וועגן דעם, וואס איז אזוינס די רוסיש־ישראלדיקע ליטעראטור. דערפאר, באנאנד מיט איבערזעצונגען פון דיכטונג און פראזע, זיינען אינעם באנד איינגעשלאסן איבערזיכט־ארטיקלען. ספעציעל פאר דעם באנד האב איך אנגעשריבן אן ארטיקל וועגן דער געשיכטע פון דער רוסיש־יידישער ליטעראטור און איבערגעזעצט שמעון מארקישעס ארטיקל ״״דער שטרייט פון לשונות״ — דער שטרייט וועגן לשונות״, וואס איז געווידמעט דעם וויכוח צווישן העברעיסטן און יידישיסטן, וועלכער האט ארומגעכאפט דאס רוסלענדישע יידנטום אין אנהייב 20טן יארהונדערט. 
איך האף אויפריכטיק, אז ״יערוסאלימסקי זשורנאל״ אויף העברעיש וועט ניט בלייבן אומבאמערקט און אז ער וועט האבן א דערפאלג ביים לייענער־עולם. אבער מיין עיקרדיקע שאפונגס־שפראך איז געווען און בלייבט יידיש. און איך בין געצווונגען קאנסטאטירן מיט צער, אז די היינטצייטיקע יידישע ליטעראטור איז ווייניק באקאנט די לייענער, וועלכע קענען ניט יידיש. נאך מער, א סך מענטשן האבן ניט אפילו קיין אנונג וועגן דעם, אז די יידישע ליטעראטור עקזיסטירט נאך אלץ. איך זע ניט דערווייל קיין פראקטישע מעגלעכקייט ארויסצוגעבן — לויט אן אנאלאגיע מיטן העברעישן באנד פון ״יערוסאלימסקי זשורנאל״ — א העברעישן באנד פונעם זשורנאל ״יידישלאנד״ מיט איינשליסן מאטעריאלן פון אנדערע יידישע ליטעראטור־רעסורסן — ״אויפן שוועל״ און ״יידיש בראנזשע״. 
אבער אויף רוסיש קאן מען עפעס טאן אין דער דאזיקער ריכטונג שוין אין דער זעבארער צוקונפט. אין ״ביראבידזשאנער שטערן״ דערשיינעט רעגולער כמעט א יאר די רובריק ״וויזיט־קארטל פון א דיכטער״, וועלכע שטעלט פאר אויף יידיש און אין איבערזעצונג אויף רוסיש היינטצייטיקע יידישע דיכטער. עס זיינען שוין דערשינען ״וויזיט־קארטלעך״ פון ישראל נעקראסאוו, חיים סאקאל, יואל מאטוועיעוו, פעליקס חיימאוויטש, באריס קארלאוו, משה לעמסטער, אשר גל. און דער המשך קומט. איך מיין, אז אויפן יסוד פון מאטעריאלן פון אט דער רובריק וועט זיין מעגלעך צוגרייטן אן אנטאלאגיע פון דער היינטצייטיקער יידישער דיכטונג אין איבערזעצונג אויף רוסיש און פארעפנטלעכן זי אינעם קומענדיקן באנד פונעם אלמאנאך ״ביראבידזשאן״. זי וועט ניט האבן קיין אנאלאגן, גלייך ווי די פארעפנטלעכטע אינעם אלמאנאך פארן יאר 2020 ״קורצע אנטאלאגיע פון דער פאר־רעוואלוציאנערער רוסיש־שפראכיקער דיכטונג פון יידן״ און די אנטאלאגיע ״די גרויסע פאטערלענדישע מלחמה אין דער רוסיש־שפראכיקער דיכטונג פון יידן״, וואס איז איינגעשלאסן אינעם שפאגל־נייעם האיאריקן באנד פונעם אלמאנאך ״ביראבידזשאן״. 
די געשיכטע פון דער נייער יידישער דיכטונג הייבט מען אן געוויינלעך פון דער אנגעשריבענער אין 1888 אין ווארשע יצחק־לייבוש פרצעס פאעמע ״מאניש״. במשך פון די נאכקומענדיקע יארצענדליקער איז פוילן געווארן איינער פון די וויכטיקסטע צענטערס פון דער יידישער דיכטונג. אפילו נאכן חורבן, אין וועלכן ס׳איז אומגעבראכט געווארן די איבערוועגנדיקע מערהייט פון די פוילישע יידן, האט די יידישע דיכטונג פארגעזעצט זיך אנטוויקלען אין פוילן נאך א פאר יארצענדליקער, במשך פון וועלכע עס האט געארבעט דער ווארשעווער פארלאג ״יידיש בוך״. אבער די מאסן־עליה און עמיגראציע פון די שארית־הפליטה, בתוכם דיכטער, קיין ישׂראל און קיין מערב־לענדער האט געבראכט צום נעלם ווערן פון דעם דאזיקן צענטער. דער פארהאנג איז געפאלן אין 1969, ווען ס׳איז עולה געווען דער גרינדער און דער באשטענדיקער פארוואלטער פון ״יידיש בוך״, דער דיכטער דוד ספרד. 
עס זיינען פארביי אריבער דריי יארצענדליקער ביז אין פוילן, טראץ אלץ, האט זיך באוויזן א יונגער דיכטער, וואס שרייבט אויף יידיש. דאס איז מארעק טושעוויצקי, וועלכער איז געבוירן געווארן אין 1981 און וווינט אין קראקע. ער האט שטודירט יידיש אינעם יאגעלאנער אוניווערסיטעט אין קראקע און אויף זומער־קורסן אין ווילנע, שטראסבורג און ניו־יארק. פארעפנטלעכט ארטיקלען אויף יידיש אינעם ווארשעווער צוויי־שפראכיקן (יידיש און פויליש) זשורנאל ״דאס יידישע ווארט״, איבערגעזעצט אין פויליש ווערק פון אברהם סוצקעווער, פרץ מארקיש, משה קולבאק און אנדערע יידישע שריפטשטעלער. אנגעשריבן א גאנצע ריי וויסנשאפטלעכע ארבעטן איבער דער געשיכטע און עטנאגראפיע פונעם פוילישן יידנטום. 
מארעק טושעוויצקיס ערשטע לידער זיינען פארעפנטלעכט געווארן אין 2012 אין ״ירושלימער אלמאנאך״. אין 2017 איז ער געווארן אן אנטיילנעמער פון דער אנטאלאגיע פון דער יידישער פאעזיע פונעם נאכן־חורבן־דור ״די רינג״, וועלכע איז דערשינען אין תל־אביב. מיט א יאר שפעטער דארט איז דערשינען אין דער סעריע ״ביבליאטעק פון דער היינטצייטיקער יידישער ליטעראטור״ זיין ערשטע לידער־זאמלונג ״פון ביידע זייטן שפיגל״. מארעק טושעוויצקיס נייע לידער באווייזן זיך אויף די שפאלטן פונעם ליטערארישן זשורנאל ״יידישלאנד״. 
דער אינסטיטוט פאר יידישער שפראך, ליטעראטור און קולטור ביים תל־אביבער אוניווערסיטעט וועט דורכפירן דעם 11טן נאוועמבער אין זום א שעפערישע באגעגעניש מיט דער לאנדאנער יידישער דיכטערן חיקע־ברוריה וויגאנד. 
זי וועט ארויסטרעטן מיט א פארלעזונג פון אירע לידער. דאס איז נאר איינע פון פארפלאנירטער דורכן אינסטיטוט סעריע שעפערישע באגעגענישן אונטערן אלגעמיינעם טיטל ״יידישע פאעזיע אינעם 21טן יארהונדערט״. 
אינעם שוועדישן פארלאג ״אלניאנסקי טעקסט״ איז מיט עטלעכע טעג צוריק דערשינען א זאמלונג פון וועלוול טשערנינס דערציילונגען אין זשאנערן פון וויסנשאפטלעכער פאנטאסטיק און פענטעזי ״יידישע פאקטאזיעס״. דאס בוך איז פרעכיטיק אילוסטרירט מיט געמעלן פון דער באוווסטער ביראבידזשאנער קינסטלערין ראזע סטראקאווע. 
אינעם ביראבידזשאנער קאנטעקסט דארף מען באצייכענען אויך דעם פאקט, אז וועלוול טשערנין, וועלכער איז באוווסט איבערהויפט ווי א דיכטער און א ליטעראטור־קענער, האט דעביוטירט אין דער נייער פאר אים אמפלוא פון א שרייבער א פאנטאסט מיט א פאר יאר צוריק דווקא אין ״ביראבידזשאנער שטערן״ – סיי אויף יידיש, סיי אין זיין אייגענער רוסישער איבערזעצונג. 
זינט דעמאלט זיינען וועלוול טשערנינס פאנטאסטישע דערציילונגען דערשינען אין יידישן אריגינאל אויך אינעם זשורנאל ״יידישלאנד״ און אין דער אינטערנעץ־צייטונג ״פארווערטס״, אויף רוסיש – אינעם אלמאנאך ״ביראבידזשאן״ און ישראלדיקע ליטערארישע אויסגאבעס ״יערוסאלימסקי זשורנאל״ און ״ארטיקל״ און אויף העברעיש – אינעם תל־אביבער זשורנאל פאר אוטאפיע און דיסטאפיע ״נכון״, ווי אויך אין דער אינטערנעץ־צייטשריפט ״יקום תרבות״. 
ס׳איז אנגענעם צוצוגעבן, אז די יידישע אויטאנאמע געגנט ווערט גאנץ אפט דערמאנט אין וועלוול טשערנינס פאנטאסטישע דערציילונגען. אין אייניקע פון זיי פארנעמט די ביראבידזשאנער טעמאטיק דאס צענטראלע ארט. 
 אין דער ישראלדיקער ביכער־סעריע ״ביבליאטעק פון דער היינטצייטיקער יידישער ליטעראטור״ איז דערשינען דער ערשטער באנד פונעם ״לעקסיקאן פון דער יידישער ליטעראטור אין ארץ־ישראל״. 
דער לעקסיקאן שליסט אין זיך איין ביא־ביבליאגראפישע אנגאבן וועגן אלע יידישע און יידיש־העברעישע מחברים, וועלכע האבן געלעבט אין דעם לאנד זינט דער תקופה פון דער טערקישער הערשונג און ביז היינט. דער צווייטער באנד וועט, ווי עס טיילן מיט די רעדאקטארן פון דער סעריע, דערשיינען אין אנהייב פונעם קומענדיקן יאר .עס גייט א רייד וועגן א ממשותדיקער ביא־ביבליאגראפישער ארבעט, וועלכע איז געמאכט געווארן דורך די צונויפשטעלער: דאקטאר וועלוול טשערנין, מיכאל פעלזענבאום און פראפעסאר דוב־בער קערלער. דער דרוק פונעם בוך האט פינאנסיעל געשטיצט די ישראלדיקע נאציאנאלע אינסטאנץ פאר יידישער קולטור. 
אינפארמאציס וועגן וועלכע זיינען איינגעשלאסן אין דעם נייעם לעקסיקאן, זיינען פאראן אויך ליטעראטן פארבונדענע מיט דער יידישער אויטאנאמער געגנט. למשל, אינעם ערשטן באנד זיינען פאראן אינפארמאציע וועגן דעם פראזאיקער טביה גען (1912 – 2003), וועלכער האט געארבעט אין 1934 – 1936 אין רעדאקציע פון ״ביראבידזשאנער שטערן״, און וועגן דעם דיכטער חיים מאלטינסקי (1910 – 1986), וועלכער האט רעדאגירט אין 1947 – 1948 דעם אלמאנאך ״ביראבידזשאן״; און אינעם צווייטן באנד וועלן זיין אינפארמאציעס וועגן דעם דיכטער מאקס ריאנט (1923 – 2012), וועלכער האט געוווינט אינעם ביראבידזשאנער יידישן נאציאנאלן ראיאן, וואס איז שפעטער געווארן די יידישע אויטאנאמע געגנט זינט 1931 ביז 1970, און וועגן דעם פראזאיקער און ליטעראטור־פארשער בערל קאטלערמאן (געב. אין 1971), וועלכער איז אויסגעוואקסן אין ביראבידזשאן און האט אנגעהויבן זיין קאריערע אין ״ביראבידזשאנער שטערן״. 
דער לעקסיקאן איז שוין דאס 19טע בוך, וואס דערשיינט אין דער סעריע ״ביבליאטעק פון דער היינטצייטיקער יידישער ליטעראטור. די סעריע איז געגרינדעט געווארן דורך וועלוול טשערנין און מיכאל פעלזענבאום אין 2015. 
אין איר זיינען ביז איצט דערשינען די ערשטע לידער־זאמלונגען פון ישראל נעקראסאוו (פעטערבורג) ״אפגעברענטע שטעט״ און מארעק טושעוויצקי (קראקע) ״פון ביידע זייטן שפיגל״, דאס ערשטע יידישע לידער־זאמלונג פון פעליקס חיימאוויטש (מינסק) ״רעדן מיט עכא״ (פאר דעם האט דער דיכטער ארויסגעגעבן עטלעכע לידער־זאמלונגען אויף ווייסרוסיש), דאס ערשטע יידישע לידער־זאמלוננג פון זיסי ווייצמאנען (1946 – 2020) ״א פריילעכער רעגן״ (פריער האט דער דאזיקער ענג פארבונדענער מיט ביראבידזשאן דיכטער פארעפנטלעכט זיינע לידער אויף מאמע־לשון נאר אין פעריאדיק, און זיין איינציק בוך איז דערשינען אין רוסישער איבערזעצונג פון לעאניד שקאלניקן). 
אז מע רעדט וועגן פאעטישע ״פאטשאנטקעס״, קאן מען דערמאנען אויך די זאמלונג פון ירמיהו־אהרן טאוב (וואשינגטאן) ״א מויז צווישן וואקלדיקע וואלקן־קראצערס״. דאס איז זיין ערשטע ריין יידישע לידער־זאמלונג. פריער האט דער דיכטער פארעפנטלעכט עטלעכע זאמלונגען אויף ענגליש און איין – אויף יידיש פאראלעל מיט ענגליש. 
אין דער סעריע זיינען דערשינען אויך לידער־זאמלונגען פון באריס קארלאוו (בלומינגטאן — ירושלים) ״אנגעצויגענע סטרונע״ און וועלוול טשערנין (כפר־אלדד) ״ביים ראנד פון שטורעם״. באזונדערס דארף מען אפמערקן די אוניקאלע אנטאלאגיע פון יידישע פאעטן געבוירענע נאכן חורבן ״א רינג״, אין וועלכער עס זיינען איינגעשלאסן געווארן ווערק פון 20 מחברים פון פארשיידענע לענדער. 
זאמלונג נאוועלן פונעם דערמאנטן שוין געוועזענעם ביראבידזשאנער בערל קאטלערמאן (נווה־צוף) ״דער סוד פון ווייסע בערן״. די זאמלונג דערציילונגען פון עופרה אליגון (1921 – 2012) ״א דאמע מיט בלומען״, וואס איז דערשינען נאך איר פטירה, איז געווען דאס ערשטע יידישע בוך פון דער דאזיקער באוווסטער העברעישער שרייבערין און זשורנאליסטקע, וועלכע האט נאר פון צייט צו צייט געשריבן באזונדערע ווערק אויף איר מאמע־לשון. חוץ דעם, זיינען אין דער סעריע ארויס פראזע־זאמלונגען פון צבי כנר (1929– 2009) ״דער קלאון אין אוישוויץ״, מיכאל פעלזענבאום (ראמלע) ״ביאגראפיע פון א סענטימענטאלער לבנה״) און גענאדי עסטרייך (ניו־יארק) ״פון מיין און ניט נאר פון מיין לעבן״), ווי אויך אן אנטאלאגיע פון דער היינטצייטיקער ישראלדיקער דערציילונג אויף יידיש ״הערט א מעשה״ (דוב־בער קערלער האט פארעפנטלעכט אינעם לעצטן באנד פונעם אלמאנאך ״ביראבידזשאן״ אן ארטיקל געווידמעט דער ביראבידזשאנער טעמע אין דער דאזיקער אנטאלאגיע). צו דער פראזע קאן מען אויך משייך זיין דאס בוך פון קאבי ווייצנערן (1951 – 2018) ״ביי אונדז אין מאנהעטן״, וואס שליסט אין זיך איין צוויי פיעסן. 
און לסוף זיינען אין דער סעריע ארויס אויך זאמלונגען ארטיקלען וועגן דער יידישער ליטעראטור־, טעאטער־ און מאלעריי־געשיכטע, ווי אויך ליטעראטור־קריטיק. דאס זיינען ביכער פון מיכאל קרוטיקאוו (ען־ארבאר) ״צווישן שורות״ און הלל קאזאווסקי (ירושלים) ״ווערטער און בילדער״. 
מיטן ארויסגעבן דעם צווייטן באנד פונעם ״לעקסיקאן פון דער יידישער ליטעראטור אין ארץ־ישראל״ וועט די צאל ארויסגעגעבענע אין דער סעריע ״ביבליאטעק פון דער היינטצייטיקער יידישער ליטעראטור״ ביכער דערגרייכן 20. עס בלייבט נאר וויטשן זאל עס אויך ווייטער גיין ניט ערגער. 
דעם 10טן נאוועמבער איז אין תל־אביב פארגעקומען א ליטערארישער אוונט לכבוד דעם באוווסטן יידישן פראזאיקער יחיאל שרייבמאן, וועלכער איז געבוירן געווארן אין 1913 אינעם בעסאראבער שטעטל ראשקעוו און געשטארבן אין 2005 אין קעשענעוו. דער אוונט איז ארגאניזירט געווארן בשותפות דורכן תל־אביבער אינסטיטוט פאר רומענישער קולטור (דער שרייבער האט אנגעהויבן זיין ליטערארישע קאריערע אינעם פעריאד, ווען בעסאראביע איז געווען אין באשטאנד פון רומעניע), דער אמבאסאדע פון דער רעפובליק מאלדאווע אין מדינת־ישׂראל און דעם יידישיסטישן קולטור־צענטער ״לייוויק־הויז ״. 
דעם אוונט האבן דערעפנט מיט קורצע גרוס־רעדעס דער אמבאסאדאר פון דער רעפובליק מאלדאווע אין מדינת־ישראל אלעקס רויטמאן און דער דירעקטאר פונעם אינסטינטוט פאר רומענישער קולטור מארטין סאלאמאן. דער פארוואלטער פונעם ״לייוויק־הויז״ דניאל גלאי איז ארויסגעטראטן מיט א רעפעראט אויף דער טעמע ״די חשיבות פון יחיאל שרייבמאן אלס שרייבער און דערציער פונעם יונגן דור יידישע שרייבער״.דערנאך איז דעמאנסטרירט געווארן א דאקומענטאלער פילם וועגן יחיאל שרייבמאנען, וועלכן עס האט פילמירט זיינער א תלמיד דער ניו־יארקער פראזאיקער באריס סאנדלער. אן אנדערער יחיאל שרייבמאנס תלמיד, דער דיכטער משה לעמסטער, וואס לעבט איצט אין ישראל, האט זיך געטיילט מיט זיינע זכרונות וועגן אים. און עס האבן אויף דעם אוונט אוודאי געקלונגען אויסצוגן פון יחיאל שרייבמאנס ווערק – סיי אינעם יידישן אריגינאל סיי אין העברעישע און רומענישע איבערזעצונגען. 
אזוי ווי ישראל איז שוין פאקטיש ארויס פון די באגרענעצונגען ארויסגערופענע דורך דער מגפה פונעם קאראנא־ווירוס איז דער ליטעראטור־אוונט לכבוד יחיאל שרייבמאן געגאנגען אין א געוויינלעכן, ״פיזישן״ פארמאט. דערביי איז ער אבער טראנסלירט געווארן אינעם פייסבוק. 
אינעם ישׂראלדיקן פֿאַרלאַג ״פּרדס״ איז דאָ ניט לאַנג דערשינען אין העברעישער איבערזעצונג אַ זאַמלונג קורצע דערציילונגען פֿון דער גרויסער יידישער דיכטערין און פּראָזע־שרײַבערין קאַדיע מאָלאָדאָווסקי (1894, בערעזע, ווײַסרוסלאַנד — 1975, פֿילאַדעלפֿיע) ״אַ שטוב מיט זיבן פֿעצטער״. אויף דער שפּראַך פֿון אָריגינאַל איז די דאָזיקע זאַמלונג ארויסגעגעבן געוואָרן אין 1957 אין ניו־יאָרק. עס האָט זי איבערגעזעצט אין העברעיש דאָקטאָר בלהה רובינשטיין, וועלכע איז פֿאַר איר לאַנגיאָריקער מי אין געביט פֿון איבערזעצונג פֿון דער יידישער ליטעראַטור אין העברעיש באלוינט געוואָרן האַיאָר מיטן לעבנס־אויפֿטו־פּרײַז פֿון דער ישׂראלדיקער נאציאָנאַלער אינסטאַנץ פֿאַר יידישער קולטור. 
אז מע רעדט וועגן א „נאכט פון דערשאסענע פאעטן״, שווימט גלייך ארויף אויפן זינען די שרעקלעכע דאטע פון 12טן אויגוסט 1952 און דער אומקום פון די סאוועטישע הרוגי־מלכות אין יענעם טאג. 
אין יענע שוידערלעכע יארן האט מען אין מאסקווע, אין ראטן־פארבאנד ליקווידירט דעם יידישן אנטיפאשיסטישן קאמיטעט . ליקווידירונג איז דא טייטש — פארשיקן אין גולאג און פארמשפטן צום טויט. צווישן די קרבנות זיינען געווען די חשובסטע און גרעסטע סאוועטיש־יידישע שרייבער. 
ווער געדענקט אבער, אז שוין מיט כמעט 15 יאר פריער האט מען אויסגעהרגעט יידישע ליטעראטור־מענטשן אין מינסק? דעמאלט איז אין ראטן־פארבאנד געווען די צייט פון „גרויסן טעראר״. אין די יארן 1937–1938 האבן געווילדעוועט סטאלינס תלינים מיטן קאמיסאר יעזשאוו בראש און פארצוקט העכער 600\. 000 מענטשן איבערן גאנצן לאנד. פאר דער עפנטלעכקייט האט מען ארויסגעשטעלט די־א רדיפות און הריגות פאר אן ארנטלעך־יושרדיקן משפט, מכלומרשט, א מין רייניקונג. אין דער מינסקער „שווארצער נאכט״ פון 29סטן און 30סטן אקטאבער 1937 האבן די סטאלינישע קאטן אומגעבראכט אן ערך 130 מענטשן — אינטעליגענטן, וכדומה. 
משה קולבאק (1896 – 1937), און דער יונגער פאעט, וואס האט דאן פארנומען דעם סאמע ערשטן ארט אין יידישן קולטור־לעבן פון בעלארוס, איזי כאריק (1898– 1937). ניט געקוקט אויף דעם, וואס דעם קאמיסאר יעזשאווס פייניקער האבן אויסגעהרגעט יידן און ניט־יידן אויך אין אנדערע סאוועטן־רעפובליקן, האבן יידן געליטן אם שטארקסטן דווקא אין בעלארוס. 
פרעגט זיך א פראגע, וואס איז דער חילוק פון בעלארוס ביז צו אוקראינע און רוסלאנד, פארוואס דווקא די מינסקער יידישע שרייבער? דער גרויסער כראניקער פון דער יידישער ליטעראטור אין ראטן־פארבאנד, אלעקסאנדער פאמעראנץ, האט פרי אנגעכאפט דעם דאזיקן חילוק, באמערקנדיק , אז אנהייב 1930ער יארן „ווערט ער [כאריק] באערט פון דער ווייסרוסישער רעגירונג דורך ארייננעמען אים ווי א מיטגליד אין דעם צענטראלן אויספיר־קאמיטעט. אבער דאס האט אויך געפירט צו זיין טויט״. דער פאריזער שרייבער משה שולשטיין האט געשריבן מכוח דעם אין זיינע זכרונות — עטלעכע יאר שפעטער פון פאמעראנץ און עטוואס מער בפרטימדיק: „איזי כאריק, זייענדיק א מינסקער, איז דעמאלט געווען א מיטגליד פון דער ווייסרוסישער רעגירונג. […] איך האב געזען אין דעם נישט בלויז דאס אפגעבן כבוד מצד דער ראטנמאכט א יידישן פאעט, נאר דאס אפגעבן כבוד דער גאנצער יידישער ליטעראטור. ערשט מיט יארן שפעטער האט מען באנומען אז כאריק איז געווען אין דער ווייסרוסישער רעגירונג נישט מער ווי א שבת־שיינדל און אז אויך די ווייסרוסישע רעגירונג אליין איז געווען נישט מער ווי א שבת־שיינדל. […] אבער פארן שטיקל כבוד וואס איז אים צוגעטיילט געווארן, זיכער מיט אויסרעכענונג און כוונה, האט ער געדארפט זייער טייער באצאלן״. 
אכלל, אין דער ווייסרוסישער סאוועטן־רעפובליק האבן יידישע שרייבער פארנומען א צענטראלן ארט אינעם אלגעמיינעם פאליטישן און קולטורעלן לעבן, און טאקע צוליב דעם זיינען זיי געפאלן קרבנות עפטער ווי אירע חברים און קאלעגעס אין מאסקווע, כארקאוו צי קיעוו. 
ווי אזוי האט אבער א יונגער פאעט, אן אקערשט אנגעקומענער אין מינסק, מישטיינס געזאגט, זוכה געווען צו אזא קאריערע, אזא גיכן אויפקום? פארוואס איז דווקא אין מינסק געווען אן ארט פאר אזעלכע קאריערעס? ווי ס׳באמערקט די פאעטעסע רחל בוימוואל, איז די שטאט „נאך אין יענע יארן געווען היפש פארשלאפן״. מינסק גופא איז גאנץ גיך אויפגעשטיגן צום מעמד פון א הויפטשטאט און געווען סך־הכל א ניט־צו־גרויסע שטאט אין פארגלייך צו אנדערע הויפטשטעט און געלעגן כמעט אויפן גרענעץ מיט פוילן. בעת־מעשה האט די פרישע עיר־הבירה פארמאגט א יידישע באפעלקערונג אין די צענדליקער טויזנטער. דער יידישער יישוב אין מינסק ווידער איז אויפגעקומען ניט אזוי גיך און פלוצעמדיק ווי אין מאסקווע, למשל. י. י. זינגער האט באטראכט דעם ענין אויף אט אזא מין אופן: „מער ווי אין מאסקווע האט דא [אין מינסק] דאס יידישע לעבן א זין און אן אינהאלט. […] די פירער און די שריפטשטעלער פון דער יידישער גאס זענען אין מאסקווע — נאר אויף דעם פאן פון דער […] קלויסטערדיקער מאסקווע איז דאס יידישע לעבן א פרעמדער פלעק, א שטיק אומזין. […] די גרויסע שטיינערנע עכט־רוסישע מאסקווע ליידט נישט דעם צוגעטשעפעטן ‚ממזרל׳. אין מינסק זענען די יידישע אויפשריפטן, שולן, קורסן, טעאטער, צייטונג, געריכט, וויסנשאפטלעכער אינסטיטוט – א נאטירלעכקייט״. 
אזא מין סיטואציע דערפירט ממילא דערצו, אז יידן דאמינירן אין דער מינסקער קולטור און פאליטיק מערער ווי אין דער רוסישער הויפטשטאט. בפרט נאך אז 
ס׳רוב בעלארוסן וווינען אין די דערפער, בעת יידן וווינען, על־פי רוב, אין די שטעט און שטעטלעך. דערצו נאך איז ניטא ביי די בעלארוסן אזא אימפעטפולע און שפרודלדיקע נאציאנאל־באוועגונג ווי, א שטייגער, אין אוקראינע. ווי א פועל־יוצא פון דעם־א מצב האט מען אין די הויכע פענצטער אפילו ערנסט אין באטראכט גענומען דעם פארשלאג, צו שאפן א בעלארוסיש־יידישע רעפובליק, איידער מע האט באשלאסן צו גרינדן די אויטאנאמע געגנט אין ביראבידזשאן. 
פון יידיש־ליטערארישן קוקווינקל ווידער האט מינסק ניט אזאן א ייחוס ווי, א שטייגער, קיעוו, ווו ס׳האבן אנגעהויבן דרוקן זייער פאעזיע דוד האפשטיין, פרץ מארקיש, איציק פעפער און לייב קוויטקא. נאך לאנג פאר דער רעוואלוציע פון 1917טן יאר האט זיך געהאט באזעצט דארט דוד בערגעלסאן. אין דער קיעווער גרופע ארום בערגעלסאנען זיינען אין 1909 אריין, צווישן אנדערע, אשר שווארצמאן, דער נסתר, נחמן מייזיל און עזרא קארמאן. נאך פריער האט שלום־עליכם אוודאי אויך געהאט א באזונדערע באציונג צו קיעוו. פאר דער יידישער ליטעראטור ווייטער אויף צפון, אין רייסן, איז פארט ווילנע געווען די אמתדיקע עיר־הבירה, ניט מינסק. 
לאזט זיך אויס, אז פון איין זייט האט „דאס יידישע לעבן [אין מינסק] געברויזט און געשפרודלט״, להכעיס דעם, וואס ס׳איז געווען א „היפש פארשלאפענע״ שטאט, ווי ס׳דריקט דאס אויס רחל בוימוואל. פון דער אנדער זייט איז ניט געווען קיין מיוחסדיקע ליטערארישע טראדיציע און, אזוי ארום, ארט פאר א פרישן פונאנדערבלי פון באנייערישע כוחות, פאר א גיכן ארויפשטייג פון יונגע שרייבער און א קריגערישע ראנגלעניש צווישן זיי. אחוץ כאריקן האבן אויך די ליטעראטור־קריטיקער יאשע בראנשטיין און כאצקל דונעץ זוכה געווען צו אזא מין גיכער הצלחה און זיינען דערנאך דערמארדעט געווארן אויף אזא אכזריותדיקן אופן. 
משה קולבאק, איזי כאריק, יאשע בראנשטיין, כאצקל דונעץ, דער פאעט אהרן יודעלסאן און נאך צענדליקער יידישע אינטעליגענטן און פונקציאנארן 
זיינען אוועקגעהרגעט געווארן אין איינעם מיט בעלארוסישע שריפטשטעלער, פאעטן און קינסטלער – צווישן זיי, אגב, אויך א בעלארוסישער דיכטער פון יידישן אפשטאם, יולי (יודל) טאובין (1911 – 1937). פון דעם דרינגען מיר, אז מע האט זיך גענומען אויסקוילן די פאליטישע און קולטורעלע פירערשאפט, אן אונטערשייד, צי דאס זיינען יידן, פאליאקן אדער בעלארוסן, וויבאלד ס׳איז נאר געווען א שמץ פון א ספק אין דער אומקריטישער געטריישאפט צו דער מאכט. אפיציעל האט מען געמאכט אן אנשטעל פון א פאראורטיילונג מצד שפיאנאזש און טראצקיזם. אחוץ דעם האט די דאזיקע גזירה מן הסתם געדינט אויף צוצושטעלן א שרעקלעכע מתנה לכבוד דעם יארטאג פון דער אקטאבער־רעוואלוציע. 
מיט יענער „שווארצער נאכט״ האט עס זיך אבער נאך ניט געענדיקט. דעם זעלבן הארבסט האט דער ען־קא־ווע־דע (דער פאלקס־קאמיסאריאט פאר אינערלעכע ענינים) אויך אוועקגעקוילעט דעם קריטיקער און רעדאקטאר, אברהם־אייזיק דמשק, דעם דירעקטאר פון יידישן מלוכה־טעאטער, מיכאיל ראפאלסקי, און דעם רעדאקטאר פון עטלעכע מינסקער יידישע צייטונגען און זשורנאלן, עליע אשעראוויטש. 
אדאנק דעם הויפט פון ווייסרוסישן ען־קא־ווע־דע, לאוורענטי צאנאווא, זיינען די רדיפות אויף יידישע שרייבער ווייטער אנגעגאנגען אין 1941סטן יאר. דא ניט לאנג האט מען אנטדעקט אין ארכיוו צאנאוואס א בריוו, וואס ער האט אין 1938 געשיקט צו דעם מאסקווער הויפט פונעם קאמיסאריאט, לאוורענטי בעריא. אין דעם בריוו באשולדיקט ער א גרופע יידישע שרייבער וואס האבן זיך כלומרשט צוזאמענגערעדט בסוד וועגן א קאנספיראציע קעגן דער סאוועטישער מאכט. ווי די היסטאריקער גענאדי עסטרייך און אלעג בודניצקי ווייזן אן, האט צאנאווא אפגעמאכט דעם דאזיקן בלבול נוצנדיק פריערדיקע פארהער־פראטאקאלן – פון 1937סטן יאר. 
אזעלכע ארעסטאנטן ווי קולבאקן, בראנשטיינען צי דעם פאעט משה טייף האבן די ען־קא־ווע־דעשניקעס גענייט צו זאגן מסירות אויף אנדערע שרייבער, 
זייערע פריינד. ווי ס׳האט ניט זעלטן געטראפן אין אזעלכע פאלן, האבן די פראטאקאלן פון יענע פארהערן געהאט א פעולה ווי א „צייטבאמבע״. ערב דער מלחמה מיט די דייטשן האט געוועלטיקט אן אנגעשפאנטע שטימונג, און ס׳האט זיך געמאכט א געלעגנהייט, די צייטבאמבע זאל זיך אויפרייסן. צוערשט האט מען ארעסטירט זעליק אקסעלראדן , וואס איז נאך כאריקס און קולבאקס אומקום פארבליבן דער ערשטער יידישער פאעט אין לאנד, און מיט אים עליע קאהאן און גריגארי (הירשל) בעריאזקין . קאהאן און בעריאזקין האבן על־פי נס באוויזן זיך ארויסראטעווען פון תפיסה, בעת אקסעלראד איז דערשאסן געווארן, ניט לאנג איידער די דייטשן האבן פארנומען מינסק. 
חיים מאלטינסקי , איינער פון די כלומרשטיקע קאנספיראטארן, וואס האבן איבערגעלעבט יענע גזירה, האט באשריבן דאס אויפפירעכץ פון די מאכט־ארגאנען ערב דער דייטשיש־סאוועטישער מלחמה בזה הלשון : „אנשטאט צו פארנעמען זיך מיט דער סאוועטישער גרענעץ, צו זען וואס עס טוט זיך פון יענער זייט בריסק, ווי אזוי עס גרייטן זיך צום באפאלן סאוועט־רוסלאנד די היטלעריסטישע דיוויזיעס, האבן פאנאמארענקא און צאנאווע אויפגעהויבן זייערע מענטשן אין קאמף מיט די יידישע שרייבער; עס האבן זיך אנגעהויבן רדיפות אויף די יידישע שרייבער אין ווייסרוסלאנד, מ׳האט אנגעהעצט איין גרופע שרייבער אויף די אנדערע און אין אפריל 1941 — אן אנדערהאלבן חדשים פארן פאשיסטישן אנפאל פון היטלערן האבן זיך אין מינסק אנגעהויבן ארעסטן פון יידישע שרייבער.״ 
אחוץ מאלטינסקין, בעריאזקינען און קאהאנען האבן זיך ארויסגעריסן פון די הענט פון ען־קא־ווע־דע די שרייבער אייזיק פלאטנער, הירש קאמענעצקי און גענאדי (הענעך) שוועדיק , כאטש שוועדיק איז דערנאך געפאלן אין דער מלחמה. דער שרייבער צדוק דאלגאפאלסקי האט שוין 1937 איינגעזעסן און איז, אפנים, דער איינציקער פון די ארעסטירטע יידישע שרייבער, וואס איז דעמאלט אוועק מיטן לעבן. משה טייף איז ניט לאנג נאך דער שחיטה פון 1937 ארעסטירט געווארן און האט אפגעזעסן צוויי יאר אין לאגער ביזן אויסבראך פון קריג. ס׳רוב שרייבער האבן געקעמפט אקעגן היטלערס חיילות, אבער צוריקקומענדיק פון דער מלחמה זיך שוין מער ניט אומגעקערט אין איר אמאליקער היימשטאט אדער געבליבן דארט נאר אויף א קורצער צייט. ניט ווינציק פון זיי האט מען נאך דער מלחמה פארשיקט אין גולאג, אפילו די, וואס האבן געדינט אין דער רויטער ארמיי. איינער חיים מאלטינסקי האט זיך אומגעקערט קיין מינסק נאך זיין באפרייונג פון גולאג אין 1956 און האט געשריבן פארן זשורנאל „סאוועטיש היימלאנד״, ביז ער איז ארויסגעפארן קיין מדינת־ישראל אין 1974. אין די שפעטערדיקע יארן איז אין מינסק אחוץ אים נאך געווען הירש רעלעס, וואס האט, ווייזט אויס, באוויזן אויסצומיידן אין גאנצן סאלינס רדיפות און ביים סוף שוין איינער אליין געהאלטן א לעצטע פאזיציע אין דער ווייסרוסישער הויפטשטאט. 
בדיעבד זעען מיר, אז מיטן מאסנמארד פון אקטאבער 1937 האט זיך אנגעהויבן דער סוף פון דער יידישער ליטעראטור אין בעלארוס: אין די 1930ער און 1940ער יארן האט מען ממשיך געווען אויסטיליקן די יידישע ליטערארישע סביבה אין מינסק. נאך דער סטאליניסטישער תקופה איז שוין כמעט קיין זכר ניט פארבליבן נאך דער יידישער ליטעראטור, וואס האט אמאל „געברויזט און געשפרודלט״ אין מינסק. לאמיר זיך דערמאנען, וואס איז אמאל געווען, מיט רחל בוימוואלן, וואס רעכנט אויס פאר אונדז די אינסטיטוציעס, וואס מינסק האט פארמאגט אמאל: 
„א ליטעראריש־קינסטלערישער זשורנאל, דריי צייטונגען, אן אפטיילונג ביים ביכער־פארלאג און ביים אוניווערסיטעט, א יידישע סעקציע אין שרייבער־פאראיין, יידישע אוונטן, לעקציעס, א יידישער טעכניקום, א מלוכה־טעאטער און וואס נאר ניט?!״ 
דער פאריזער דיכטער, משה שולשטיין, האט אנגעשריבן א ציקל קינות נאך די סאוועטישע הרוגי־מלכות. דא גיבן מיר איבער עטלעכע סטראפעס פון זיין ליד „אין שיין פון קדושים״ : 
איז לאמיר טאקע איבערלייענען עטלעכע שורות פון איזי כאריקס א ליד. דאס דאזיקע ליד איז ארויס אין א ציקל פאעמעס אונטערן נאמען „שטעטל״ און עס דריקט אויס די באציונג צום שטעטל, ווו ס׳האט זיך אויפגעכאוועט דער פאעטישער „איך״ און וואס ער באזוכט עס איצט: 
די ישראלדיקע נאציאנאלע אינסטאנץ פאר יידישער קולטור האט צוגעטיילט איר לעבנס־אויפטו־פרייזן פארן יאר תשפ״א 
די פייערלעכע צוטיילונג־צערעמאניע איז פארגעקומען דעם 14טן נאוועמבער אין תל־אביב. דריי לאורעאטן פון דעם פרייז זיינען געווארן ישראל רודניצקי, בלהה רובינשטיין און משה לעמסטער. 
ישראל רודניצקי, א געבוירענער אין ליטע אין 1926, איז באוווסט, קודם־כל, ווי א רעדאקטאר. צווישן אנדערס האט ער רעדאגירט דעם ליטערארישן אלמאנאך ״נייע וועגן״ און דעם ליטערארישן זשורנאל ״טאפלפונקט״, וואס זיינען דערשינען אין תל־אביב אין פארלויף פון די 90ער און אין אנהייב פון די 2000ער יארן. 
דאקטאר בלהה רובינשטיין, א געבוירענע אין ירושלים אין 1936, איז באוווסט ווי אן איבערזעצערין פון יצחק באשעוויס־זינגערס 
דער דריטער לאורעאט איז דער דיכטער משה לעמסטער, א געבוירענער אין מאלדאווע אין 1946, וועלכער האט ארויסגעגעבן צוויי פאעטישע זאמלונגען – ״א יידישער רעגן״ (תל־אביב, 1996) און ״אמאל בראשית״ (תל־אביב, 2008). זיין ״וויזיט־קארטל פון א דיכטער״ איז פארעפנטלעכט געווארן אין ״ביראבידזשאנער שטערן״ אין סעפטעמבער האיאר. 
