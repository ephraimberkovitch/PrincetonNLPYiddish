דברים
. דאס זיינען די ווערטער וואס משה האט גערעדט צו גאנץ ישראל אויף יענער זייט ירדן, אין מדבר, אין דעם פלוין, אקעגן סוף, צווישן פארן און צווישן תופל, און לבן, און חצרות, און די־זהב. – . עלף טעג איז פון חורב ביז קדש־ברנע אויף דעם וועג פון בארג שעיר. – . און עס איז געווען אין פערציקסטן יאר, אין עלפטן חודש, אין ערשטן טאג פון חודש האט משה גערעדט צו די קינדער פון ישראל אזוי ווי אלץ וואס גאט האט אים באפוילן פאר זיי; . נאך דעם אז ער האט געשלאגן סיחין דעם מלך פון אמורי, וואס איז געזעסן אין חשבון, און עוג דעם מלך פון בשן, וואס איז געזעסן אין עשתרות אין אדרעי. . אויף יענער זייט ירדן, אין לאנד מואב, האט משה גענומען באשיידן די דאזיקע תורה, אזוי צו זאגן
. יהוה אונדזער גאט האט גערעדט צו אונדז אין חורב, אזוי צו זאגן גענוג אייך זיצן אויף דעם דאזיקן בארג; . פארקערט זיך און ציט אייך אוועק, און גייט צו דעם געבערג פון אמורי, און צו אלע זיינע שכנים, אין דעם פלוין, אין דעם געבערג, און אין דער נידערונג, און אין דרום, און ביים בארטן פון ים, אין לאנד פון דעם כנעני, און צום לבנון, ביזן גרויסן טייך, דעם טייך פרת. . זעט, איך האב איבערגעגעבן דאס לאנד צו אייך; גייט און ארבט דאס לאנד וואס גאט האט געשווארן צו אייערע עלטערן, צו אברהמען, צו יצחקן, און צו יעקבן, צו געבן זיי און זייער זאמען נאך זיי.
. און איך האב געזאגט צו אייך אין יענער צייט, אזוי צו זאגן איך אליין קען אייך ניט טראגן. . יהוה אייער גאט האט אייך געמערט, און אט זייט איר אזוי ווי די שטערן פון הימל אין פילקייט – . זאל יהוה דער גאט פון אייערע עלטערן אייך מערן טויזנט מאל אזוי פיל ווי איר זייט, און אייך בענטשן אזוי ווי ער האט אייך צוגעזאגט! – . ווי קען איך אליין טראגן אייער שווערקייט און אייער לאסט און אייער קריגעריי? . קריגט אייך קלוגע און פארשטאנדיקע און געניטע לייט, לויט אייערע שבטים, און איך וועל זיי מאכן פאר אייערע הויפטלייט. . האט איר מיר געענטפערט און געזאגט גוט איז די זאך וואס דו האסט געהייסן טאן. . און איך האב גענומען די קעפ פון אייערע שבטים, קלוגע און געניטע לייט, און איך האב זיי געמאכט פאר הויפטלייט איבער אייך, פאר עלטסטע פון טויזנט, און עלטסטע פון הונדערט, און עלטסטע פון פופציק, און עלטסטע פון צען, און אויפזעער, לויט אייערע שבטים. . און איך האב באפוילן אייערע ריכטער אין יענער צייט, אזוי צו זאגן הערט אויס צווישן אייערע ברידער, און איר זאלט משפטן גערעכט צווישן איטלעכן און צווישן זיין ברודער, אדער דעם פרעמדן וואס ביי אים. . איר זאלט ניט דערקענען קיין פנים אין א משפט; דעם קלענסטן אזוי ווי דעם גרעסטן זאלט איר אויסהערן; איר זאלט זיך ניט שרעקן פאר א מענטשן, ווארום דער משפט איז גאטס. און די זאך וואס וועט זיין צו שווער פאר אייך, זאלט איר ברענגען צו מיר, און איך וועל זי אויסהערן. . און איך האב אייך באפוילן אין יענער צייט אלע זאכן וואס איר זאלט טאן.
. און מיר האבן אוועקגעצויגן פון חורב, און זיינען דורכגעגאנגען אין גאנצן יענעם גרויסן און מוראדיקן מדבר וואס איר האט געזען, אויפן וועג צו דעם געבערג פון אמורי, אזוי ווי יהוה אונדזער גאט האט אונדז באפוילן; און מיר זיינען געקומען ביז קדש־ברנע. . און איך האב צו אייך געזאגט איר זייט געקומען ביז דעם געבערג פון אמורי, וואס יהוה אונדזער גאט גיט אונדז; . זע, יהוה דיין גאט האט איבערגעגעבן דאס לאנד צו דיר, גיי ארויף און ארב עס, אזוי ווי יהוה דער גאט פון דיינע עלטערן האט דיר צוגעזאגט; זאלסט ניט מורא האבן און ניט אנגסטן. . האט איר אלע גענענט צו מיר, און האט געזאגט לאמיר שיקן מענטשן אונדז פארויס, און זיי זאלן אויספארשן פאר אונדז דאס לאנד, און אונדז ברענגען אן ענטפער וועגן דעם וועג וואס מיר זאלן אויף אים גיין, און די שטעט וואס מיר זאלן אין זיי קומען. . און די זאך איז וווילגעפעלן אין מיינע אויגן, און איך האב גענומען פון אייך צוועלף מאן, צו איין מאן פאר א שבט. . און זיי האבן זיך פארקערט און זיינען ארויפגעגאנגען אין דעם געבערג, און זיינען געקומען ביזן טאל אשכול, און האבן עס אויסגעקוקט. . און זיי האבן גענומען אין זייער האנט פון דער פרוכט פון לאנד, און אראפגעבראכט צו אונדז; און זיי האבן אונדז געבראכט אן ענטפער און געזאגט גוט איז דאס לאנד וואס יהוה אונדזער גאט גיט אונדז. . אבער איר האט ניט געוואלט ארויפגיין, און האט ווידערשפעניקט דעם מויל פון יהוה אייער גאט. . און איר האט געמורמלט אין אייערע געצעלטן, און האט געזאגט ווייל גאט האט אונדז פיינט, האט ער אונדז ארויסגעצויגן פון לאנד מצרים, אונדז צו געבן אין דער האנט פון אמורי, כדי אונדז צו פארטיליקן. . וווהין גייען מיר ארויף? אונדזערע ברידער האבן געמאכט צעגיין אונדזער הארץ, אזוי צו זאגן דאס פאלק איז גרעסער און העכער פון אונדז, די שטעט גרויסע און באפעסטיקטע ביז אין הימל; און אויך זין פון די ענקים האבן מיר דארטן געזען. . און איך האב צו אייך געזאגט איר זאלט אייך ניט שרעקן און ניט מורא האבן פאר זיי. . יהוה אייער גאט וואס גייט אייך פארויס, ער וועט מלחמה האלטן פאר אייך, אזוי ווי אלץ וואס ער האט געטאן מיט אייך אין מצרים פאר אייערע אויגן, . און אין דער מדבר, ווו דו האסט געזען, אז יהוה דיין גאט האט דיך געטראגן, אזוי ווי א מאן טראגט זיין קינד, דעם גאנצן וועג וואס איר זייט געגאנגען, ביז איר זייט געקומען צו דעם דאזיקן ארט. . און אין דער דאזיקער זאך גלויבט איר ניט יהוה אייער גאט, . וואס איז אייך געגאנגען פארויס אויפן וועג, אייך אויסצוזוכן אן ארט פאר אייך צום לאגערן אין פייער ביי נאכט, כדי אייך צו ווייזן דעם וועג וואס איר זאלט אויף אים גיין, און אין וואלקן ביי טאג.
. און גאט האט געהערט דעם קול פון אייערע ווערטער, און ער האט געצערנט, און האט געשווארן, אזוי צו זאגן . אויב עמיצער פון די דאזיקע לייט, פון דעם דאזיקן שלעכטן דור, וועט אנזען דאס גוטע לאנד, וואס איך האב געשווארן צו געבן אייערע עלטערן! . אחוץ כלב דער זון פון יפונהן; ער וועט עס זען, און צו אים וועל איך געבן דאס לאנד וואס ער האט געטרעטן דערויף, און צו זיינע קינדער; ווייל ער איז געגאנגען געטריי נאך גאט. . אויך אויף מיר האט גאט געצערנט איבער אייך, אזוי צו זאגן דו אויך וועסט אהין ניט קומען; . יהושוע דער זון פון נון, וואס שטייט פאר דיר, ער וועט אהין קומען; אים שטארק, ווארום ער וועט עס מאכן ארבן ישראל. . און אייערע קליינע קינדער, וואס איר האט געזאגט, זיי וועלן זיין צו רויב, און אייערע זין, וואס פארשטייען נאך היינט ניט גוטס אדער שלעכטס, זיי וועלן אהין קומען, און צו זיי וועל איך עס געבן, און זיי וועלן עס ארבן. . און איר פארקערט אייך, און ציט צום מדבר, אויפן וועג פון ים־סוף.
. האט איר זיך אפגערופן, און האט צו מיר געזאגט מיר האבן געזינדיקט צו גאט; מיר וועלן ארויפגיין, און וועלן מלחמה האלטן, אזוי ווי אלץ וואס יהוה אונדזער גאט האט אונדז באפוילן. און איר האט אנגעגורט איטלעכער זיינע כלי־מלחמה, און געהאלטן פאר גרינג ארויפצוגיין אין דעם געבערג. . און גאט האט צו מיר געזאגט זאג צו זיי איר זאלט ניט ארויפגיין, און איר זאלט ניט מלחמה האלטן, ווארום איך בין ניט צווישן אייך; כדי איר זאלט ניט געשלאגן ווערן פאר אייערע פיינט. . און איך האב צו אייך גערעדט, אבער איר האט ניט צוגעהערט, און איר האט ווידערשפעניקט דעם מויל פון גאט, און איר האט געמוטוויליקט, און זייט ארויפגעגאנגען אין דעם געבערג. . איז ארויסגעגאנגען אקעגן אייך דער אמורי וואס איז געזעסן אין יענעם געבערג, און זיי האבן אייך נאכגעיאגט אזוי ווי די בינען טוען, און אייך צעקלאפט אין שעיר, ביז חרמה. . און איר האט זיך אומגעקערט, און איר האט געוויינט פאר גאט, אבער גאט האט ניט צוגעהערט צו אייער קול, און ניט גענייגט דאס אויער צו אייך. . און איר זייט געבליבן אין קדש פיל טעג, לויט די טעג וואס איר זייט געבליבן.

. און מיר האבן זיך פארקערט, און האבן געצויגן צום מדבר, אויפן וועג פון ים־סוף, אזוי ווי גאט האט צו מיר גערעדט; און מיר האבן זיך ארומגעדרייט ארום בארג שעיר פיל טעג.
. און גאט האט צו מיר געזאגט, אזוי צו זאגן . גענוג אייך ארומגיין דעם דאזיקן בארג; פארקערט אייך קיין צפון. . און דעם פאלק באפעל, אזוי צו זאגן איר גייטדורך דורך דעם געמארק פון אייערע ברידער, די קינדער פון עשו, וואס זיצן אין שעיר, און זיי וועלן מורא האבן פאר אייך; זאלט איר זיין זייער אפגעהיט. . איר זאלט זיך ניט אנהייבן מיט זיי, ווארום ניט צו מאל א שפאן פון א פוסטריט וועל איך אייך געבן פון זייער לאנד, ווייל א ירושה צו עשו האב איך געגעבן דעם בארג שעיר. . עסנווארג זאלט איר פון זיי פאר געלט איינהאנדלען און עסן, און אפילו וואסער זאלט איר פון זיי פאר געלט קויפן און טרינקען. . ווארום יהוה דיין גאט האט דיך געבענטשט אין יעטוועדער טוונג פון דיין האנט; ער האט געוווסט דיין גיין דורך דעם דאזיקן גרויסן מדבר; שוין פערציק יאר איז יהוה דיין גאט מיט דיר; קיין זאך האט דיר ניט געפעלט. . און מיר זיינען אוועקגעגאנגען פון אונדזערע ברידער, די קינדער פון עשו וואס זיצן אין שעיר, פון דעם וועג פון פלוין, פון אילת, און פון עציון־גבר.
און מיר האבן זיך פארקערט און זיינען אוועקגעגאנגען אויף דעם וועג פון דעם מדבר פון מואב. . און גאט האט צו מיר געזאגט זאלסט ניט פיינטן מואב, און ניט פארפירן מיט זיי א מלחמה, ווארום איך וועל דיר פון זיין לאנד ניט געבן קיין ארב, ווייל צו די קינדער פון לוט האב איך געגעבן ער א ירושה. – . פריער זיינען דארטן געזעסן די אימים, א פאלק גרויס און פיל, און הויך ווי די ענקים; . זיי אויך זיינען גערעכנט געווארן פאר רפאים, אזוי ווי די ענקים, אבער די מואבים האבן זיי גערופן אימים. . און אין שעיר זיינען פריער געזעסן די חורים, אבער די קינדער פון עשו האבן זיי פארטריבן, און זיי פארטיליקט פון פאר זיך, און זיך באזעצט אויף זייער ארט, אזוי ווי ישראל האט געטאן צום לאנד פון זיין ארב, וואס גאט האט זיי געגעבן. – . אצונד שטייט אויף, און גייט אייך אריבער דעם טייך זרד.
און מיר זיינען אריבערגעגאנגען דעם טייך זרד. . און די טעג וואס מיר זיינען געגאנגען פון קדש־ברנע ביז וואנען מיר זיינען אריבער דעם טייך זרד, זיינען געווען אכט און דרייסיק יאר; ביז דער גאנצער דור, די קריגסלייט, זיינען פארלענדט געווארן פון צווישן דעם לאגער, אזוי ווי גאט האט זיי געשווארן. . און אויך איז די האנט פון גאט געווען אויף זיי, זיי אומצוברענגען פון צווישן דעם לאגער, ביז זיי זיינען פארלענדט געווארן.
. און עס איז געווען, אז אלע קריגסלייט זיינען אין גאנצן אויסגעשטארבן פון צווישן דעם פאלק, . האט גאט גערעדט צו מיר, אזוי צו זאגן . דו גייסט היינט אריבער דעם געמארק פון מואב, ער, . און וועסט גענענען אקעגן די קינדער פון עמון, זאלסט זיי ניט פיינטן, און זיך מיט זיי ניט אנהייבן, ווארום איך וועל דיר פון דעם לאנד פון די קינדער פון עמון ניט געבן קיין ארב, ווייל צו די קינדער פון לוט האב איך עס געגעבן א ירושה. – . דאס אויך ווערט גערעכנט פארן לאנד פון די רפאים; די רפאים זיינען דרינען געזעסן פריער, און די עמונים האבן זיי גערופן זמזומים; . א פאלק גרויס און פיל, און הויך ווי די ענקים; אבער גאט האט זיי פארטיליקט פון פאר זיי, און זיי האבן זיי פארטריבן, און זיך באזעצט אויף זייער ארט; . אזוי ווי ער האט געטאן פאר די קינדער פון עשו וואס זיצן אין שעיר, וואס ער האט פארטיליקט די כורים פון פאר זיי, און זיי האבן זיי פארטריבן, און זיך באזעצט אויף זייער ארט ביז אויף היינטיקן טאג. . און די עוים וואס זיינען געזעסן אין דערפער ביז עזה, זיי האבן די כפתורים וואס קומען ארויס פון כפתור, פארטיליקט, און זיך באזעצט אויף זייער ארט. – . שטייט אויף, ציט אוועק, און גייט אריבער דעם טאל ארנון. זע, איך האב געגעבן אין דיין האנט סיחין דעם אמורי, דעם מלך פון חשבון, און זיין לאנד; הייב אן איינצונעמען, און פארפיר מיט אים א מלחמה. . היינטיקן טאג וועל איך אנהייבן ווארפן דיין שרעק און דיין מורא אויף די פעלקער אונטערן גאנצן הימל, אז ווען זיי וועלן הערן דיין הערונג, וועלן זיי ציטערן און פלאטערן פאר דיר.
. און איך האב געשיקט שלוחים פון מדבר קדמות צו סיחין דעם מלך פון חשבון – ווערטער פון שלום, אזוי צו זאגן . לאמיך דורכגיין דורך דיין לאנד; אויפן וועג, אויפן וועג וועל איך גיין; איך וועל זיך ניט אפקערן רעכטס אדער לינקס. . עסנווארג וועסטו מיר פאר געלט פארקויפן, און איך וועל עסן, און וואסער וועסטו מיר פאר געלט געבן, און איך וועל טרינקען; לאמיך בלויז דורכגיין אויף מיינע פיס; . אזוי ווי עס האבן מיט מיר געטאן די קינדער פון עשו וואס זיצן אין שעיר, און די מואבים וואס זיצן אין ער; ביז וואנען איך וועל אריבערגיין דעם ירדן צו דעם לאנד וואס יהוה אונדזער גאט גיט אונדז. . אבער סיחון דער מלך פון חשבון האט אונדז ניט געוואלט דורכלאזן דורך אים, ווארום יהוה דיין גאט האט הארט געמאכט זיין געמיט, און פעסט געמאכט זיין הארץ, כדי אים צו געבן אין דיין האנט, אזוי ווי היינטיקן טאג.
. און גאט האט צו מיר געזאגט זע, איך האב אנגעהויבן איבערגעבן צו דיר סיחונען און זיין לאנד; הייב אן איינצונעמען כדי צו ארבן זיין לאנד. . איז סיחין ארויסגעגאנגען אקעגן אונדז, ער מיט זיין גאנצן פאלק, אויף מלחמה קיין יהץ. . און יהוה אונדזער גאט האט אים איבערגעגעבן צו אונדז, און מיר האבן געשלאגן אים, און זיינע זין, און זיין גאנץ פאלק. . און מיר האבן אין יענער צייט באצווונגען זיינע שטעט, און פארוויסט איטלעכע שטאט, מענער און ווייבער און קליינע קינדער; מיר האבן ניט געלאזט אן איבערבלייב. . נאר די בהמות האבן מיר גערויבט פאר זיך, און דעם זאקרויב פון די שטעט וואס מיר האבן באצווונגען. . פון ערוער וואס ביים ברעג טאל ארנון, און דער שטאט וואס אין טאל, און ביז גלעד, איז ניט געווען א שטאט וואס איז געווען שטארקער פון אונדז; אלץ האט יהוה אונדזער גאט איבערגעגעבן צו אונדז. . נאר צו דעם לאנד פון די קינדער פון עמון האסטו ניט גענענט צו דעם גאנצן ברעג פון טייך יבוק, און די שטעט פון בארג, און אומעטום ווו יהוה אונדזער גאט האט פארווערט.

. און מיר האבן זיך פארקערט, און זיינען ארויפגעגאנגען מיטן וועג פון בשן; און עוג דער מלך פון בשן איז ארויסגעגאנגען אקעגן אונדז, ער מיט זיין גאנצן פאלק, אויף מלחמה קיין אדרעי. . און גאט האט געזאגט צו מיר זאלסט ניט מורא האבן פאר אים, ווארום איך האב אים, מיט זיין גאנצן פאלק און זיין לאנד, געגעבן אין דיין האנט, און וועסט טאן צו אים אזוי ווי דו האסט געטאן צו סיחין דעם מלך פון אמורי, וואס איז געזעסן אין חשבון. . און יהוה אונדזער גאט האט אויך געגעבן אין אונדזער האנט עוג דעם מלך פון בשן, מיט זיין גאנצן פאלק, און מיר האבן אים געשלאגן ביז אים ניט צו לאזן אן איבערבלייב. . און מיר האבן באצווונגען אין יענער צייט אלע זיינע שטעט; ניט געווען א שטאט וואס מיר האבן ניט צוגענומען פון זיי; זעכציק שטעט, די גאנצע געגנט פון ארגוב, דאס קיניגרייך פון עוג אין בשן. . אלע די דאזיקע זיינען געווען באפעסטיקטע שטעט מיט הויכע מויערן, מיט טויערן און ריגלען, אחוץ אפענע שטעט זייער פיל. . און מיר האבן זיי פארוויסט, אזוי ווי מיר האבן געטאן צו סיחין דעם מלך פון חשבון – פארוויסט איטלעכע שטאט, מענער, ווייבער, און קליינע קינדער. . נאר אלע בהמות, און דעם זאקרויב פון די שטעט, האבן מיר גערויבט פאר זיך.
. און מיר האבן אוועקגענומען אין יענער צייט דאס לאנד פון דער האנט פון די צוויי מלכים פון אמורי וואס אויף דער זייט ירדן, פון טאל ארנון ביז בארג חרמון – . די צידונים רופן דעם חרמון, שריון, און די אמורים רופן אים שניר – . אלע שטעט פון דעם פלאכלאנד, און גאנץ גלעד, און גאנץ בשן, ביז סלכה און אדרעי, שטעט פון עוגס קיניגרייך אין בשן. . ווארום נאר עוג דער מלך פון בשן איז געבליבן פון דעם רעשט פון די רפאים; אט זיין בעט, אן אייזערן בעט, איז דאך אין רבה פון די קינדער פון עמון. ניין איילן איז איר לענג, און פיר איילן איר ברייט, אויף דער אייל פון א מאן.
. און דאס דאזיקע לאנד האבן מיר געארבט אין יענער צייט. פון ערוער וואס ביים טאל ארנון, און א העלפט פון דעם געבערג פון גלעד, מיט אירע שטעט, האב איך געגעבן צו די ראובנים און צו די גדים. . און דעם רעשט פון גלעד, און גאנץ בשן, דאס קיניגרייך פון עוגן, האב איך געגעבן צום האלבן שבט מנשה; די גאנצע געגנט פון ארגוב – יענער גאנצער בשן ווערט גערופן דאס לאנד פון די רפאים. . יאיר דער זון פון מנשה האט גענומען די גאנצע געגנט פון ארגוב ביז דעם געמארק פון דעם גשורי, און דעם מעכתי, און האט זיי – בשן – גערופן אויף זיין נאמען חוות־יאיר, ווי ביז אויף היינטיקן טאג. . און צו מכירן האב איך געגעבן גלעד. . און צו די ראובנים און צו די גדים האב איך געגעבן פון גלעד און ביזן טאל ארנון, דעם מיטן טאל און דעם ברעג, און ביזן טייך יבוק, דעם געמארק פון די קינדער פון עמון; . און דעם פלוין מיטן ירדן און דעם ברעג, פון כנרת און ביז דעם ים פון פלוין, דעם ים־המלח, אונטער די אראפגאנגען פון פסגה, צו מזרח.
. און איך האב אייך באפוילן אין יענער צייט, אזוי צו זאגן יהוה אייער גאט האט אייך געגעבן דאס דאזיקע לאנד עס צו ארבן; זאלט איר, אלע העלדישע יונגען, אריבערגיין געוואפנט פארויס פאר אייערע ברידער, די קינדער פון ישראל. . בלויז אייערע ווייבער און אייערע קליינע קינדער און אייער פי – איך ווייס, אז איר האט פיל פי – זאלן בלייבן אין אייערע שטעט, וואס איך האב אייך געגעבן; . ביז וואנען גאט וועט בארוען אייערע ברידער אזוי ווי אייך, און זיי אויך וועלן ארבן דאס לאנד וואס יהוה אייער גאט גיט זיי אויף יענער זייט ירדן; דענצמאל וועט איר זיך אומקערן איטלעכער צו זיין ארב, וואס איך האב אייך געגעבן. . און יהושוען האב איך באפוילן אין יענער צייט, אזוי צו זאגן דיינע אויגן האבן געזען אלץ וואס יהוה דיין גאט האט געטאן צו די דאזיקע צוויי מלכים; אזוי וועט גאט טאן צו אלע קיניגרייכן וואס דו גייסט אהין אריבער. . איר זאלט ניט מורא האבן פאר זיי, ווארום יהוה אייער גאט איז דער וואס האלט מלחמה פאר אייך.
ואתחנן
. און איך האב געבעטן צו גאט אין יענער צייט, אזוי צו זאגן . גאט דו האר, דו האסט אנגעהויבן ווייזן דיין קנעכט דיין גרויסקייט און דיין שטארקע האנט; ווארום ווער איז דער גאט אין הימל אדער אויף דער ערד וואס זאל טאן אזוי ווי דיינע טוונגען און אזוי ווי דיינע גבורות? . לאמיך אריבערגיין, איך בעט דיך, און לאמיך זען דאס גוטע לאנד וואס אויף יענער זייט ירדן, דאס דאזיקע שיינע געבערג, און דעם לבנון. . אבער גאט האט געצערנט אויף מיר פון וועגן אייך, און האט ניט צוגעהערט צו מיר; און גאט האט צו מיר געזאגט גענוג דיר! זאלסט מער ניט רעדן צו מיר וועגן דער דאזיקער זאך. . גיי ארויף צום שפיץ פסגה, און הייב אויף דיינע אויגן צו מערב, און צו צפון, און צו דרום, און צו מזרח, און קוק אן מיט דיינע אויגן, ווארום וועסט ניט אריבערגיין דעם דאזיקן ירדן. . און גיב איבער דיין צוואה צו יהושוען, און שטארק אים, און פעסטיק אים, ווארום ער וועט אריבערגיין פארויס פאר דעם דאזיקן פאלק, און ער וועט זיי מאכן ארבן דאס לאנד וואס דו וועסט זען.
. און מיר זיינען געבליבן אין טאל אקעגן בית־פעור.

. און אצונד, ישראל, הער צו די חוקים און די געזעצן וואס איך לערן דיך צו טאן, כדי איר זאלט לעבן, און קומען און ארבן דאס לאנד וואס יהוה דער גאט פון אייערע עלטערן גיט אייך. . איר זאלט ניט צולייגן צו דעם ווארט וואס איך געביט אייך, און איר זאלט ניט מינערן דערפון, כדי צו היטן די געבאט פון יהוה אייער גאט, וואס איך געביט אייך. . אייערע אויגן האבן געזען וואס גאט האט געטאן אין בעל־פעור, אז יעטוועדער מאן וואס איז געגאנגען נאך דעם בעל פון פעור, האט אים יהוה דיין גאט פארטיליקט פון צווישן דיר. . און איר, וואס זייט באהעפט אן יהוה אייער גאט, לעבט היינט אלע. . זע, איך האב אייך געלערנט חוקים און געזעצן, אזוי ווי יהוה מיין גאט האט מיר באפוילן, אויף צו טאן אזוי אין דעם לאנד וואס איר קומט אהין, עס צו ארבן. . זאלט איר זיי היטן און טאן, ווארום דאס איז אייער קלוגשאפט און אייער פארשטאנדיקייט אין די אויגן פון די אומות, וואס אז זיי וועלן הערן אלע די דאזיקע געזעצן, וועלן זיי זאגן פאר וואר, א קלוגע און פארשטאנדיקע אומה איז דאס דאזיקע גרויסע פאלק. . ווארום וואסער גרויס פאלק איז פאראן, וואס האט א גאט נאנט צו אים אזוי ווי יהוה אונדזער גאט, ווען נאר מיר רופן צו אים? . און וואסער גרויס פאלק איז פאראן, וואס האט חוקים און געזעצן גערעכטע אזוי ווי די דאזיקע גאנצע תורה, וואס איך לייג פאר אייך היינטיקן טאג? . נאר זיי דיר אפגעהיט און היט זייער דיין זעל, זאלסט ניט פארגעסן די זאכן וואס דיינע אויגן האבן געזען, און זיי זאלן ניט אפגעטאן ווערן פון דיין הארצן אלע טעג פון דיין לעבן, און זאלסט זיי מאכן וויסן דיינע קינדער און דיינע קינדסקינדער; . דעם טאג וואס דו ביסט געשטאנען פאר יהוה דיין גאט אין חורב, ווען גאט האט צו מיר געזאגט זאמל איין צו מיר דאס פאלק, און איך וועל זיי לאזן הערן מיינע ווערטער, כדי זיי זאלן לערנען מורא צו האבן פאר מיר אלע טעג וואס זיי לעבן אויף דער ערד, און אויך זייערע קינדער זאלן זיי לערנען. . און איר האט גענענט, און האט זיך געשטעלט אונטערן בארג, און דער בארג האט געברענט מיט פייער ביזן הארצן פון הימל, מיט פינצטערניש, וואלקן, און נעבל. . און גאט האט צו אייך גערעדט פון מיטן פייער; א קול פון ווערטער האט איר געהערט, אבער א געשטאלט האט איר ניט געזען; בלויז א קול. . און ער האט אייך אנגעזאגט זיין בונד וואס ער האט אייך באפוילן צו טאן – די צען געבאט; און ער האט זיי אויפגעשריבן אויף צוויי שטיינערנע לוחות. . און מיר האט גאט באפוילן אין יענער צייט אייך צו לערנען חוקים און געזעצן, כדי איר זאלט זיי טאן אין דעם לאנד וואס איר גייט אריבער אהין, עס צו ארבן. . דרום זאלט איר זייער היטן אייער זעל – ווארום איר האט ניט געזען קיין געשטאלט אין דעם טאג וואס גאט האט גערעדט צו אייך אין חורב פון מיטן פייער – . אז איר זאלט ניט פארדארבן ווערן און אייך מאכן א געשניץ, די גלייכעניש פון א שום בילד, די געשטאלט פון א זכר אדער א נקבה, . די געשטאלט פון א שום בהמה וואס אויף דער ערד, די געשטאלט פון א שום געפליגלטן פויגל וואס פליט אין הימל, . די געשטאלט פון וואס נאר עס קריכט אויף דער ערד, די געשטאלט פון א שום פיש וואס אין וואסער אונטער דער ערד. . און אז דו וועסט אויפהייבן דיינע אויגן צום הימל, און זען די זון און די לבנה און די שטערן, דעם גאנצן חיל פון הימל, זאלסטו ניט אראפגעפירט ווערן, און זיך בוקן צו זיי, און דינען זיי, וואס יהוה דיין גאט האט זיי צוגעטיילט צו אלע פעלקער אונטערן גאנצן הימל. . אבער אייך האט גאט גענומען, און אייך ארויסגעצויגן פון דעם אייזנשמעלצאויוון, פון מצרים, אים צו זיין פאר אן ארבפאלק, אזוי ווי היינטיקן טאג. . און גאט האט געצערנט אויף מיר פון אייערטוועגן, און ער האט געשווארן אז איך זאל ניט אריבערגיין דעם ירדן, און ניט קומען אין דעם גוטן לאנד וואס יהוה דיין גאט גיט דיר פאר א נחלה. . ווארום איך שטארב אין דעם היגן לאנד; איך גיי ניט אריבער דעם ירדן, אבער איר וועט אריבערגיין, און וועט ארבן דאס דאזיקע גוטע לאנד. . היט אייך, איר זאלט ניט פארגעסן דעם בונד פון יהוה אייער גאט, וואס ער האט געשלאסן מיט אייך, און אייך מאכן א געשניץ, די געשטאלט פון וואס עס איז, וואס יהוה דיין גאט האט דיר פארווערטץ. . ווארום יהוה דיין גאט איז א פייער וואס פארצערט, א צערנדיקער גאט.
. אז דו וועסט געבערן קינדער און קינדסקינדער, און איר וועט זיך עלטערן אין לאנד, און איר וועט פארדארבן ווערן, און וועט מאכן א געשניץ, א געשטאלט פון וואס עס איז, און איר וועט טאן וואס איז שלעכט אין די אויגן פון יהוה דיין גאט, אים צו דערצערענען, . מאך איך היינט הימל און ערד עדות קעגן אייך, אז אונטערגיין וועט איר גיך אונטערגיין פון דעם לאנד וואס איר גייט אריבער דעם ירדן אהין, עס צו ארבן; איר וועט ניט מאריך־ימים זיין דרינען, נייערט פארטיליקט וועט איר פארטיליקט ווערן. . און גאט וועט אייך צעשפרייטן צווישן די אומות, און איר וועט בלייבן געציילטע מענטשן צווישן די פעלקער, וואס גאט וועט אייך אהין אוועקפירן. . און איר וועט דארטן דינען געטער געמאכט פון א מענטשנס הענט, האלץ און שטיין, וואס ניט זיי זעען, און ניט זיי הערן, און ניט זיי עסן, און ניט זיי שמעקן. . און איר וועט זוכן פון דארטן יהוה אייער גאט; און וועסט אים געפינען, אז דו וועסט אים זוכן מיט דיין גאנצן הארצן, און מיט דיין גאנצער זעל. . אז דיך וועט צודריקן, און דיך וועלן טרעפן אלע די דאזיקע זאכן, אין סוף פון די טעג, וועסטו זיך אומקערן צו יהוה דיין גאט, און וועסט צוהערן צו זיין קול. . ווארום יהוה דיין גאט איז א דערבארימדיקער גאט; ער וועט דיך ניט פארלאזן און דיך ניט אומברענגען, און ער וועט ניט פארגעסן דעם בונד מיט דיינע עלטערן, וואס ער האט זיי געשווארן.
. ווארום פרעג אקארשט נאך אויף די פריערדיקע טעג וואס זיינען געווען פאר דיר, פון זינט דעם טאג וואס גאט האט באשאפן א מענטשן אויף דער ערד, און פון עק הימל ביז עק הימל, אויב עס איז ווען געשען אזוי ווי די דאזיקע גרויסע זאך, אדער אויב אזוי־וואס איז געהערט געווארן; . אויב א פאלק האט געהערט דעם קול פון גאט רעדן פון מיטן פייער, אזוי ווי דו האסט געהערט און איז געבליבן לעבן; . אדער אויב א גאט האט געפרוווט ארויסנעמען פאר זיך א פאלק פון צווישן אן אנדער פאלק, מיט פרוווונגען, מיט צייכנס, און מיט ווונדער, און מיט מלחמה, און מיט א שטארקער האנט, און מיט אן אויסגעשטרעקטן ארעם, און מיט גרויסע שרעקן, אזוי ווי אלץ וואס יהוה אייער גאט האט געטאן פון אייערטוועגן אין מצרים פאר דיינע אויגן. . דיר איז עס באוויזן געווארן, כדי זאלסט וויסן אז יהוה, ער איז גאט; מער חוץ אים איז ניטא. . פון הימל האט ער דיך געלאזט הערן זיין קול, כדי דיך צו לערנען, און אויף דער ערד האט ער דיר באוויזן זיין גרויס פייער, און זיינע ווערטער האסטו ט פון מיטן פייער. . און דערפאר וואס ער האט ליב געהאט דיינע עלטערן, האט ער אויסדערוויילט זייער זאמען נאך זיי, און האט דיך ארויסגעצויגן מיט זיין אנגעזיכט, מיט זיין גרויס שטארקייט, פון מצרים, . צו פארטרייבן פון פאר דיר פעלקער גרעסער און מאכטיקער פון דיר, דיך צו ברענגען כדי דיר צו געבן זייער לאנד פאר א נחלה, אזוי ווי היינטיקן טאג. . און זאלסט וויסן היינט, און ארייננעמען אין דיין הארצן, אז יהוה, ער איז גאט אין הימל אויבן, און אויף דער ערד אונטן; מער איז ניטא. . און זאלסט היטן זיינע געזעצן און זיינע געבאט, וואס איך געביט דיר היינט, כדי עס זאל גוט זיין דיר און דיינע קינדער נאך דיר, און כדי זאלסט מאריך־ימים זיין אויף דער ערד וואס יהוה דיין גאט גיט דיר, שטענדיק.
. דענצמאל האט משה אפגעשיידט דריי שטעט אויף יענער זייט ירדן צו זונאויפגאנג, . אויף צו אנטלויפן אהין, פאר דעם טויטשלעגער וואס הרגעט זיין חבר אן א כיוון, און ער איז אים ניט געווען א שונא פון נעכטן־אייערנעכטן; אז ווען ער וועט אנטלויפן אין איינער פון די דאזיקע שטעט, זאל ער בלייבן לעבן . בצר אין מדבר, אין דעם פלאכלאנד, פאר די ראובנים, און ראמות אין גלעד, פאר די גדים, און גולן אין בשן, פאר די מנשים.
. און דאס איז די תורה וואס משה האט געלייגט פאר די קינדער פון ישראל; דאס זיינען די אנזאגן און די חוקים און די געזעצן וואס משה האט גערעדט צו די קינדער פון ישראל, . ווען זיי זיינען ארויסגעגאנגען פון מצרים; . אויף יענער זייט ירדן, אין טאל אקעגן בית־פעור, אין לאנד פון סיחון דעם מלך פון אמורי, וואס איז געזעסן אין חשבון, דעם וואס משה און די קינדער פון ישראל האבן געשלאגן, ווען זיי זיינען ארויסגעגאנגען פון מצרים; . און זיי האבן געארבט זיין לאנד, און דאס לאנד פון עוג דעם מלך פון בשן – די צוויי מלכים פון אמורי וואס אויף יענער זייט ירדן צו זונאויפגאנג; . פון ערוער וואס ביים ברעג טאל ארנון, און ביזן בארג שיאון – דאס איז חרמון – . און דעם גאנצן פלוין פון יענער זייט ירדן צו מזרח, און ביז דעם ים פון פלוין, אונטער די אראפגאנגען פון פסגה.

. און משה האט צונויפגערופן גאנץ ישראל, און האט צו זיי געזאגט הער, ישראל, די חוקים און די געזעצן וואס איך רעד היינט אין דיינע אויערן, און איר זאלט זיי לערנען, און היטן זיי צו טאן. . יהוה אונדזער גאט האט געשלאסן א בונד מיט אונדז אין חורב. . ניט מיט אונדזערע עלטערן האט גאט געשלאסן דעם דאזיקן בונד, נייערט מיט אונדז, מיר, אט די וואס זיינען דא היינט אלע לעבעדיקע. . פנים אל פנים האט גאט גערעדט מיט אייך אויפן בארג, פון מיטן פייער. . איך בין געשטאנען צווישן גאט און צווישן אייך אין יענער שעה, אייך איבערצוגעבן דאס ווארט פון גאט; – ווארום איר האט מורא געהאט פארן פייער, און איר זייט ניט ארויפגעגאנגען אויפן בארג – אזוי צו זאגן
. איך בין יהוה דיין גאט, וואס האב דיך ארויסגעצויגן פון לאנד מצרים, פון דעם הויז פון קנעכטשאפט.
. זאלסט ניט האבן אנדערע געטער פאר מיין פנים. . זאלסט דיר ניט מאכן א געשניץ, א שום געשטאלט, פון וואס אין הימל אויבן, אדער וואס אויף דער ערד אונטן, אדער וואס אין וואסער אונטער דער ערד. . זאלסט זיך ניט בוקן צו זיי, און זאלסט זיי ניט דינען, ווארום איך יהוה דיין גאט בין א צערנדיקער גאט, וואס רעכן זיך פאר דער זינד פון די פאטערס מיט די קינדער, און מיטן דריטן און מיטן פירטן דור פון די וואס האבן מיך פיינט, . און טו חסד מיטן טויזנטסטן גליד פון די וואס האבן מיך ליב, און פון די וואס היטן מיינע געבאט.
. זאלסט ניט ארויפברענגען דעם נאמען פון יהוה דיין גאט צום פאלשן, ווארום יהוה שענקט ניט דעם וואס ברענגט ארויף זיין נאמען צום פאלשן.
. היט דעם טאג פון שבת אים צו האלטן הייליק, אזוי ווי יהוה דיין גאט האט דיר באפוילן. . זעקס טעג זאלסטו ארבעטן, און טאן אלע דיינע מלאכות; . אבער דער זיבעטער טאג איז שבת צו יהוה דיין גאט, זאלסטו ניט טאן קיין מלאכה, דו, און דיין זון, און דיין טאכטער, און דיין קנעכט, און דיין דינסט, און דיין אקס, און דיין אייזל, און אלע דיינע בהמות, און דער פרעמדער וואס אין דיינע טויערן; כדי דיין קנעכט און דיין דינסט זאלן רוען אזוי ווי דו. . און זאלסט געדענקען אז א קנעכט ביסטו געווען אין לאנד מצרים, און יהוה דיין גאט האט דיך ארויסגעצויגן פון דארטן מיט א שטארקער האנט און מיט אן אויסגעשטרעקטן ארעם; דרום האט יהוה דיין גאט דיר באפוילן צו מאכן דעם טאג פון שבת.
. האלט אין כבוד דיין פאטער און דיין מוטער, אזוי ווי יהוה דיין גאט האט דיר באפוילן, כדי דיינע טעג זאלן זיך לענגערן, און כדי דיר זאל גוט זיין, אויף דער ערד וואס יהוה דיין גאט גיט דיר.
. זאלסט ניט הרגען. און זאלסט ניט מזנה זיין. און זאלסט ניט גנבען. און זאלסט ניט זאגן אויף דיין חבר פאלשע עדות.
. און זאלסט ניט גלוסטן דיין חברס ווייב, און זאלסט ניט באגערן דיין חברס הויז, זיין פעלד, אדער זיין קנעכט, אדער זיין דינסט, זיין אקס, אדער זיין אייזל, אדער וואס נאר עס איז דיין חברס.
. די דאזיקע ווערטער האט גאט גערעדט צו אייער גאנצער איינזאמלונג אויפן בארג, פון מיטן פייער, וואלקן, און נעבל, אויף א הויכן קול – און ניט מער; און ער האט זיי אויפגעשריבן אויף צוויי שטיינערנע לוחות, און האט זיי מיר געגעבן.
. און עס איז געווען, ווי איר האט געהערט דעם קול פון מיטן דער פינצטערניש, און דער בארג האט געברענט אין פייער, אזוי האט איר גענענט צו מיר, אלע הויפטלייט פון אייערע שבטים, און אייערע עלטסטע, . און איר האט צו מיר געזאגט זע, יהוה אונדזער גאט האט אונדז באוויזן זיין פראכט און זיין גרויסקייט, און מיר האבן געהערט זיין קול פון מיטן פייער. היינטיקן טאג האבן מיר געזען, ווי גאט רעדט מיט א מענטשן און ער בלייבט לעבן. . און אצונד, נאך וואס זאלן מיר שטארבן? ווארום דאס דאזיקע גרויסע פייער וועט אונדז פארצערן; אויב מיר הערן נאך ווייטער דעם קול פון יהוה אונדזער גאט, וועלן מיר שטארבן. . ווארום וואסער גאר באשעפעניש איז דא, וואס האט געהערט דעם קול פון לעבעדיקן גאט רעדן פון מיטן פייער, אזוי ווי מיר, און איז געבליבן לעבן? . גענען דו, און הער אלץ וואס יהוה אונדזער גאט וועט זאגן, און דו וועסט רעדן צו אונדז אלץ וואס יהוה אונדזער גאט וועט רעדן צו דיר, און מיר וועלן הערן און טאן.
. און גאט האט צוגעהערט דעם קול פון אייערע ווערטער, ווען איר האט גערעדט צו מיר, און גאט האט צו מיר געזאגט איך האב צוגעהערט דעם קול פון די ווערטער פון דעם דאזיקן פאלק, וואס זיי האבן צו דיר גערעדט; . גוט איז אלץ וואס זיי האבן גערעדט. הלוואי זאל ביי זיי זיין דאס דאזיקע הארץ זייערס אלע טעג, מורא צו האבן פאר מיר, און צו היטן אלע מיינע געבאט, כדי עס זאל גוט זיין זיי און זייערע קינדער אויף אייביק. . גיי זאג צו זיי קערט אייך אום צו אייערע געצעלטן. . און דו שטיי דא מיט מיר, און איך וועל דיר זאגן אלדאס געבאט און די חוקים און די געזעצן וואס דו זאלסט זיי לערנען, אז זיי זאלן טאן אין דעם לאנד וואס איך גיב זיי, עס צו ארבן. . און איר זאלט היטן צו טאן אזוי ווי יהוה אייער גאט האט אייך באפוילן, איר זאלט אייך ניט אפקערן רעכטס אדער לינקס. . אויף אלדעם וועג וואס יהוה אייער גאט האט אייך באפוילן, זאלט איר גיין, כדי איר זאלט לעבן, און אייך זאל גוט זיין, און איר זאלט מאריך־ימים זיין אין דעם לאנד וואס איר וועט ארבן.

. און דאס איז דאס געבאט, די חוקים, און די געזעצן, וואס יהוה אייער גאט האט באפוילן אייך צו לערנען, אויף צו טאן אין דעם לאנד וואס איר גייט אריבער אהין, עס צו ארבן; . כדי זאלסט מורא האבן פאר יהוה דיין גאט, צו היטן אלע זיינע געזעצן און זיינע געבאט וואס איך געביט דיר, דו, און דיין זון, און דיין זונס זון, אלע טעג פון דיין לעבן, און כדי דיינע טעג זאלן זיך לענגערן. . און זאלסט הערן, ישראל, און היטן צו טאן, כדי דיר זאל גוט זיין, און כדי איר זאלט אייך מערן זייער, אזוי ווי יהוה דער גאט פון דיינע עלטערן האט דיר צוגעזאגט – א לאנד וואס פליסט מיט מילך און האניק.
. הער, ישראל יהוה אונדזער גאט, יהוה איז איינער. . און זאלסט ליב האבן יהוה דיין גאט מיט דיין גאנצן הארצן, און מיט דיין גאנצער זעל, און מיט דיין גאנצן כוח. . און די דאזיקע ווערטער וואס איך באפעל דיר היינט, זאלן זיין אין דיין הארצן; . און זאלסט זיי איינשארפן דיינע קינדער, און זאלסט רעדן פון זיי ווען דו זיצסט אין דיין הויז, און ווען דו גייסט אין וועג, און ווען דו לייגסט זיך, און ווען דו שטייסט אויף. . און זאלסט זיי אנבינדן פאר א צייכן אויף דיין האנט, און זיי זאלן זיין פאר א שטערנבאנד צווישן דיינע אויגן. . און זאלסט זיי אויפשרייבן אויף די ביישטידלעך פון דיין הויז, און אויף דיינע טויערן.
. און עס וועט זיין, אז יהוה דיין גאט וועט דיך ברענגען אין דעם לאנד וואס ער האט געשווארן צו דיינע עלטערן, צו אברהמען, צו יצחקן, און צו יעקבן, דיר צו געבן – גרויסע און שיינע שטעט, וואס דו האסט ניט געבויט, . און הייזער פול מיט כל־טוב, וואס דו האסט ניט אנגעפילט, און אויסגעהאקטע ברונעמער, וואס דו האסט ניט אויסגעהאקט, וויינגערטנער און איילבערטגערטנער, וואס דו האסט ניט געפלאנצט, און דו וועסט עסן און זאט זיין, . היט דיך, זאלסט ניט פארגעסן אן יהוה, וואס האט דיך ארויסגעצויגן פון לאנד מצרים, פון דעם הויז פון קנעכטשאפט. . פאר יהוה דיין גאט זאלסטו מורא האבן, און אים זאלסטו דינען, און ביי זיין נאמען זאלסטו שווערן. . איר זאלט ניט גיין נאך פרעמדע געטער, פון די געטער פון די פעלקער וואס ארום אייך; . ווארום א צערנדיקער גאט איז יהוה דיין גאט צווישן דיר; טאמער וועט גרימען דער צארן פון יהוה דיין גאט אויף דיר, און ער וועט דיך פארטיליקן פון דעם געזיכט פון דער ערד.
. איר זאלט ניט פרווון יהוה אייער גאט, אזוי ווי איר האט אים געפרוווט אין מסה. . היטן זאלט איר היטן די געבאט פון יהוה אייער גאט, און זיינע אנזאגן און זיינע געזעצן, וואס ער האט דיר באפוילן. . און זאלסט טאן וואס איז רעכטפארטיק און גוט אין די אויגן פון גאט, כדי דיר זאל גוט זיין, און זאלסט קומען און ארבן דאס גוטע לאנד וואס גאט האט צוגעשווארן דיינע עלטערן, . ארויסשטויסנדיק אלע דיינע פיינט פון פאר דיר, אזוי ווי גאט האט גערעדט.
. אז דיין זון וועט דיך שפעטער אהין פרעגן, אזוי צו זאגן וואס זיינען דאס פאר אנזאגן און חוקים און געזעצן, וואס יהוה אונדזער גאט האט אייך באפוילן? . זאלסטו זאגן צו דיין זון קנעכט זיינען מיר געווען ביי פרעהן אין מצרים, און גאט האט אונדז ארויסגעצויגן פון מצרים מיט א שטארקער האנט. . און גאט האט געטאן צייכנס און גרויסע און בייזע ווונדער אין מצרים, אויף פרעהן און אויף זיין גאנצן הויז, פאר אונדזערע אויגן. . און אונדז האט ער ארויסגעצויגן פון דארטן, כדי אונדז צו ברענגען, אונדז צו געבן דאס לאנד וואס ער האט צוגעשווארן אונדזערע עלטערן. . און גאט האט אונדז באפוילן צו טאן אלע די דאזיקע געזעצן, מורא צו האבן פאר יהוה אונדזער גאט, כדי אונדז זאל גוט זיין אלע טעג, כדי אונדז צו לאזן לעבן, אזוי ווי היינטיקן טאג. . און א גערעכטיקייט וועט עס זיין פון אונדז פאר יהוה אונדזער גאט, אויב מיר וועלן היטן צו טאן אלדאס דאזיקע געבאט, אזוי ווי ער האט אונדז געבאטן.
. אז יהוה דיין גאט וועט דיך ברענגען אין דעם לאנד וואס דו קומסט אהין, עס צו ארבן, און וועט ארויסווארפן פון פאר דיר פיל פעלקער, דעם חתי, און דעם גרגשי, און דעם אמורי, און דעם כנעני, און דעם פרזי, און דעם חוי, און דעם יבוסי, זיבן פעלקער גרעסערע און שטארקערע פון דיר; . און יהוה דיין גאט וועט זיי איבערגעבן צו דיר, און וועסט זיי שלאגן; זאלסטו פארוויסטן זיי פארוויסטן. זאלסט זיי ניט שליסן א בודן, און זאלסט זיי ניט לייטזעליקן. . און זאלסט זיך ניט מתחתן זיין מיט זיי; דיין טאכטער זאלסטו ניט געבן צו זיין זון, און זיין טאכטער זאלסטו ניט נעמען פאר דיין זון. . ווארום ער וועט אפקערן דיין זון פון הינטער מיר, און זיי וועלן דינען פרעמדע געטער, און דער צארן פון יהוה וועט גרימען אויף אייך, און ער וועט דיך גיך פארטיליקן. . נייערט אזוי זאלט איר טאן צו זיי זייערע מזבחות זאלט איר איינווארפן, און זייערע זיילשטיינער זאלט איר צעברעכן, און זייערע געצנביימער זאלט איר אפהאקן, און זייערע געשניצטע בילדער זאלט איר פארברענען אין פייער. . ווארום א הייליק פאלק ביסטו ביי יהוה דיין גאט; דיך האט יהוה דיין גאט אויסדערוויילט אים צו זיין פאר אן אייגן פאלק, פון אלע פעלקער וואס אויפן געזיכט פון דער ערד. . ניט ווייל איר זייט מער פון אלע פעלקער, האט גאט געגלוסט צו אייך און אייך אויסדערוויילט; ווארום איר זייט דאס ווינציקסטע פון אלע פעלקער. . נייערט ווייל גאט האט אייך ליב, און ווייל ער היט די שבועה וואס ער האט געשווארן אייערע עלטערן, האט אייך גאט ארויסגעצויגן מיט א שטארקער האנט, און האט דיך אויסגעלייזט פון דעם הויז פון קנעכטשאפט, פון דער האנט פון פרעה דעם מלך פון מצרים. . דרום זאלסטו וויסן זיין אז יהוה דיין גאט, ער איז גאט, דער געטרייער גאט וואס היט דעם בונד און די גענאד צו די וואס האבן אים ליב, און צו די וואס היטן זיינע געבאט, ביז טויזנט דורות, . און באצאלט זיינע פיינט אין זייער פנים, זיי אונטערצוברענגען; ער לייגט ניט אף זיין פיינט, אין זיין פנים באצאלט ער אים. . דרום זאלסטו היטן דאס געבאט און די חוקים אונד די געזעצן וואס איך באפעל דיר היינט זיי צו טאן.
עקב
. און עס וועט זיין, דערפאר וואס איר וועט צוהערן די דאזיקע געזעצן, און וועט היטן און זיי טאן, וועט יהוה דיין גאט דיר היטן דעם בונד און די גענאד וואס ער האט געשווארן דיינע עלטערן. . און ער וועט דיך ליב האבן, און וועט דיך בענטשן, און דיך מערן, און ער וועט בענטשן די פרוכט פון דיין לייב, און די פרוכט פון דיין ערד, דיין תבואה, און דיין וויין, און דיין אייל, די געבורט פון דיינע רינדער, און די פרוכפערונג פון דיינע שאף, אויף דער ערד וואס ער האט געשווארן דיינע עלטערן דיר צו געבן. . וועסט זיין געבענטשטער פון אלע פעלקער; עס וועט ניט זיין אן עקר אדער אן עקרה צווישן דיר אדער צווישן דיינע בהמות. . און גאט וועט אפטאן פון דיר יעטוועדער קראנקשאפט, און אלע בייזע ווייטאקן פון מצרים וואס דו קענסט זיי, וועט ער ניט ארויפטאן אויף דיר, נייערט ער וועט זיי געבן אויף אלע דיינע שונאים.
. און זאלסט פארצערן אלע אומות וואס יהוה דיין גאט גיט דיר; דיין אויג זאל זיך ניט דערבארימען אויף זיי; און זאלסט ניט דינען זייערע געטער, ווארום דאס וועט דיר זיין א שטרויכלונג. . טאמער וועסטו זאגן אין דיין הארצן די דאזיקע פעלקער זיינען מער פון מיר, ווי אזוי וועל איך זיי קענען פארטרייבן? . זאלסטו ניט מורא האבן פאר זיי; געדענקען זאלסטו געדענקען וואס יהוה דיין גאט האט געטאן צו פרעהן און צו גאנץ מצרים; . די גרויסע פרוווונגען וואס דיינע אויגן האבן געזען, און די צייכנס און די ווונדער, און די שטארקע האנט, און דעם אויסגעשטרעקטן ארעם, מיט וואס יהוה דיין גאט האט דיך ארויסגעצויגן; אזוי וועט יהוה דיין גאט טאן צו אלע אומות וואס דו האסט מורא פאר זיי. . און אויך די הארנבין וועט יהוה דיין גאט אנשיקן אויף זיי, ביז עס וועלן אונטערגיין די וואס זיינען געבליבן, און וואס האבן זיך באהאלטן פאר דיר. . זאלסט זיך ניט שרעקן פאר זיי, ווארום יהוה דיין גאט איז צווישן דיר, א גרויסער און א פארכטיקער גאט. . און יהוה דיין גאט וועט ארויסווארפן די דאזיקע פעלקער פון פאר דיר ביסלעך־ביסלעכווייז; טארסט זיי ניט פארטיליקן אויף גיך, כדי די חיה פון פעלד זאל זיך ניט מערן אויף דיר. . און יהוה דיין גאט וועט זיי איבערגעבן צו דיר, און וועט זיי פארטומלען א גרויס פארטומלעניש, ביז זיי וועלן פארטיליקט ווערן. . און ער וועט געבן זייערע מלכים אין דיין האנט, און וועסט אונטערברענגען זייער נאמען פון אונטערן הימל; קיינער וועט ניט באשטיין פאר דיר, ביז דו וועסט זיי פארטיליקן. . זייערע געשניצטע געטער זאלט איר פארברענען אין פייער; זאלסט ניט גלוסטן דאס זילבער און דאס גאלד אויף זיי, און צונעמען פאר זיך, כדי זאלסט ניט געשטרויכלט ווערן דורך דעם; ווארום אן אומווערדיקייט ביי יהוה דיין גאט איז דאס. . און זאלסט ניט אריינברענגען אן אומווערדיקייט אין דיין הויז, און ווערן חרם אזוי ווי דאס; מיאוסן זאלסטו זיך מיאוסן מיט דעם, און פאראומווערדיקן זאלסטו עס פאראומווערדיקן, ווארום חרם איז דאס.

. אלדאס געבאט וואס איך געביט דיר היינט, זאלט איר היטן צו טאן, כדי איר זאלט לעבן, און זיך מערן, און קומען און ארבן דאס לאנד וואס גאט האט צוגעשווארן אייערע עלטערן. . און זאלסט געדענקען דעם גאנצן וועג וואס יהוה דיין גאט האט דיך געפירט זינט פערציק יאר דורכן מדבר, כדי דיך צו פייניקן, דיך צו פרווון, צו וויסן וואס ביי דיר אין הארצן, אויב דו וועסט היטן זיינע געבאט אדער ניט. . און ער האט דיך געפייניקט, און דיך אויסגעהונגערט, און דיך געשפייזט מיט מן, וואס ניט דו האסט דערפון געוווסט, ניט דיינע עלטערן האבן געוווסט; כדי דיך צו לאזן וויסן אז ניט אויף ברויט אליין לעבט דער מענטש, נאר אויף אלץ וואס קומט ארויס פון גאטס מויל לעבט דער מענטש. . דיין קלייד איז ניט אפגעטראגן געווארן אויף דיר, און דיין פוס איז ניט אויפגעלאפן, דורך די פערציק יאר. . דרום זאלסטו וויסן אין דיין הארצן, אז אזוי ווי א מאן שטראפט זיין קינד, שטראפט דיך יהוה דיין גאט. . און זאלסט היטן די געבאט פון יהוה דיין גאט, צו גיין אין זיינע וועגן, און מורא צו האבן פאר אים. . ווארום יהוה דיין גאט ברענגט דיך אין א גוטן לאנד, א לאנד פון בעכן וואסער, קוואלן, און טיפענישן, וואס גייען ארויס אויף בארג און טאל; . א לאנד פון ווייץ, און גערשט, און וויינשטאקן, און פייגן, און מילגרוימען; א לאנד פון איילבערטן און האניק; . א לאנד וואס ניט אין ארימקייט וועסטו דרינען עסן ברויט, וואס דיר וועט גארנישט פעלן דרינען; א לאנד וואס אירע שטיינער זיינען אייזן, און פון אירע בערג וועסטו האקן קופער. . און וועסט עסן און וועסט זאט זיין, און וועסט לויבן יהוה דיין גאט, פאר דעם גוטן לאנד וואס ער האט דיר געגעבן. . היט דיך, זאלסט ניט פארגעסן אן יהוה דיין גאט, ניט צו היטן זיינע געבאט און זיינע געזעצן און זיינע חוקים וואס איך באפעל דיר היינט. . טאמער, אז דו וועסט עסן און וועסט זאט זיין, און וועסט בויען שיינע הייזער, און באוווינען; . און דיינע רינדער און דיינע שאף וועלן זיך מערן, און זילבער און גאלד וועט זיך ביי דיר מערן, און אלץ וואס דו האסט וועט זיך מערן; . וועט זיך דערהייבן דיין הארץ, און וועסט פארגעסן אן יהוה דיין גאט וואס האט דיך ארויסגעצויגן פון לאנד מצרים, פון דעם הויז פון קנעכטשאפט; . וואס האט דיך געפירט דורך דעם גרויסן און מוראדיקן מדבר, דורך פייערדיקע שלאנגען און שקארפיאנען, און א דארשטעניש וואס אן וואסער; וואס האט דיר ארויסגעצויגן וואסער פון קיזלשטיין; . וואס האט דיך געשפייזט אין דער מדבר מיט מן, וואס דיינע עלטערן האבן דערפון ניט געוווסט; כדי דיך צו פייניקן, און כדי דיך צו פרווון, דיך צו באגיטיקן אין דיין לעצט; . און וועסט זאגן אין דיין הארצן מיין כוח און די מאכט פון מיין האנט האט מיר פארשאפט דעם דאזיקן פארמעג; . זאלסטו געדענקען יהוה דיין גאט, ווארום ער איז דער וואס גיט דיר כוח אנצושאפן פארמעג, כדי מקיים צו זיין זיין בונד וואס ער האט געשווארן דיינע עלטערן, אזוי ווי היינטיקן טאג.
. און עס וועט זיין, אויב פארגעסן וועסטו פארגעסן אן יהוה דיין גאט, און וועסט גיין נאך פרעמדע געטער, און זיי דינען, און זיך בוקן צו זיי, ווארן איך אייך היינט, אז אונטערגיין וועט איר אונטערגיין. . אזוי ווי די פעלקער וואס גאט מאכט אונטערגיין פון פאר אייך, אזוי וועט איר אונטערגיין, דערפאר וואס איר האט ניט צוגעהערט צו דעם קול פון יהוה אייער גאט.

. הער, ישראל, דו גייסט היינט אריבער דעם ירדן צו קומען ארבן אומות גרעסערע און שטארקערע פון דיר, שטעט גרויסע און באפעסטיקטע ביז אין הימל, . א פאלק גרויס און הויך, זין פון די ענקים, וואס דו ווייסט און וואס דו האסט געהערט ווער קען באשטיין פאר די זין פון ענק? . זאלסטו וויסן זיין היינט אז יהוה דיין גאט, ער איז דער וואס גייט אריבער דיר פארויס, א פייער וואס פארצערט; ער וועט זיי פארטיליקן, און ער וועט זיי מאכן אונטערטעניק פאר דיר, און וועסט זיי פארטרייבן, און וועסט זיי גיך אונטערברענגען, אזוי ווי גאט האט דיר צוגעזאגט. . זאלסט ניט זאגן אין דיין הארצן, ווען יהוה דיין גאט וועט זיי ארויסשטויסן פון פאר דיר, אזוי צו זאגן פאר מיין גערעכטיקייט האט מיך גאט געבראכט צו ארבן דאס דאזיקע לאנד; ווען פאר דער שלעכטיקייט פון די דאזיקע פעלקער פארטרייבט זיי גאט פון פאר דיר. . ניט פאר דיין גערעכטיקייט, און פאר דער רעכטפארטיקייט פון דיין הארצן, קומסטו ארבן זייער לאנד, נייערט פאר דער שלעכטיקייט פון די דאזיקע פעלקער פארטרייבט זיי יהוה דיין גאט פון פאר דיר; און כדי מקיים צו זיין דעם צוזאג וואס גאט האט געשווארן צו דיינע עלטערן, צו אברהמען, צו יצחקן, און צו יעקבן. . און זאלסט וויסן זיין, אז ניט פאר דיין גערעכטיקייט גיט דיר יהוה דיין גאט דאס דאזיקע גוטע לאנד, עס צו ארבן; ווארום א הארטנעקיק פאלק ביסטו.
. געדענק, זאלסט ניט פארגעסן, ווי דו האסט דערצערנט יהוה דיין גאט אין דער מדבר; פון דעם טאג אן וואס דו ביסט ארויסגעגאנגען פון לאנד מצרים, ביז אייער קומען צו דעם דאזיקן ארט, זייט איר ווידערשפעניקער געווען אקעגן גאט. . אויך אין חורב האט איר דערצערנט גאט, און גאט איז געווארן אויפגעבראכט אויף אייך, אייך צו פארטיליקן. . אז איך בין ארויפגעגאנגען אויפן בארג צו נעמען די שטיינערנע לוחות, די לוחות פון דעם בונד וואס גאט האט מיט אייך געשלאסן, בין איך געבליבן אויפן בארג פערציק טעג און פערציק נעכט; קיין ברויט האב איך ניט געגעסן, און קיין וואסער האב איך ניט געטרונקען. . און גאט האט מיר געגעבן די צוויי שטיינערנע לוחות געשריבן מיט גאטס פינגער, און אויף זיי איז געווען אזוי ווי אלע ווערטער וואס גאט האט מיט אייך גערעדט אויפן בארג פון מיטן פייער אין טאג פון דער איינזאמלונג. . און עס איז געווען צום סוף פון פערציק טעג און פערציק נעכט, האט מיר גאט געגעבן די צוויי שטיינערנע לוחות, די לוחות פון בונד. . און גאט האט צו מיר געזאגט שטיי אויף, נידער אראפ אויף גיך פון דאנען, ווארום פארדארבן געווארן איז דיין פאלק וואס דו האסט ארויסגעצויגן פון מצרים; זיי האבן זיך גיך אפגעקערט פון דעם וועג וואס איך האב זיי באפוילן; זיי האבן זיך געמאכט א געגאסענעם געץ. . און גאט האט צו מיר געזאגט, אזוי צו זאגן איך האב געזען דאס דאזיקע פאלק, ערשט א הארטנעקיק פאלק איז עס. . לאז אפ פון מיר, און איך וועל זיי פארטיליקן, און וועל אפמעקן זייער נאמען פון אונטערן הימל, און איך וועל דיך מאכן פאר א פאלק שטארקער און גרעסער פון אים. . האב איך זיך אומגעקערט און האב אראפגענידערט פון בארג, און דער בארג האט געברענט אין פייער; און די צוויי לוחות פון בונד זיינען געווען אויף מיינע ביידע הענט. . און איך האב געזען, ערשט איר האט געזינדיקט צו יהוה אייער גאט; איר האט אייך געמאכט א געגאסן קאלב; איר האט זיך גיך אפגעקערט פון דעם וועג וואס גאט האט אייך באפוילן. . האב איך אנגענומען די צוויי לוחות, און האב זיי אראפגעווארפן פון מיינע ביידע הענט, און האב זיי צעבראכן פאר אייערע אויגן. . און איך האב מיך אנידערגעווארפן פאר גאט, אזוי ווי דאס ערשטע מאל, פערציק טעג און פערציק נעכט; קיין ברויט האב איך ניט געגעסן, און קיין וואסער האב איך ניט געטרונקען; איבער אל אייער זינד וואס איר האט געזינדיקט, צו טאן וואס איז שלעכט אין די אויגן פון גאט, אים צו דערצערענען; . ווארום איך האב זיך געשראקן פאר דעם כעס און דעם גרימצארן וואס גאט האט אויף אייך געצערנט, אייך צו פארטיליקן. און גאט האט אויך דאס מאל צוגעהערט צו מיר. . אויך אויף אהרנען איז גאט זייער אויפגעבראכט געווארן, אים צו פארטיליקן, און איך האב מתפלל געווען אויך פאר אהרנען אין יענער שעה. . און אייער זינד, דאס קאלב וואס איר האט געמאכט, האב איך גענומען, און האב עס פארברענט אין פייער, און האב עס צעשטויסן, גוט צעמאלן, ביז וואנען עס איז געווען דין ווי שטויב; און איך האב אריינגעווארפן זיין שטויב אין דעם באך וואס נידערט אראפ פון בארג. – . אויך אין תבערה, און אין מסה, און אין קברות־התאוה, האט איר דערצערנט גאט. . און אז גאט האט אייך געשיקט פון קדש־ברנע, אזוי צו זאגן גייט ארויף און ארבט דאס לאנד וואס איך האב אייך געגעבן, האט איר ווידערשפעניקט דעם מויל פון יהוה אייער גאט, און איר האט אים ניט געגלויבט, און ניט צוגעהערט צו זיין קול. . ווידערשפעניקער זייט איר געווען אקעגן גאט פון דעם טאג וואס איך קען אייך. – . אזוי האב איך מיך אנידערגעווארפן פאר גאט די פערציק טעג און די פערציק נעכט וואס איך האב מיך אנדיערגעווארפן, ווארום גאט האט גערעדט אייך צו פארטיליקן. . און איך האב מתפלל געווען צו גאט, און האב געזאגט גאט דו האר, זאלסט ניט אומברענגען דיין פאלק און דיין ארב, וואס דו האסט אויסגעלייזט מיט דיין גרויסקייט, וואס דו האסט ארויסגעצויגן פון מצרים מיט א שטארקער האנט. . געדענק דיינע קנעכט, אברהם, יצחק, און יעקב; זאלסט זיך ניט אומקוקן אויף דער הארטקייט פון דעם דאזיקן פאלק, און אויף זיין שלעכטיקייט, און אויף זיין זינד; . כדי דאס לאנד וואס דו האסט אונדז ארויסגעצויגן פון דארטן, זאל ניט זאגן ווייל גאט איז ניט ביכולת זיי צו ברענגען אין דעם לאנד וואס ער האט זיי צוגעזאגט, און ווייל ער האט זיי פיינט, דרום האט ער זיי ארויסגעצויגן זיי צו טייטן אין דער מדבר. . און זיי זיינען דאך דיין פאלק און דיין ארב, וואס דו האסט ארויסגעצויגן מיט דיין גרויס שטארקייט און מיט דיין אויסגעשטרעקטן ארעם.

. אין יענער צייט האט גאט צו מיר געזאגט האק דיר אויס צוויי שטיינערנע לוחות אזוי ווי די ערשטע, און קום ארויף צו מיר אויפן בארג; און זאלסט דיר מאכן א הילצערנעם ארון. . און איך וועל אויפשרייבן אויף די לוחות די ווערטער וואס זיינען געווען אויף די ערשטע לוחות וואס דו האסט צעבראכן; און וועסט זיי אריינטאן אין דעם ארון. . האב איך געמאכט אן ארון פון שטים־האלץ; און איך האב אויסגעהאקט צוויי שטיינערנע לוחות אזוי ווי די ערשטע, און איך בין ארויפגעגאנגען אויפן בארג מיט די צוויי לוחות אין מיין האנט. . און ער האט אויפגעשריבן אויף די לוחות אזוי ווי דאס פריערדיקע געשריפטס די צען געבאט וואס גאט האט צו אייך גערעדט אויפן בארג פון מיטן פייער, אין טאג פון דער איינזאמלונג; און גאט האט זיי מיר געגעבן. . און איך האב זיך אומגעקערט און האב אראפגענידערט פון בארג, און איך האב אריינגעטאן די לוחות אין דעם ארון וואס איך האב געמאכט, און זיי זיינען דארטן געבליבן, אזוי ווי גאט האט מיר באפוילן. – . און די קינדער פון ישראל האבן געצויגן פון בארות־בני-יעקן קיין מוסרה. דארטן איז אהרן געשטארבן, און איז דארטן באגראבן געווארן; און זיין זון אלעזר איז געווארן כהן אויף זיין ארט. . פון דארטן האבן זיי געצויגן קיין גודגוד, און פון גודגוד קיין יטבה, א לאנד פון בעכן וואסער. – . אין יענער צייט האט גאט אפגעשיידט דעם שבט לוי צו טראגן דעם ארון פון גאטס בונד, צו שטיין פאר גאט, אין צו באדינען, און צו בענטשן אין זיין נאמען, ביז אויף היינטיקן טאג. . דרום האט דער לוי ניט געקריגן קיין חלק און קיין נחלה מיט זיינע ברידער; גאט איז זיין נחלה, אזוי ווי יהוה דיין גאט האט אים צוגעזאגט. – . און איך בין געבליבן אויפן בארג אזוי ווי די פריערדיקע טעג, פערציק טעג און פערציק נעכט, און גאט האט אויך דאס מאל צוגעהערט צו מיר; גאט האט ניט געוואלט דיך אומברענגען. . און גאט האט צו מיר געזאגט שטיי אויף, גיי, צו ציען פארויס פארן פאלק, כדי זיי זאלן קומען און ארבן דאס לאנד וואס איך האב געשווארן זייערע עלטערן זיי צו געבן.
. און אצונד, ישראל, וואס פארלאנגט יהוה דיין גאט פון דיר? נאר בלויז מורא צו האבן פאר יהוה דיין גאט, צו גיין אין אלע זיינע וועגן, און אים ליב צו האבן, און צו דינען יהוה דיין גאט מיט דיין גאנצן הארצן, און מיט דיין גאנצער זעל; . צו היטן די געבאט פון גאט און זיינע געזעצן, וואס איך באפעל דיר היינט פון דיין טובה וועגן. . זע, צו יהוה דיין גאט געהערן די הימלען, און די הימלען פון די הימלען, און די ערד און אלץ וואס אויף איר. . נאר צו דיינע עלטערן האט גאט געגלוסט, זיי ליב צו האבן, און ער האט אויסדערוויילט זייער זאמען נאך זיי – אייך – פון אלע פעלקער, אזוי ווי היינטיקן טאג. . דרום זאלט איר באשניידן די פארהויט פון אייער הארצן, און אייער נאקן זאלט איר מער ניט הארט מאכן. . ווארום יהוה אייער גאט, ער איז דער גאט פון געטער, און דער האר פון הארן, דער גרויסער גאט, דער שטארקער, און דער פארכטיקער, וואס שוינט ניט קיין פנים, און נעמט ניט קיין שוחד. . ער טוט גערעכטיקייט דעם יתום און דער אלמנה, און האט ליב דעם פרעמדן, אים צו געבן ברויט און א קלייד. . און איר זאלט ליב האבן דעם פרעמדן, ווארום פרעמדע זייט איר געווען אין לאנד מצרים. . פאר יהוה דיין גאט זאלסטו מורא האבן, אים זאלסטו דינען, און אן אים זאלסטו זיך באהעפטן, און ביי זיין נאמען זאלסטו שווערן. . ער איז דיין לויב, און ער איז דיין גאט, וואס האט מיט דיר געטאן די דאזיקע גרויסע און פארכטיקע זאכן, וואס דיינע אויגן האבן געזען. . מיט זיבעציק נפשות האבן דיינע עלטערן גענידערט קיין מצרים, און אצונד האט יהוה דיין גאט דיך געמאכט אזוי ווי די שטערן פון הימל אין פילקייט.
. דרום זאלסטו ליב האבן יהוה דיין גאט, און היטן זיין היטונג, און זיינע חוקים און זיינע געזעצן און זיינע געבאט, אלע טעג. . און איר דארפט וויסן היינט, אז ניט מיט אייערע קינדער רעד איך, וואס האבן ניט געקענט און וואס האבן ניט געזען די שטראף פון יהוה אייער גאט, זיין גרויסקייט, און זיין שטארקע האנט, און זיין אויסגעשטרעקטן ארעם, . און זיינע צייכנס, און זיינע טוונגען וואס ער האט געטאן אין מצרים צו פרעה דעם מלך פון מצרים, און צו זיין גאנצן לאנד; . און וואס ער האט געטאן צו דעם חיל פון מצרים, צו זיינע פערד און צו זיינע רייטוועגן, וואס ער האט געמאכט פלייצן איבער זיי די וואסערן פון ים־סוף, ווען זיי האבן אייך נאכגעיאגט, און גאט האט זיי אונטערגעבראכט ביז אויף היינטיקן טאג; . און וואס ער האט געטאן מיט אייך אין מדבר, ביז איר זייט געקומען צו דעם דאזיקן ארט; . און וואס ער האט געטאן צו דתן און צו אבירם די זין פון אליאב דעם זון פון ראובן, וואס די ערד האט אויפגעמאכט איר מויל, און האט זיי איינגעשלונגען אין מיטן פון גאנץ ישראל, מיט זייערע הויזגעזינטן און זייערע געצעלטן, און דעם גאנצן באשטאנד וואס הינטער זיי; . נייערט אייערע אויגן האבן געזען אלדי גרויסע טואונג פון גאט וואס ער האט געטאן. . דרום זאלט איר היטן אלדאס געבאט וואס איך געביט אייך היינט, כדי איר זאלט זיין שטארק, און קומען און ארבן דאס לאנד וואס איר גייט אריבער אהין, עס צו ארבן; . און כדי איר זאלט מאריך־ימים זיין אויף דער ערד וואס גאט האט געשווארן אייערע עלטערן צו געבן זיי און זייער זאמען – א לאנד וואס פליסט מיט מילך און האניק. . ווארום דאס לאנד וואס דו קומסט אהין, עס צו ארבן, איז ניט ווי דאס לאנד מצרים, וואס איר זייט פון דארטן ארויסגעגאנגען, וואס אז דו האסט פארזייט דיין זאמען, האסטו באוועסערט מיט דיין פוס, אזוי ווי א גארטן פון גרינס. . נייערט דאס לאנד וואס איר גייט אריבער אהין, עס צו ארבן, איז א לאנד פון בערג און טאלן; פון רעגן פון הימל טרינקט עס וואסער; . א לאנד וואס יהוה דיין גאט זארגט זיך אום דעם; תמיד זיינען די אויגן פון יהוה דיין גאט דערויף פון אנהייב יאר ביז סוף יאר.
. און עס וועט זיין, אויב צוהערן וועט איר צוהערן צו מיינע געבאט וואס איך געביט אייך היינט, ליב צו האבן יהוה אייער גאט, און אים צו דינען מיט אייער גאנצן הארצן, און מיט אייער גאנצער זעל, . וועל איך געבן דעם רעגן פון אייער לאנד אין זיין צייט, פרירעגן און שפעטרעגן, און וועסט איינזאמלען דיין תבואה, און דיין וויין, און דיין אייל. . און איך וועל געבן גראז אין דיין פעלד פאר דיין בהמה; און וועסט עסן און וועסט זאט זיין. . היט אייך, אייער הארץ זאל ניט איבערגערעדט ווערן, און איר וועט זיך אפקערן, און דינען פרעמדע געטער, און זיך בוקן צו זיי. . ווארום דער צארן פון גאט וועט גרימען אויף אייך, און ער וועט פארשפארן די הימלען, אז קיין רעגן זאל ניט זיין, און די ערד וועט ניט געבן איר פרוכט, און איר וועט גיך אונטערגיין פון דעם גוטן לאנד וואס גאט גיט אייך.
. און איר זאלט אריינטאן מיינע דאזיקע ווערטער אין אייער הארצן, און אין אייער זעל, און איר זאלט זיי אנבינדן פאר א צייכן אויף אייער האנט, און זיי זאלן זיין פאר א שטערנבאנד צווישן אייערע אויגן. . און איר זאלט זיי לערנען אייערע קינדער, רעדנדיק דערפון ווען דו זיצסט אין דיין הויז, און ווען דו גייסט אין וועג, און ווען דו לייגסט זיך, און ווען דו שטייסט אויף. . און זאלסט זיי אויפשרייבן אויף די ביישטידלעך פון דיין הויז, און אויף דיינע טויערן; . כדי אייערע טעג און די טעג פון אייערע קינדער זאלן זיך מערן אויף דער ערד וואס גאט האט געשווארן אייערע עלטערן זיי צו געבן, אזוי ווי די טעג פון די הימלען איבער דער ערד.
. ווארום אויב היטן וועט איר היטן אלדאס דאזיקע געבאט וואס איך געביט אייך עס צו טאן, ליב צו האבן יהוה אייער גאט, צו גיין אין אלע זיינע וועגן, און זיך צו באהעפטן אן אים, . וועט גאט פארטרייבן אלע די דאזיקע פעלקער פון פאר אייך, און איר וועט ארבן פעלקער גרעסערע און שטארקערע פון אייך. . איטלעכער ארט וואס אייער פוסטריט וועט דערויף טרעטן, וועט געהערן צו אייך, פון דעם מדבר און דעם לבנון, פון דעם טייך, דעם טייך פרת, און ביזן הינטערשטן ים, וועט זיין אייער געמארק. . קיינער וועט ניט באשטיין פאר אייך; יהוה אייער גאט וועט געבן אייער שרעק און אייער מורא אויף אלדעם לאנד וואס איר וועט טרעטן דערויף, אזוי ווי ער האט אייך צוגעזאגט.
ראה
. זע, איך לייג פאר אייך היינט א ברכה און א קללה; . די ברכה, אויב איר וועט צוהערן צו די געבאט פון יהוה אייער גאט, וואס איך געביט אייך היינט, . און די קללה, אויב איר וועט ניט צוהערן צו די געבאט פון יהוה אייער גאט, און איר וועט זיך אפקערן פון דעם וועג וואס איך באפעל אייך היינט, כדי צו גיין נאך פרעמדע געטער, וואס איר קענט ניט. . און עס וועט זיין, אז יהוה דיין גאט וועט דיך ברענגען אין דעם לאנד וואס דו קומסט אהין, עס צו ארבן, זאלסטו שטעלן די ברכה אויפן בארג גרזים, און די קללה אויפן בארג עיבל. . יא, זיי זיינען אויף יענער זייט ירדן הינטער דעם וועג צו זונאונטערגאנג צו, אין לאנד פון דעם כנעני וואס זיצט אין דעם פלוין, אקעגן גלגל, לעבן די אייכנביימער פון מורה. . ווארום איר גייט אריבער דעם ירדן צו קומען ארבן דאס לאנד וואס יהוה אייער גאט גיט אייך, און איר וועט עס ארבן, און זיך באזעצן דרינען; . זאלט איר היטן צו טאן אלע חוקים און געזעצן וואס איך לייג פאר אייך היינט.

. דאס זיינען די חוקים און די געזעצן וואס איר זאלט היטן צו טאן אין דעם לאנד וואס יהוה דער גאט פון דיינע עלטערן האט דיר געגעבן, עס צו ארבן, אלע טעג וואס איר לעבט אויף דער ערד. . אונטערברענגען זאלט איר אונטערברענגען אלע ערטער וואס די פעלקער וואס איר ירשעט זיי האבן דארטן געדינט זייערע געטער, אויף די הויכע בערג, און אויף די בערגלעך, און אונטער יעטוועדער צווייגהאפטיקן בוים. . און איר זאלט איינווארפן זייערע מזבכות, און צעברעכן זייערע זיילשטיינער, און זייערע געצנביימער זאלט איר פארברענען אין פייער, און זייערע געשניצטע געטער זאלט איר אפהאקן, און איר זאלט אונטערברענגען זייער נאמען פון יענעם ארט. . איר זאלט ניט טאן אזוי ווי זיי, צו יהוה אייער גאט. . נייערט צו דעם ארט וואס יהוה אייער גאט וועט אויסדערוויילן פון אלע אייערע שבטים צו טאן זיין נאמען דארטן – צו זיין רוונג זאלט איר אייך ווענדן, און אהין זאלט איר גיין. . און אהין זאלט איר ברענגען אייערע בראנדאפפער און אייערע שלאכטאפפער, און אייערע מעשרס, און די אפשיידונג פון אייער האנט, און אייערע נדרים, און אייערע פרייוויליקע גאבן, און די ערשטלינגען פון אייערע רינדער און אייערע שאף. . און איר זאלט דארטן עסן פאר יהוה אייער גאט, און זיך פרייען מיט דעם גאנצן אויפטו פון אייער האנט, איר און אייערע הויזגעזינטן, לויט ווי יהוה דיין גאט האט דיך געבענטשט. . איר זאלט ניט טאן אזוי ווי אלץ וואס מיר טוען דא היינט, איטלעכער אלץ וואס איז רעכטפארטיק אין זיינע אויגן; . ווארום איר זייט ביז אצונד ניט געקומען צו דער רו און צו דער ארבונג וואס יהוה דיין גאט גיט דיר. . אבער אז איר וועט אריבערגיין דעם ירדן, און איר וועט זיך באזעצן אין דעם לאנד וואס יהוה אייער גאט מאכט אייך ארבן, און ער וועט אייך בארוען פון אלע אייערע פיינט פון רונד ארום, און איר וועט זיצן אין זיכערקייט, . זאל זיין דער ארט וואס יהוה אייער גאט וועט אים אויסדערוויילן צו מאכן רוען זיין נאמען דארטן, אהין זאלט איר ברענגען אלץ וואס איך באפעל אייך אייערע בראנדאפפער און אייערע שלאכטאפפער, אייערע מעשרס, און די אפשיידונג פון אייער האנט, און אלע אייערע געקליבענע נדרים וואס איר וועט מנדר זיין צו גאט. . און איר זאלט זיך פרייען פאר יהוה אייער גאט, איר, און אייערע זין און אייערע טעכטער, און אייערע קנעכט און אייערע דינסטן, און דער לוי וואס אין אייערע טויערן; ווארום ער האט ניט קיין חלק און קיין נחלה ביי אייך. . היט דיך, זאלסט ניט אויפברענגען דיינע בראנדאפפער אין איטלעכן ארט וואס דו וועסט זען; . נייערט אין דעם ארט וואס גאט וועט אויסדערוויילן אין איינעם פון דיינע שבטים, דארטן זאלסטו אויפברענגען דיינע בראנדאפפער, און דארטן זאלסטו טאן אלץ וואס איך באפעל דיר.
. אבער מעגסט וויפיל דיין הארץ געלוסט שלאכטן און עסן פלייש אין אלע דיינע טויערן, ווי נאך דער מזל־ברכה פון יהוה דיין גאט וואס ער האט דיר געגעבן; דער אומריינער אזוי ווי דער ריינער מעג עס עסן, אזוי ווי א הירש און ווי א הינד. . נאר דאס בלוט זאלט איר ניט עסן; אויף דער ערד זאלסטו עס אויסגיסן אזוי ווי וואסער.
. טארסט ניט עסן אין דיינע טויערן דעם מעשר פון דיין תבואה און דיין וויין און דיין אייל, און די ערשטלינגען פון דיינע רינדער און דיינע שאף, און אלע נדרים וואס דו וועסט מנדר זיין, און דיינע פרייוויליקע גאבן, און די אפשיידונג פון דיין האנט; . נייערט פאר יהוה דיין גאט זאלסטו עס עסן, אין דעם ארט וואס יהוה דיין גאט וועט אים אויסדערוויילן, דו, און דיין זון און דיין טאכטער, און דיין קנעכט און דיין דינסט, און דער לוי וואס אין דיינע טויערן. און זאלסט זיך פרייען פאר יהוה דיין גאט מיט דעם גאנצן אויפטו פון דיין האנט. . היט דיך, זאלסט ניט פארלאזן דעם לוי, אלע טעג אויף דיין לאנד.
. אז יהוה דיין גאט וועט דערברייטערן דיין געמארק, אזוי ווי ער האט דיר צוגעזאגט, און וועסט זאגן «לאמיך עסן פלייש», ווייל דיין הארץ וועט געלוסטן צו עסן פלייש, מעגסטו עסן פלייש וויפיל דיין הארץ געלוסט. . אויב עס וועט זיין ווייט פון דיר דער ארט וואס יהוה דיין גאט וועט אויסדערוויילן צו טאן זיין נאמען דארטן, זאלסטו שלאכטן פון דיינע רינדער און פון דיינע שאף וואס גאט האט דיר געגעבן, אזוי ווי איך האב דיר באפוילן, און עסן אין דיינע טויערן וויפיל דיין הארץ געלוסט. . אבער ווי מע עסט א הירש און א הינד, אזוי זאלסטו עס עסן; דער אומריינער אין איינעם מיטן ריינעם מעג עס עסן. . נאר זיי פעסט ניט צו עסן דאס בלוט, ווארום דאס בלוט איז דאס לעבן, און טארסט ניט עסן דאס לעבן מיטן פלייש. . זאלסט עס ניט עסן; אויף דער ערד זאלסטו עס אויסגיסן אזוי ווי וואסער. . זאלסט עס ניט עסן, כדי עס זאל גוט זיין דיר און דיינע קינדער נאך דיר, אז דו וועסט טאן וואס איז רעכטפארטיק אין די אויגן פון גאט.
. נאר דיינע געהייליקטע זאכן וואס וועלן זיין ביי דיר, און דיינע נדרים, זאלסטו נעמען און גיין צו דעם ארט וואס גאט וועט אויסדערוויילן; . און זאלסט מאכן דיינע בראנדאפפער, דאס פלייש און דאס בלוט, אויף דעם מזבח פון יהוה דיין גאט; און דאס בלוט פון דיינע שלאכטאפפער זאל אויסגעגאסן ווערן אויף דעם מזבח פון גאט דיין האר, און דאס פלייש זאלסטו עסן. . היט און זאלסט געהארכן אלע די דאזיקע ווערטער וואס איך באפעל דיר, כדי עס זאל גוט זיין דיר און דיינע קינדער נאך דיר ביז אייביק, אז דו וועסט טאן וואס איז גוט און רעכטפארטיק אין די אויגן פון יהוה דיין גאט.
. אז יהוה דיין גאט וועט פארשניידן די פעלקער וואס דו קוסמט אהין, זיי צו פארטרייבן פון פאר דיר, און וועסט זיי ירשען, און זיך באזעצן אין זייער לאנד, . היט דיך, זאלסט ניט געשטרויכלט ווערן זיי נאכצוטאן, נאכדעם ווי זיי וועלן פארטיליקט ווערן פון פאר דיר, און זאלסט ניט נאכפרעגן נאך זייערע געטער, אזוי צו זאגן ווי פלעגן די דאדאזיקע פעלקער דינען זייערע געטער? טא לאמיך אויך אזוי טאן. . זאלסט ניט טאן אזוי צו יהוה דיין גאט; ווארום יעטוועדער אומווערדיקייט פון יהוה, וואס ער האט פיינט, האבן זיי געטאן צו זייערע געטער; ווארום אפילו זייערע זין און זייערע טעכטער פארברענען זיי אין פייער צו זייערע געטער.

. אלדאס ווארט וואס איך באפעל אייך, דאס זאלט איר היטן צו טאן; זאלסט ניט צולייגן דערצו, און זאלסט ניט מינערן דערפון.
. אז צווישן דיר וועט אויפשטיין א נביא, אדער א חלומער פון חלומות, און ער וועט דיר געבן א צייכן אדער א ווונדער – . און דער צייכן און דאס ווונדער וואס ער האט דיר פארויסגעזאגט, וועט אנקומען – אזוי צו זאגן לאמיר גיין נאך פרעמדע געטער – וואס דו קענסט ניט – און לאמיר זיי דינען; . זאלסטו ניט צוהערן צו די ווערטער פון יענעם נביא, אדער יענעם חלומער פון חלומות, ווארום דאס פרוווט אייך יהוה אייער גאט, כדי צו וויסן אויב איר האט ליב יהוה אייער גאט מיט אייער גאנצן הארצן און מיט אייער גאנצער זעל. . נאך יהוה אייער גאט זאלט איר גיין, און פאר אים זאלט איר מורא האבן, און זיינע געבאט זאלט איר היטן, און צו זיין קול זאלט איר צוהערן, און אים זאלט איר דינען, און אן אים זאלט איר זיך באהעפטן. . און יענער נביא אדער יענער חלומער פון חלומות זאל געטייט ווערן, ווייל ער האט גערעדט אפקערונג קעגן יהוה אייער גאט, וואס האט אייך ארויסגעצויגן פון לאנד מצרים, און וואס האט דיך אויסגעלייזט פון דעם הויז פון קנעכטשאפט – כדי דיך אראפצופירן פון דעם וועג וואס יהוה דיין גאט האט דיר באפוילן צו גיין אין אים. און זאלסט אויסראמען דאס בייז פון צווישן דיר.
. אז דיין ברודער, דער זון פון דיין מוטער, אדער דיין זון, אדער דיין טאכטער, אדער די ווייב פון דיין בוזעם, אדער דיין חבר, וואס איז אזוי ווי דיין אייגן זעל, וועט דיך אנרעדן אין פארבארגעניש, אזוי צו זאגן לאמיר גיין און דינען פרעמדע געטער – וואס ניט דו האסט געקענט, ניט דיינע עלטערן; . פון די געטער פון די פעלקער וואס ארום אייך, פון די וואס זיינען נאנט צו דיר, אדער פון די וואס זיינען ווייט פון דיר, פון עק ערד ביז עק ערד – . זאלסטו ניט איינוויליקן צו אים, און ניט צוהערן צו אים, און דיין אויג זאל אים ניט שוינען, און זאלסט זיך ניט דערבארימען, און אים ניט פארדעקן. . נייערט הרגען זאלסטו אים הרגען; דיין האנט זאל זיין אויף אים די ערשטע אים צו טייטן, און דערנאך די האנט פון גאנצן פאלק. . און זאלסט אים פארווארפן מיט שטיינער, און ער זאל שטארבן, דערפאר וואס ער האט דיך געזוכט אראפצופירן פון יהוה דיין גאט, וואס האט דיך ארויסגעצויגן פון לאנד מצרים, פון דעם הויז פון קנעכטשאפט. . און גאנץ ישראל וועלן הערן און וועלן מורא האבן, און וועלן מער ניט טאן אזוי ווי די דאזיקע שלעכטע זאך צווישן דיר.
. אז דו וועסט הערן אין איינער פון דיינע שטעט וואס יהוה דיין גאט גיט דיר, צו וווינען דארטן, אזוי צו זאגן . עס זיינען ארויסגעטרעטן נידערטרעכטיקע לייט פון צווישן דיר, און האבן אראפגעפירט די באוווינער פון זייער שטאט, אזוי צו זאגן לאמיר גיין און דינען פרעמדע געטער – וואס איר קענט ניט; . און וועסט נאכזוכן און אויספארשן און גוט נאכפרעגן, ערשט די זאך איז אמת ריכטיק, די דאזיקע אומווערדיקייט איז געטאן געווארן צווישן דיר, . זאלסטו שלאגן דערשלאגן די באוווינער פון דער דאזיקער שטאט מיטן שארף פון שווערד; פארוויסט זי – אלע וואס אין איר, און אירע בהמות, מיטן שארף פון שווערד. . און איר גאנצן זאקרויב זאלסטו צונויפקלייבן אין מיטן פון איר מארק, און פארברענען אין פייער די שטאט מיט איר גאנצן זאקרויב, אין גאנצן צו יהוה דיין גאט, און זי זאל זיין אן אייביקער חורבה־הויפן; זי זאל מער ניט אפגעבויט ווערן. . און קיין שום זאך פון דעם כרם זאל זיך ניט אנקלעפן אין דיין האנט, כדי גאט זאל זיך אפקערן פון זיין גרימצארן, און דיר שענקען דערבארימונג, און זיך דערבארימען אויף דיר, און דיך מערן, אזוי ווי ער האט געשווארן צו דיינע עלטערן; . אז דו וועסט צוהערן צו דעם קול פון יהוה דיין גאט, צו היטן אלע זיינע געבאט וואס איך געביט דיר היינט, צו טאן וואס איז רעכטפארטיק אין די אויגן פון יהוה דיין גאט.

. קינדער זייט איר צו יהוה אייער גאט; איר זאלט אייך ניט איינשניידן, און ניט מאכן א פליך צווישן אייערע אויגן, נאך א טויטן. . ווארום א הייליק פאלק ביסטו ביי יהוה דיין גאט, און דיך האט גאט אויסדערוויילט אים צו זיין פאר אן אייגן פאלק, פון אלע פעלקער וואס אויפן געזיכט פון דער ערד.
. זאלסט ניט עסן קיין אומווערדיקייט. . דאס זיינען די בהמות וואס איר מעגט עסן אן אקס, א שעפס, און א ציג, . א הינד, און א הירש, און א דאמהירש, און א שטיינבאק, און א גאזעל, און א ווילדציג, און א בארגשעפס. . און איטלעכע בהמה וואס איז באקלויט מיט קלויען, און זיי זיינען ביי איר צעשפאלטן אויף צוויי קלויען, וואס איז מעלה־גרה צווישן בהמות, זי מעגט איר עסן. . אבער די דאזיקע טארט איר ניט עסן פון די וואס זיינען מעלה־גרה, און פון די וואס זיינען באקלויט מיט צעשפאלטענע קלויען דעם קעמל, און דעם האז, און דעם קיניגל, ווייל מעלה־גרה זיינען זיי, אבער מיט קלויען זיינען זיי ניט באקלויט; זיי זיינען אומריין פאר אייך. . און דעם חזיר, ווייל באקלויט מיט קלויען איז ער, אבער ניט מעלה־גרה; ער איז אומריין פאר אייך. פון זייער פלייש טארט איר ניט עסן, און אן זייער נבלה טארט איר זיך ניט אנרירן.
. די דאזיקע מעגט איר עסן פון אלץ וואס אין וואסער אלץ וואס האט פלוספעדערן און שופן מעגט איר עסן; . און אלץ וואס האט ניט פלוספעדערן און שופן טארט איר ניט עסן; דאס איז אומריין פאר אייך.
. יעטוועדער ריינעם עוף מעגט איר עסן. . און דאס זיינען די וואס איר טארט פון זיי ניט עסן דער אדלער, און דער ביינברעכער, און דער שווארצאדלער; . און די וויי, און דער פאלקפויגל, און דער האביך לויט זיינע מינים; . און יעטוועדער ראב לויט זיינע מינים; . און דער שטרויספויגל, און דער נאכטשפארבער, און דער ים־פויגל, און דער שפארבער לויט זיינע מינים; . די אייל, און די שטאקאייל, און דער אוהו; . און דער פעליקאן, און דער גייער, און דער פישפרעסער; . און דער שטארך, און דער בושל לויט זיינע מינים, און דער אויערהאן, און די פלעדערמויז. . און יעטוועדער געפליגלטע ווידמענונג איז אומריין פאר אייך; זיי טארן ניט געגעסן ווערן. . יעטוועדער ריינעם עוף מעגט איר עסן.
. איר זאלט ניט עסן קיין נבלה; דעם איינגעוואנדערטן וואס אין דיינע טויערן מעגסטו עס אוועקגעבן, ער זאל עס עסן; אדער פארקויפן צו א פרעמדן; ווארום א הייליק פאלק ביסטו ביי יהוה דיין גאט.
זאלסט ניט קאכן א ציקעלע אין זיין מוטערס מילך.
. מעשרן זאלסטו מעשרן דעם גאנצן איינטראג פון דיין זריעה, וואס קומט ארויס פון דיין פעלד יאריערלעך. . און זאלסט עסן פאר יהוה דיין גאט, אין דעם ארט וואס ער וועט אויסדערוויילן צו מאכן רוען זיין נאמען דארטן, דעם מעשר פון דיין תבואה, פון דיין וויין, און פון דיין אייל, און די ערשטלינגען פון דיינע רינדער און דיינע שאף, כדי זאלסט לערנען מורא צו האבן פאר יהוה דיין גאט אלע טעג. . און אויב דער וועג וועט זיין צו פיל פאר דיר, אויב דו וועסט עס ניט קענען אוועקטראגן, ווייל דער ארט וואס יהוה דיין גאט וועט אים אויסדערוויילן צו טאן זיין נאמען דארטן, וועט זיין צו ווייט פאר דיר, אז יהוה דיין גאט וועט דיך בענטשן, . זאלסטו עס מאכן צו געלט, און נעמען דאס געלט איינגעבונדן אין דיין האנט, און גיין צו דעם ארט וואס יהוה דיין גאט וועט אים אויסדערוויילן; . און זאלסט אויסגעבן דאס געלט אויף אלץ וואס דיין הארץ וועט געלוסטן, אויף רינדער און אויף שאף און אויף וויין און אויף געטראנק, און אויף אלץ וואס דיין הארץ פארלאנגט דיר; און זאלסט דארטן עסן פאר יהוה דיין גאט, און זיך פרייען, דו און דיין הויזגעזינט. . און דעם לוי וואס אין דיינע טויערן, אים זאלסטו ניט פארלאזן, ווארום ער האט ניט קיין חלק און קיין נחלה ביי דיר.
. צום סוף פון אלע דריי יאר – אין יענעם יאר זאלסטו ארויסטראגן דעם גאנצן מעשר פון דיין תבואה, און אוועקלייגן אין דיינע טויערן. . און עס זאל קומען דער לוי, ווייל ער האט ניט קיין חלק און קיין נחלה ביי דיר, און דער פרעמדער, און דער יתום, און די אלמנה, וואס אין דיינע טויערן, און זיי זאלן עסן און זאט זיין, כדי יהוה דיין גאט זאל דיך בענטשן אין יעטוועדער טואונג פון דיין האנט וואס דו וועסט טאן.
. צום סוף פון אלע זיבן יאר זאלסטו מאכן שמיטה. . און דאס איז דער דין פון שמיטה יעטוועדער בעל־חוב זאל אפלאזן וואס ער האט געליען זיין חבר; ער זאל ניט מאנען פון זיין חבר און זיין ברודער, ווען מע האט אויסגערופן שמיטה צו גאט. . פון דעם פרעמדן מעגסטו מאנען, אבער פון וואס דיר קומט ביי דיין חבר זאלסטו אפלאזן דיין האנט. . פון דעסטוועגן וועט ניט זיין ביי דיר אן אביון, ווארום בענטשן וועט דיך גאט בענטשן אין דעם לאנד וואס יהוה דיין גאט גיט דיר פאר א נחלה, עס צו ארבן; . אויב נאר צוהערן וועסטו צוהערן צו דעם קול פון יהוה דיין גאט, צו היטן צו טאן אלדאס דאזיקע געבאט וואס איך געביט דיר היינט. . ווארום יהוה דיין גאט וועט דיך בענטשן אזוי ווי ער האט דיר צוגעזאגט, און וועסט אנטלייען צו פיל פעלקער, און דו אליין וועסט ניט לייען, און וועסט געוועלטיקן איבער פיל פעלקער, און איבער דיר וועט מען ניט געוועלטיקן.
. אז ביי דיר וועט זיין אן אביון, איינער פון דיינע ברידער, אין איינעם פון דיינע טויערן, אין דיין לאנד וואס יהוה דיין גאט גיט דיר, זאלסטו ניט הארט מאכן דיין הארץ, און ניט צודריקן דיין האנט פאר דיין ברודער דעם אביון. . נייערט עפענען זאלסטו אים עפענען דיין האנט, און אנטלייען זאלסטו אים אנטלייען גענוג פאר זיין באדערפעניש וואס ער באדארף. . היט דיך, עס זאל ניט זיין אין דיין הארצן א בייזער געדאנקען, אזוי צו זאגן דאס זיבעטע יאר, דאס יאר פון שמיטה, דערנענטערט זיך; און דיין אויג וועט זיין שלעכט צו דיין ברודער דעם אביון, און וועסט אים ניט געבן, און ער וועט רופן איבער דיר צו גאט, און אויף דיר וועט זיין א זינד. . געבן זאלסטו אים געבן, און דיין הארץ זאל ניט פארדריסן ווען דו גיסט אים, ווארום פון וועגן דער דאזיקער זאך וועט דיך יהוה דיין גאט בענטשן אין אלץ וואס דו טוסט, און אין אלץ צו וואס דיין האנט נעמט זיך. . ווארום עס וועט ניט אויסגיין אן אביון פון לאנד; דרום באפעל איך דיר, אזוי צו זאגן עפענען זאלסטו עפענען דיין האנט צו דיין ברודער, צו דיין ארעמאן און צו דיין אביון אין דיין לאנד.
. אז דיין ברודער, א ייד, אדער א יידישע פרוי, וועט זיך פארקויפן צו דיר, זאל ער דיר דינען זעקס יאר, און אויפן זיבעטן זאלסטו אים ארויסלאזן פריי פון דיר. . און אז דו לאזט אים ארויס פריי פון דיר, זאלסטו אים ניט ארויסלאזן מיט ליידיקן; . באשענקען זאלסטו אים באשענקען פון דיינע שאף, און פון דיין שייער, און פון דיין קעלטער; מיט וואס יהוה דיין גאט האט דיך געבענטשט, דערפון זאלסטו אים געבן. . און זאלסט געדענקען אז א קנעכט ביסטו געווען אין לאנד מצרים, און יהוה דיין גאט האט דיך אויסגעלייזט; דרום באפעל איך דיר היינט די דאזיקע זאך. . און עס וועט זיין, אז ער וועט זאגן צו דיר איך וויל ניט אוועקגיין פון דיר; ווייל ער האט ליב דיך און דיין הויזגעזינט, ווארום אים איז גוט ביי דיר, . זאלסטו נעמען אן אל, און דורכשטעכן זיין אויער ביז אין טיר, און ער זאל דיר זיין אן אייביקער קנעכט; און אויך צו דיין דינסט זאלסטו טאן אזוי. . עס זאל ניט שווער זיין אין דיינע אויגן, ווען דו לאזט אים ארויס פריי פון דיר, ווארום טאפל ווי פאר דעם לוין פון א לוינארבעטער האט ער דיר געדינט זעקס יאר; און יהוה דיין גאט וועט דיך בענטשן אין אלץ וואס דו וועסט טאן.
. יעטוועדער ערשטלינג א זכר וואס וועט געבארן ווערן צווישן דיינע רינדער און צווישן דיינע שאף, זאלסטו הייליקן צו יהוה דיין גאט; זאלסט ניט ארבעטן מיט דעם בכור פון דיינע אקסן, און ניט שערן דעם בכור פון דיינע שאף. . פאר יהוה דיין גאט זאלסטו אים עסן יאר אין יאר, אין דעם ארט וואס גאט וועט אויסדערוויילן, דו און דיין הויזגעזינט. . און אויב ער וועט זיין מיט א מום, א הינקעדיקער, אדער א בלינדער – מיט וואסער עס איז בייזן מום, זאלסטו אים ניט שלאכטן צו יהוה דיין גאט. . אין דיינע טויערן זאלסטו אים עסן, דער אומריינער אין איינעם מיט דעם ריינעם, אזוי ווי א הירש און ווי א הינד. . נאר זיין בלוט זאלסטו ניט עסן; אויף דער ערד זאלסטו עס אויסגיסן אזוי ווי וואסער.

. היט אף דעם חודש אביב, און זאלסט מאכן דעם קרבן־פסח צו יהוה דיין גאט, ווארום אין חודש אביב האט דיך יהוה דיין גאט ארויסגעצויגן פון לאנד מצרים, ביי נאכט. . און זאלסט שלאכטן דעם קרבן־פסח צו יהוה דיין גאט, פון שאף אדער פון רינדער, אין דעם ארט וואס גאט וועט אויסדערוויילן צו מאכן רוען זיין נאמען דארטן. . זאלסט ניט עסן דערביי חמץ; זיבן טעג זאלסטו עסן דערביי מצות, ברויט פון נויט, ווארום אין געאייל ביסטו ארויסגעגאנגען פון לאנד מצרים; כדי זאלסט געדענקען דעם טאג פון דיין ארויסגיין פון לאנד מצרים, אלע טעג פון דיין לעבן. . און עס זאל ניט געזען ווערן ביי דיר זויערטייג אין דיין גאנצן גבול זיבן טעג; און עס זאל ניט איבערנעכטיקן ביז אין דער פרי פון דעם פלייש וואס דו וועסט שלאכטן אין אוונט פון ערשטן טאג. . טארסט ניט שלאכטן דעם קרבן־פסח אין איינעם פון דיינע טויערן וואס יהוה דיין גאט גיט דיר. . נייערט אין דעם ארט וואס יהוה דיין גאט וועט אויסדערוויילן אויף צו מאכן רוען זיין נאמען, דארטן זאלסטו שלאכטן דעם קרבן־פסח, אין אוונט ווי די זון גייט אונטער, אין דער צייט פון דיין ארויסגיין פון מצרים. . און זאלסט אים בראטן און עסן אין דעם ארט וואס יהוה דיין גאט וועט אים אויסדערוויילן; און אין דער פרי זאלסטו זיך אומקערן, און גיין צו דיינע געצעלטן. . זעקס טעג זאלסטו עסן מצות, און אויפן זיבעטן טאג זאל זיין א הייליקע איינזאמלונג צו יהוה דיין גאט; זאלסט ניט טאן קיין ארבעט.
. זיבן וואכן זאלסטו דיר ציילן; פון ווען מע לאזט אראפ א שניידמעסער אויף דער תבואה זאלסטו אנהייבן ציילן זיבן וואכן. . און זאלסט מאכן דעם יום־טוב פון שבועות צו יהוה דיין גאט, ווי נאך דער פרייער גאב פון דיין האנט, וואס דו וועסט געבן, לויט ווי יהוה דיין גאט וועט דיך בענטשן. . און זאלסט זיך פרייען פאר יהוה דיין גאט, דו, און דיין זון און דיין טאכטער, און דיין קנעכט און דיין דינסט, און דער לוי וואס אין דיינע טויערן, און דער פרעמדער, און דער יתום, און די אלמנה, וואס צווישן דיר – אין דעם ארט וואס יהוה דיין גאט וועט אויסדערוויילן צו מאכן רוען זיין נאמען דארטן. . און זאלסט געדענקען אז א קנעכט ביסטו געווען אין מצרים, און זאלסט אפהיטן און טאן די דאזיקע געזעצן.
. דעם יום־טוב פון סוכות זאלסטו דיר מאכן זיבן טעג, ווען דו זאמלסט איין פון דיין שייער און פון דיין קעלטער. . און זאלסט זיך פרייען אין דיין יום־טוב, דו, און דיין זון און דיין טאכטער, און דיין קנעכט און דיין דינסט, און דער לוי, און דער פרעמדער, און דער יתום, און די אלמנה, וואס אין דיינע טויערן. . זיבן טעג זאלסטו האלטן יום־טוב צו יהוה דיין גאט אין דעם ארט וואס גאט וועט אויסדערוויילן; ווארום יהוה דיין גאט וועט דיך בענטשן אין דיין גאנצן איינקום, און אין יעטוועדער טואונג פון דיינע הענט, און וועסט זיין לויטער פריילעך.
. דריי מאל אין יאר זאלן אלע דיינע מאנספארשוינען זיך ווייזן פאר יהוה דיין גאט, אין דעם ארט וואס ער וועט אויסדערוויילן אין דעם יום־טוב פון מצות, און אין דעם יום־טוב פון שבועות, און אין דעם יום־טוב פון סוכות; און מע זאל זיך ניט ווייזן פאר גאט מיט ליידיקן; . איטלעכער לויט דער גאב פון זיין האנט, ווי נאך דער מזל־ברכה פון יהוה דיין גאט, וואס ער האט דיר געגעבן.
שופטים
. ריכטער און אויפזעער זאלסטו דיר מאכן אין אלע דיינע טויערן, וואס יהוה דיין גאט גיט דיר, לויט דיינע שבטים; און זיי זאלן משפטן דאס פאלק מיט א גערעכטן משפט. . זאלסט ניט פארדרייען א משפט; זאלסט ניט דערקענען קיין פנים, און ניט נעמען שוחד, ווארום שוחד מאכט בלינד די אויגן פון קלוגע, און פארקרימט די ווערטער פון גערעכטע. . נאך גערעכטיקייט, נאך גערעכטיקייט זאלסטו זיך יאגן, כדי זאלסט לעבן און ארבן דאס לאנד וואס יהוה דיין גאט גיט דיר.
. זאלסט דיר ניט פלאנצן א געצנבוים פון א שום האלץ לעבן דעם מזבח פון יהוה דיין גאט, וואס דו וועסט דיר מאכן. . און זאלסט דיר ניט אויפשטעלן א זיילשטיין, וואס יהוה דיין גאט האט פיינט.

. זאלסט ניט שלאכטן צו יהוה דיין גאט אן אקס אדער א שעפס וואס אין אים איז דא א מום, עפעס א שלעכטע זאך; ווארום אן אומווערדיקייט ביי יהוה דיין גאט איז דאס.
. אז עס וועט געפונען ווערן צווישן דיר, אין איינעם פון דיינע טויערן וואס יהוה דיין גאט גיט דיר, א מאן אדער א פרוי וואס וועט טאן וואס איז שלעכט אין די אויגן פון יהוה דיין גאט, איבערצוטרעטן זיין בונד; . און ער וועט גיין און דינען פרעמדע געטער, און זיך בוקן צו זיי, אדער צו דער זון, אדער צו דער לבנה, אדער צו דעם גאנצן חיל פון הימל, וואס איך האב ניט געהייסן; . און עס וועט דיר דערציילט ווערן, און וועסט הערן, און וועסט גוט אויספארשן, ערשט די זאך איז אמת ריכטיק, די דאזיקע אומווערדיקייט איז געטאן געווארן אין ישראל, . זאלסטו ארויספירן יענעם מאן אדער יענע פרוי, וואס האבן געטאן די דאזיקע שלעכטע זאך, צו דיינע טויערן – דעם מאן אדער די פרוי – און זאלסט זיי פארווארפן מיט שטיינער, און זיי זאלן שטארבן. . לויט דעם מויל פון צוויי עדות אדער דריי עדות זאל געטייט ווערן דער וואס ווערט געטייט; ער זאל ניט געטייט ווערן לויט דעם מויל פון איין עדות. . די האנט פון די עדות זאל זיין אויף אים די ערשטע אים צו טייטן, און דערנאך די האנט פון גאנצן פאלק; און זאלסט אויסראמען דאס בייז פון צווישן דיר.
. אז א זאך וועט זיין פארהוילן פון דיר אין א משפט, צווישן בלוט און בלוט, צווישן א טענה און א טענה, אדער צווישן א שעדיקונג און א שעדיקונג, אין שטרייטזאכן אין דיינע טויערן, זאלסטו אויפשטיין און ארויפגיין צו דעם ארט וואס יהוה דיין גאט וועט אים אויסדערוויילן. . און זאלסט קומען צו די כהנים פון שבט לוי, און צו דעם ריכטער וואס וועט זיין אין יענע טעג, און זאלסט פרעגן, און זיי וועלן דיר זאגן דאס ווארט פון דעם משפט. . און זאלסט טאן לויט דעם ווארט וואס זיי וועלן דיר זאגן פון יענעם ארט וואס גאט וועט אויסדערוויילן; און זאלסט היטן צו טאן אזוי ווי אלץ וואס זיי וועלן דיך לערנען. . לויט דער לערנונג וואס זיי וועלן דיך לערנען, און לויט דעם משפט וואס זיי וועלן דיר זאגן, זאלסטו טאן; זאלסט זיך ניט אפקערן פון דעם ווארט וואס זיי וועלן דיר זאגן, רעכטס אדער לינקס. . און דער מאן וואס וועט טאן מיט מוטוויליקייט, ניט צו געהארכן דעם כהן וואס שטייט צו דינען דארטן יהוה דיין גאט, אדער דעם ריכטער, יענער מאן זאל שטארבן; און זאלסט אויסראמען דאס בייז פון ישראל. . און דאס גאנצע פאלק וועט הערן און וועט מורא האבן, און זיי וועלן מער ניט מוטווילקן.
. אז דו וועסט קומען אין דעם לאנד וואס יהוה דיין גאט גיט דיר, און וועסט עס ארבן, און וועסט זיך באזעצן דרינען, און וועסט זאגן איך וויל מאכן א מלך איבער מיר, אזוי ווי אלע פעלקער וואס ארום מיר, . מאכן זאלסטו מאכן א מלך איבער דיר דעם וואס יהוה דיין גאט וועט אים אויסדערוויילן; פון צווישן דיינע ברידער זאלסטו מאכן איבער דיר א מלך; טארסט ניט אויפזעצן איבער דיר א פרעמדן מאן, וואס איז ניט דיינער א ברודער. . אבער ער זאל זיך ניט מערן פערד, און ניט אומקערן דאס פאלק קיין מצרים, כדי צו מערן פערד; וואס גאט האט אייך אנגעזאגט איר זאלט זיך מער ניט אומקערן אויף דעם דאזיקן וועג. . און ער זאל זיך ניט מערן ווייבער כדי זיין הארץ זאל זיך ניט אפקערן; אויך זילבער און גאלד זאל ער זיך ניט מערן א סך. . און עס וועט זיין, אז ער זעצט זיך אויף דעם טראן פון זיין מלוכה, זאל ער זיך אויפשרייבן אן איבערחזרונג פון דער דאזיקער תורה אויף א בוך, פון דער וואס פאר די כהנים פון שבט לוי. . און דאס זאל זיין ביי אים, און ער זאל לייענען דערין אלע טעג פון זיין לעבן, כדי ער זאל לערנען מורא צו האבן פאר יהוה זיין גאט, צו היטן אלע ווערטער פון דער דאזיקער תורה, און די דאזיקע געזעצן, זיי צו טאן; . אז זיין הארץ זאל זיך ניט דערהייבן איבער זיינע ברידער, און ער זאל זיך ניט אפקערן פון די געבאט רעכטס אדער לינקס, כדי ער זאל מאריך־ימים זיין אויף זיין מלוכה, ער און זיינע קינדער, צווישן ישראל.

. די כהנים פון לוי, דער גאנצער שבט לוי, זאלן ניט האבן קיין חלק און קיין נחלה אין ישראל; די פייעראפפער פון גאט און זיין נחלה זאלן זיי עסן. . און זיי זאלן ניט האבן קיין נחלה צווישן זייערע ברידער; גאט איז זייער נחלה, אזוי ווי ער האט צו זיי גערעדט.
. און דאס זאל זיין דאס רעכט פון די כהנים, פון דעם פאלק, פון די וואס שלאכטן א שלאכטאפפער; סיי אן אקס, סיי א שעפס, זאל מען געבן דעם כהן די שולטער, און די קינבאקן, און דעם מאגן. . דאס ערשטע פון דיין תבואה, פון דיין וויין, און פון דיין אייל, און דאס ערשטע פון דער שערונג פון דיינע שאף, זאלסטו אים געבן. . ווארום אים האט יהוה דיין גאט אויסדערוויילט פון אלע דיינע שבטים, צו שטיין צו דינען אין נאמען פון גאט, ער און זיינע קינדער אלע טעג.
. און אז א לוי וויל קומען פון איינעם פון דיינע טויערן פון גאנץ ישראל, וואס ער וווינט דארטן, זאל ער קומען וויפיל זיין הארץ געלוסט, צו דעם ארט וואס גאט וועט אויסדערוויילן. . און ער זאל דינען אין נאמען פון יהוה זיין גאט אזוי ווי אלע זיינע ברידער די לויים וואס שטייען דארטן פאר גאט. . גלייכע חלקים זאלן זיי עסן, אחוץ וואס אים ווערט געגעבן לויט די פאטערהייזער.
. אז דו קומסט אין דעם לאנד וואס יהוה דיין גאט גיט דיר, זאלסטו זיך ניט אפלערנען צו טאן אזוי ווי די אומווערדיקייטן פון יענע פעלקער. . עס זאל זיך ניט געפינען ביי דיר איינער וואס מאכט דורכגיין זיין זון אדער זיין טאכטער דורכן פייער, א ווארזאגער פון ווארזאגענישן, א צייכנזעער, אדער א טרעפער, אדער א מכשף, . אדער א צויבערשפרעכער, אדער איינער וואס פרעגט ביי א גייסט אדער א רוח, אדער א פארשער ביי טויטע. . ווארום אן אומווערדיקייט ביי גאט איז יעטוועדער וואס טוט דאס, און פון וועגן די דאזיקע אומווערדיקייטן פארטרייבט זיי יהוה דיין גאט פון פאר דיר. . גאנץ זאלסטו זיין מיט יהוה דיין גאט. . ווארום די דאזיקע פעלקער וואס דו ירשעסט זיי, הערן זיך צו צו צייכנזעערס, און צו ווארזאגערס, אבער דו – ניט אזוי־וואס האט דיר געגעבן יהוה דיין גאט. . א נביא פון צווישן דיר, פון דיינע ברידער, אזא ווי איך, וועט דיר אויפשטעלן יהוה דיין גאט; צו אים זאלט איר זיך צוהערן. . גענוי אזוי ווי דו האסט פארלאנגט פון יהוה דיין גאט אין חורב, אין טאג פון דער איינזאמלונג, אזוי צו זאגן לאמיך ניט הערן ווידער דעם קול פון יהוה מיין גאט, לאמיך ניט זען מער דאס דאזיקע גרויסע פייער, כדי איך זאל ניט שטארבן. . און גאט האט געזאגט צו מיר גוט איז וואס זיי האבן גערעדט. . א נביא וועל איך זיי אויפשטעלן פון צווישן זייערע ברידער, אזא ווי דו, און איך וועל אריינגעבן מיינע ווערטער אין זיין מויל, און ער וועט רעדן צו זיי אלץ וואס איך וועל אים באפעלן. . און עס וועט זיין, דער מאן וואס וועט ניט צוהערן צו מיינע ווערטער וואס ער וועט רעדן אין מיין נאמען, וועל איך אויפמאנען פון אים. . אבער דער נביא וואס וועט מוטוויליקן צו רעדן אין מיין נאמען א ווארט וואס איך האב אים ניט באפוילן צו רעדן, אדער דער וואס וועט רעדן אין נאמען פון פרעמדע געטער, יענער נביא זאל שטארבן. . און אויב דו וועסט זאגן אין דיין הארצן ווי אזוי וועלן מיר דערקענען דאס ווארט וואס גאט האט עס ניט גערעדט? . אז דער נביא וועט רעדן אין נאמען פון גאט, און דאס ווארט וועט ניט געשען און ניט אנקומען, איז דאס א ווארט וואס גאט האט עס ניט גערעדט; מיט מוטוויליקייט האט עס דער נביא גערעדט; זאלסט זיך ניט שרעקן פאר אים.
. אז יהוה דיין גאט וועט פארשניידן די פעלקער וואס יהוה דיין גאט גיט דיר זייער לאנד, און וועסט זיי ירשען, און זיך באזעצן אין זייערע שטעט, און אין זייערע הייזער, . זאלסטו דיר אפשיידן דריי שטעט אין מיטן פון דיין לאנד וואס יהוה דיין גאט גיט דיר, עס צו ארבן. . זאלסט דיר אפמארקירן דעם וועג, און איינטיילן אין דרייען דאס געמארק פון דיין לאנד וואס יהוה דיין גאט וועט דיך מאכן ארבן, און עס זאל זיין אויף צו אנטלויפן אהין פאר איטלעכן טויטשלעגער. . און דאס איז דער פאל פון דעם טויטשלעגער וואס קען אהין אנטלויפן און בלייבן לעבן דער וואס וועט דערשלאגן זיין חבר אן א כיוון, און ער איז אים ניט געווען א שונא פון נעכטן־אייערנעכטן; . ווי אז איינער וועט קומען מיט זיין חבר אין וואלד האקן ביימער, און זיין האנט וועט זיך פארמעסטן מיט דער האק אפצוהאקן דעם בוים, און דער אייזן וועט אפשפרינגען פון שטיל, און וועט טרעפן זיין חבר, און ער וועט שטארבן; ער זאל אנטלויפן אין איינער פון די דאזיקע שטעט, און בלייבן לעבן; . כדי דער בלוטמאנער זאל ניט נאכיאגן דעם טויטשלעגער ווען זיין הארץ איז הייס, און אים כאפן, ווייל דער וועג איז א ווייטער, און אים דערשלאגן צום טויט, ווען אים קומט ניט טויטשטראף, ווייל ער איז אים ניט געווען א שונא פון נעכטן־אייערנעכטן. . דרום באפעל איך דיר, אזוי צו זאגן דריי שטעט זאלסטו דיר אפשיידן. . און אויב יהוה דיין גאט וועט דערברייטערן דיין געמארק, אזוי ווי ער האט געשווארן דיינע עלטערן, און וועט דיר געבן דאס גאנצע לאנד וואס ער האט צוגעזאגט דיינע עלטערן צו געבן – . אז דו וועסט היטן אלדאס דאזיקע געבאט וואס איך געביט דיר היינט עס צו טאן, ליב צו האבן יהוה דיין גאט, און צו גיין אין זיינע וועגן אלע טעג – זאלסטו דיר צולייגן נאך דריי שטעט צו די דאזיקע דריי; . כדי עס זאל ניט פארגאסן ווערן אומשולדיק בלוט אין דיין לאנד וואס יהוה דיין גאט גיט דיר פאר א נחלה, און עס זאל ניט זיין אויף דיר קיין בלוט.
. אבער אז א מאן וועט זיין א שונא זיין חבר, און ער וועט לויערן אויף אים, און וועט אויפשטיין אויף אים, און וועט אים שלאגן צום טויט, און ער וועט שטארבן; און ער וועט אנטלויפן אין איינער פון די דאזיקע שטעט, . זאלן שיקן די עלטסטע פון זיין שטאט, און אים נעמען פון דארטן, און אים איבערגעבן אין האנט פון דעם בלוטמאנער, און ער זאל שטארבן. . דיין אויג זאל זיך ניט דערבארימען אויף אים, און זאלסט אויסראמען אומשולדיק [פארגאסן] בלוט פון ישראל, כדי דיר זאל גוט זיין.
. זאלסט ניט פאררוקן דעם גרענעץ פון דיין חבר, וואס די פריערדיקע האבן אפגעגרענעצט, אין דיין נחלה וואס דו וועסט ירשען, אין דעם לאנד וואס יהוה דיין גאט גיט דיר, עס צו ארבן.
. עס זאל ניט אויפשטיין איין עדות קעגן א מאן וועגן א שום פארברעך אדער א שום פארזינדיקונג – אין א שום זינד וואס ער האט געזינדיקט; דורך דעם מויל פון צוויי עדות, אדער דורך דעם מויל פון דריי עדות, זאל א זאך באשטיין. . אז עס וועט אויפשטיין אן אומגערעכטער עדות אקעגן א מאן, צו זאגן אויף אים פארקערטע עדות, . זאלן די צוויי מענטשן וואס האבן דעם שטרייט, זיך שטעלן פאר גאט, פאר די כהנים און די ריכטער וואס וועלן זיין אין יענע טעג. . און אויב די ריכטער וועלן גוט אויספארשן, ערשט דער עדות איז א פאלשער עדות, ליגן האט ער געזאגט אויף זיין ברודער, . זאלט איר טאן צו אים, אזוי ווי ער האט געטראכט צו טאן צו זיין ברודער; און זאלסט אויסראמען דאס בייז פון צווישן דיר. . און די איבעריקע וועלן הערן און וועלן מורא האבן, און וועלן מער ניט טאן אזוי ווי די דאזיקע שלעכטע זאך צווישן דיר. . און דיין אויג זאל זיך ניט דערבארימען א נפש פאר א נפש, אן אויג פאר אן אויג, א צאן פאר א צאן, א האנט פאר א האנט, א פוס פאר א פוס.

. אז דו וועסט ארויסגיין אויף מלחמה אקעגן דיין פיינט, און וועסט זען פערד און רייטוועגן, פאלק מער פון דיר, זאלסטו ניט מורא האבן פאר זיי, ווארום יהוה דיין גאט איז מיט דיר, דער וואס האט דיך אויפגעבראכט פון לאנד מצרים. . און עס וועט זיין, ווי איר דערנענטערט זיך צו דער מלחמה, אזוי זאל גענענען דער כהן, און זאל רעדן צום פאלק, . און זאגן צו זיי הער, ישראל, איר גענענט היינט אויף מלחמה אקעגן אייערע פיינט, זאל ניט שלאף ווערן אייערע הארץ; איר זאלט ניט מורא האבן און ניט איילן און זיך ניט שרעקן פאר זיי; . ווארום יהוה אייער גאט איז דער וואס גייט מיט אייך, מלחמה צו האלטן פאר אייך אקעגן אייערע פיינט, אייך צו העלפן. . און די אויפזעער זאלן רעדן צום פאלק, אזוי צו זאגן איז ווער עמיצער דא וואס האט געבויט א ניי הויז, און האט עס ניט באנייט? זאל ער גיין און זיך אומקערן צו זיין היים, טאמער שטארבט ער אין מלחמה, און אן אנדער מאן וועט עס באנייען. . אדער איז ווער עמיצער דא וואס האט געפלאנצט א וויינגארטן, און האט אים ניט אנגעהויבן? זאל ער גיין און זיך אומקערן צו זיין היים, טאמער שטארבט ער אין מלחמה, און אן אנדער מאן וועט עס אנהייבן. . אדער איז ווער עמיצער דא וואס האט פארקנסט א ווייב, און האט זי ניט גענומען? זאל ער גיין און זיך אומקערן צו זיין היים, טאמער שטארבט ער אין מלחמה, און אן אנדער מאן וועט זי נעמען. . און די אויפזעער זאלן ווייטער רעדן צום פאלק, און זאגן איז ווער עמיצער דא וואס איז שרעקעדיק און ווייכהארציק? זאל ער גיין און זיך אומקערן צו זיין היים, כדי דאס הארץ פון זיינע ברידער זאל ניט צעגיין אזוי ווי זיין הארץ. . און עס וועט זיין, ווי די אויפזעער ענדיקן רעדן צום פאלק, אזוי זאלן זיי אויפזעצן חיל־פירער איבערן פאלק.
. אז דו וועסט גענענען צו א שטאט, צו האלטן מלחמה אויף איר, זאלסטו איר צורופן שלום. . און עס וועט זיין, אויב זי וועט דיר ענטפערן שלום, און וועט דיר עפענען, איז, דאס גאנצע פאלק, וואס געפינט זיך אין איר, זאל דיר ווערן צו צינז און דיר דינען. . אויב אבער זי וועט ניט איינגיין אויף שלום מיט דיר, און וועט מאכן מלחמה מיט דיר, זאלסטו לעגערן אויף איר; . און אז יהוה דיין גאט וועט זי געבן אין דיין האנט, זאלסטו טייטן אלע אירע מאנספארשוינען מיטן שארף פון שווערד. . נאר די ווייבער און די קליינע קינדער, און די בהמות, און אלץ וואס וועט זיין אין דער שטאט, איר גאנצן רויב, זאלסטו רויבן פאר דיר; און זאלסט עסן דעם רויב פון דיינע פיינט, וואס יהוה דיין גאט האט דיר געגעבן. . אזוי זאלסטו טאן צו אלע שטעט וואס זיינען זייער ווייט פון דיר, וואס זיי זיינען ניט פון די שטעט פון די היגע פעלקער. . אבער פון די שטעט פון די היגע אומות, וואס יהוה דיין גאט גיט דיר פאר א נחלה, זאלסטו ניט לאזן לעבן קיין אטעם. . נייערט פארוויסטן זאלסטו זיי פארוויסטן דעם חתי, און דעם אמורי, דעם כנעני, און דעם פרזי, דעם חוי, און דעם יבוסי, אזוי ווי יהוה דיין גאט האט דיר באפוילן; . כדי זיי זאלן אייך ניט לערנען צו טאן אזוי ווי אלע זייערע אומווערדיקייטן וואס זיי האבן געטאן צו זייערע געטער, און איר וועט זינדיקן צו יהוה אייער גאט.
. אז דו וועסט לעגערן אויף א שטאט פיל טעג צו האלטן מלחמה אויף איר, כדי זי איינצונעמען, זאלסטו ניט צעשטערן אירע ביימער דורך אויפהייבן דערויף א האק; ווייל עסן פון זיי מעגסטו, אבער זיי אפהאקן טארסטו ניט; ווארום איז דער בוים פון פעלד א מענטש, צו זיין אין באלעגערונג פון דיר? . בלויז א בוים וואס דו ווייסט, אז ער איז ניט א בוים צו עסן, אים מעגסטו צעשטערן און אפהאקן, און בויען באלאגערווערק ארום דער שטאט וואס האלט מיט דיר מלחמה, ביז איר נידערונג.

. אז א געהרגעטער וועט געפונען ווערן ליגנדיק אין פעלד, אין דעם לאנד וואס יהוה דיין גאט גיט דיר עס צו ארבן, און עס איז ניט באוווסט ווער עס האט אים דערשלאגן, . זאלן ארויסגיין דיינע עלטסטע און דיינע ריכטער, און זיי זאלן אפמעסטן ביז די שטעט וואס ארום דעם געהרגעטן. . און עס זאל זיין די שטאט וואס איז די נענטסטע צום געהרגעטן, זאלן די עלטסטע פון יענער שטאט נעמען א יונגע קו, וואס מיט איר איז נאך ניט געארבעט געווארן, וואס האט נאך ניט געצויגן א יאך. . און די עלטסטע פון יענער שטאט זאלן אראפנידערן די יונגע קו צו א הארטן טאל, וואס ווערט ניט באארבעט און ניט באזייט; און זיי זאלן אפהאקן דער יונגער קו דאס געניק דארטן אין טאל. . און די כהנים, די קינדער פון לוי, זאלן גענענען; ווארום זיי האט יהוה דיין גאט אויסדערוויילט אים צו טאן דינסט, און צו בענטשן אין נאמען פון גאט, און לויט זייער מויל זאל זיין ביי יעטוועדער שטרייט און יעטוועדער שעדיקונג. . און אלע עלטסטע פון יענער שטאט, די נענטסטע צום געהרגעטן, זאלן וואשן זייערע הענט איבער דער יונגער קו וואס מע האט איר אפגעהאקט דאס געניק אין טאל. . און זיי זאלן אויסרופן און זאגן אונדזערע הענט האבן ניט פארגאסן דאס דאזיקע בלוט, און אונדזערע אויגן האבן ניט געזען. . פארגיב דיין פאלק ישראל, וואס דו, גאט, האסט אויסגעלייזט, און לאז ניט אומשולדיק פארגאסן בלוט צווישן דיין פאלק ישראל, און זיי זאל פארגעבן ווערן דאס בלוט. . אזוי זאלסטו אויסראמען אומשולדיק [פארגאסן] בלוט פון צווישן דיר, אויב דו ווילסט טאן וואס איז רעכטפארטיק אין די אויגן פון גאט.
כי תצא
. אז דו וועסט ארויסגיין אין מלחמה אקעגן דיינע פיינט, און יהוה דיין גאט וועט זיי געבן אין דיין האנט, און וועסט פאנגען פון זיי געפאנגענע, . און וועסט זען צווישן די געפאנגענע א פרוי שיין אין געשטאלט, און וועסט זי גלוסטן, און וועסט זי דיר וועלן נעמען פאר א ווייב, . זאלסטו זי ברענגען אין דיין הויז, און זי זאל אפגאלן איר קאפ, און אפשניידן אירע נעגל; . און זי זאל אויסטאן פון זיך די קליידונג פון איר געפאנגענשאפט, און זיצן אין דיין הויז, און באוויינען איר פאטער און איר מוטער א חודש צייט, און דערנאך זאלסטו קומען צו איר, און זי באמאנען, און זי זאל דיר ווערן פאר א ווייב. . און עס וועט זיין, אויב זי וועט דיר ניט געפעלן, זאלסטו זי לאזן גיין וווהין זי וויל, אבער פארקויפן פאר געלט זאלסטו זי ניט פארקויפן; טארסט ניט באלעבאטעווען איבער איר; דערפאר וואס דו האסט זי געפייניקט.
. אז א מאן וועט האבן צוויי ווייבער, איינע א באליבטע און איינע א פארהאסטע, און זיי וועלן אים געבערן זין, אי די באליבטע אי די פארהאסטע, און דער זון דער בכור וועט זיין פון דער פארהאסטער, . איז, אין דעם טאג וואס ער גיט ירושה זיינע זין דאס וואס ער האט קען ער ניט מאכן פאר דעם בכור דעם זון פון דער באליבטער איבער דעם זון פון דער פארהאסטער, וואס איז דער בכור. . נייערט דעם בכור דעם זון פון דער פארהאסטער מוז ער אנדערקענען, אים צו געבן צוויי חלקים פון אלץ וואס ער פארמאגט; ווארום ער איז דער ערשטלינג פון זיין קראפט, צו אים געהערט דאס רעכט פון דער בכורה.
. אז א מאן וועט האבן א זון אן אפקערער און א ווידערשפעניקער, וואס הערט ניט צו דעם קול פון זיין פאטער, און צו דעם קול פון זיין מוטער, און זיי וועלן אים שטראפן, און ער וועט ניט צוהערן צו זיי, . זאל זיין פאטער און זיין מוטער אים אננעמען, און אים ארויספירן צו די עלטסטע פון זיין שטאט, און צו דעם טויער פון זיין ארט. . און זיי זאלן זאגן צו די עלטסטע פון זיין שטאט דער דאזיקער זון אונדזערער איז אן אפקערער און א ווידערשפעניקער, ער הערט ניט צו אונדזער קול; ער איז א פרעסער און א זויפער. . און אלע מענטשן פון זיין שטאט זאלן אים פארווארפן מיט שטיינער, און ער זאל שטארבן. און זאלסט אויסראמען דאס בייז פון צווישן דיר; און גאנץ ישראל וועלן הערן, און וועלן מורא האבן.
. און אז אויף א מאן וועט זיין א זינד פון טויטשטראף, און ער וועט געטייט ווערן, און וועסט אים אויפהענגען אויף א בוים, . זאלסטו ניט לאזן איבערנעכטיקן זיין טויטן לייב אויפן בוים; נאר באגראבן זאלסטו אים באגראבן אין דעם אייגענעם טאג; ווארום א שענדונג פון גאט איז א געהאנגענער; און זאלסט ניט פאראומרייניקן דיין לאנד, וואס יהוה דיין גאט גיט דיר פאר א נחלה.

. זאלסט ניט זען דיין ברודערס אקס אדער זיין שעפס פארבלאנדזשעטע, און זיך פארהוילן פון זיי; אומקערן זאלסטו זיי אומקערן צו דיין ברודער. . און אויב דיין ברודער איז ניט נאנט פון דיר, אדער דו קענסט אים ניט, זאלסטו עס ארייננעמען אין דיין הויז, און עס זאל זיין ביי דיר, ביז דיין ברודער פרעגט זיך נאך אויף דעם, און וועסט עס אים אומקערן. . און אזוי זאלסטו טאן מיט זיין אייזל, און אזוי זאלסטו טאן מיט זיין קלייד, און אזוי זאלסטו טאן מיט אלעם פארלארענעם פון דיין ברודער, וואס וועט פארלארן ווערן ביי אים, און דו וועסט עס געפינען; טארסט זיך ניט פארהוילן.
. זאלט ניט זען דיין ברודערס אייזל אדער זיין אקס געפאלן אין וועג, און זיך פארהוילן פון זיי; אויפשטעלן זאלסטו זיי אויפשטעלן אין איינעם מיט אים.
. אויף א פרוי זאל ניט זיין א בגד פון א מאנספארשוין, און א מאנספארשוין זאל ניט אנטאן א קלייד פון א פרוי; ווארום אן אומווערדיקייט ביי יהוה דיין גאט איז איטלעכער וואס טוט דאס.
. אז פאר דיר וועט זיך טרעפן אין וועג א נעסט פון א פויגל אויף ערגעץ א בוים, אדער אויף דער ערד, מיט פייגעלעך אדער אייער, און די מוטער זיצט אויף די פייגעלעך אדער אויף די אייער, זאלסטו ניט נעמען די מוטער אין איינעם מיט די קינדער. . אוועקלאזן זאלסטו אוועקלאזן די מוטער, און די קינדער זאלסטו נעמען צו דיר; כדי דיר זאל גוט זיין, און זאלסט מאריך־ימים זיין.
. אז דו וועסט בויען א ניי הויז, זאלסטו מאכן א געלענדער צו דיין דאך, כדי זאלסט ניט ברענגען בלוט אויף דיין הויז, אז עמיצער וועט אראפפאלן פון אים.
. זאלסט ניט פארזייען דיין וויינגארטן געמישט, כדי עס זאל ניט הייליק ווערן אי די שפע פון דעם זאמען וואס דו וועסט זייען, אי דער איינטראג פון דעם וויינגארטן.
. זאלסט ניט אקערן מיט אן אקס און אן אייזל אין איינעם.
. זאלסט ניט אנטאן שעטנז, וואל מיט פלאקס אין איינעם.
. פרענדז זאלסטו דיר מאכן אויף די פיר עקן פון דיין צודעק וואס דו דעקסט זיך דערמיט צו.
. אז א מאן וועט נעמען א ווייב, און וועט קומען צו איר, און וועט זי פיינט קריגן, . און ער וועט מאכן אויף איר א בלבול, און ארויסלאזן אויף איר א שם־רע, און זאגן איך האב גענומען די דאזיקע ווייב, און איך האב צו איר גענענט, און האב ביי איר ניט געפונען קיין בתולים; . זאל דער פאטער פון דער מיידל, און איר מוטער, נעמען און ארויסברענגען די בתולים פון דער מיידל צו די עלטסטע פון שטאט, אין טויער. . און דער פאטער פון דער מיידל זאל זאגן צו די עלטסטע איך האב געגעבן מיין טאכטער צו דעם דאזיקן מאן פאר א ווייב, און ער האט זי פיינט געקריגן; . און אט מאכט ער א בלבול, אזוי צו זאגן איך האב ניט געפונען ביי דיין טאכטער קיין בתולים; און דאס זיינען די בתולים פון מיין טאכטער. און זיי זאלן פאנאנדערשפרייטן די דעקע פאר די עלטסטע פון שטאט. . און די עלטסטע פון יענער שטאט זאלן נעמען דעם מאן און אים שטראפן. . און זיי זאלן אים קנסען הונדערט זילבערשטיק, און געבן דעם פאטער פון דער מיידל; ווייל ער האט ארויסגעלאזן א שם־רע אויף א יונגפרוי פון ישראל. און זי זאל אים בלייבן פאר א ווייב; ער קען זי ניט אוועקשיקן אלע זיינע טעג.
. אויב אבער די דאזיקע זאך איז אמת, עס זיינען ניט געפונען געווארן קיין בתולים ביי דער מיידל, . זאל מען ארויספירן די מיידל צום איינגאנג פון איר פאטערס הויז, און די מענטשן פון איר שטאט זאלן זי פארווארפן מיט שטיינער, און זי זאל שטארבן; ווייל זי האט געטאן א נבלה אין ישראל, מזנה צו זיין אין איר פאטערס הויז. און זאלסט אויסראמען דאס בייז פון צווישן דיר.
. אז א מאן וועט געפונען ווערן ליגנדיק מיט א פרוי אן אשת־איש, זאלן זיי ביידע שטארבן, אי דער מאן וואס איז געלעגן מיט דער פרוי, אי די פרוי. און זאלסט אויסראמען דאס בייז פון ישראל.
. אז א מיידל א יונגפרוי וועט זיין פארקנסט צו א מאן, און א מאן וועט זי טרעפן אין שטאט, און וועט ליגן מיט איר, . זאלט איר זיי ביידן ארויספירן צום טויער פון יענער שטאט, און איר זאלט זיי פארווארפן מיט שטיינער, און זיי זאלן שטארבן; די מיידל דערפאר וואס זי האט ניט געשריען אין שטאט, און דער מאן, דערפאר וואס ער האט געפייניקט זיין חברס ווייב. און זאלסט אויסראמען דאס בייז פון צווישן דיר.
. אויב אבער דער מאן וועט טרעפן די פארקנסטע מיידל אין פעלד, און דער מאן וועט זי אנכאפן, און וועט ליגן מיט איר, זאל בלויז שטארבן דער מאן וואס איז מיט איר געווען; . און דער מיידל זאלסטו קיין זאך ניט טאן; ניטא אויף דער מיידל קיין טויטזינד; ווארום אזוי ווי א מאן שטייט אויף קעגן זיין חבר, און דערהרגעט אים אויף טויט, אזוי איז די דאזיקע זאך. . ווארום אין פעלד האט ער זי געטראפן; די פארקנסטע מיידל האט געשריען, און ניט געווען ווער זאל איר העלפן.
. אז א מאן וועט טרעפן א מיידל, א יונגפרוי וואס איז ניט פארקנסט, און ער וועט זי אנכאפן, און וועט ליגן מיט איר, און זיי וועלן געפונען ווערן, . זאל דער מאן וואס איז געלעגן מיט איר, געבן דעם פאטער פון דער מיידל פופציק זילבערשטיק, און זי זאל אים ווערן פאר א ווייב, דערפאר וואס ער האט זי געפייניקט; ער קען זי ניט אוועקשיקן אלע זיינע טעג.
. קיינער זאל ניט נעמען זיין פאטערס ווייב, און ניט אנטפלעקן זיין פאטערס צודעק.
. א צעדריקטער אדער א פארשניטענער אין די שאנדגלידער זאל ניט קומען אין דער עדה פון גאט.
. א ממזר זאל ניט קומען אין דער עדה פון גאט; צו מאל דער צענטער דור פון אים זאל ניט קומען אין דער עדה פון גאט.
. אן עמוני און א מואבי זאל ניט קומען אין דער עדה פון גאט; צו מאל דער צענטער דור זאל ניט קומען פון זיי אין דער עדה פון גאט, ביז אייביק; . דערפאר וואס זיי זיינען אייך ניט אקעגנגעקומען מיט ברויט און מיט וואסער אונטערוועגנס, ווען איר זייט ארויסגעגאנגען פון מצרים, און וואס ער האט געדונגען אויף דיר בלעם דעם זון פון בעורן פון פתור אין ארם־נהרים, דיך צו שילטן; . נאר יהוה דיין גאט האט ניט געוואלט צוהערן צו בלעמען, און יהוה דיין גאט האט דיר פארקערט די קללה אין א ברכה; ווייל יהוה דיין גאט האט דיך ליב. . זאלסט ניט זוכן זייער פריד און זייער וווילזיין, אלע דיינע טעג אויף אייביק.
. זאלסט ניט פאראומווערדיקן אן אדומי, ווארום ער איז דיין ברודער; זאלסט ניט פאראומווערדיקן א מצרי, ווארום דו ביסט געווען א פרעמדער אין זיין לאנד. . די קינדער וואס ווערן געבארן פון זיי, דער דריטער דור, מעגן קומען פון זיי אין דער עדה פון גאט.
. אז דו וועסט ארויסגיין אין לאגער אקעגן דיינע פיינט, זאלסטו זיין אפגעהיט פון איטלעכער שלעכטער זאך. . אז צווישן דיר וועט זיין א מאן וואס וועט ניט זיין ריין, דורך א נאכטיקער סיבה, זאל ער ארויסגיין אויסן לאגער; ער טאר ניט אריינקומען אין לאגער. . און עס זאל זיין אקעגן אוונט זאל ער זיך באדן אין וואסער, און ווי די זון גייט אונטער, זאל ער אריינקומען אין לאגער.
. און אן ארט זאלסטו האבן אויסן לאגער, און אהין זאלסטו גיין ארויס. . און א פלעקל זאלסטו האבן ביי דיין וואפן; און עס וועט זיין, אז דו זעצסט זיך דרויסן, זאלסטו דערמיט אויפגראבן, און זיך אומקערן און פארדעקן דיין קויט. . ווארום יהוה דיין גאט גייט אום אין מיטן פון דיין לאגער, דיך צו באשירעמען, און איבערצוגעבן דיינע פיינט צו דיר; דרום זאל דיין לאגער זיין הייליק, כדי ער זאל ניט זען ביי דיר א מיאוסע זאך, און זיך אפקערן פון דיר.
. זאלסט ניט איבערענטפערן א קנעכט צו זיין האר, אז ער וועט זיך ראטעווען צו דיר פון זיין האר. . ביי דיר זאל ער זיצן, אין דיין מיט, אין דעם ארט וואס ער וועט אויסדערוויילן, אין איינעם פון דיינע טויערן, ווו אים איז בעסער; זאלסט אים ניט קריוודען.
. עס זאל ניט זיין א שאנדפרוי פון די טעכטער פון ישראל, און עס זאל ניט זיין א שאנדיונג פון די זין פון ישראל.
. זאלסט ניט ברענגען דעם לוין פון א זונה, און דאס געצאלט פון א הונט, אין דעם הויז פון יהוה דיין גאט, פאר א שום נדר, ווארום אן אומווערדיקייט ביי יהוה דיין גאט זיינען זיי ביידע.
. זאלסט ניט לייען דיין ברודער אויף צינזן; צינזן פון געלט, צינזן פון עסנווארג, צינזן פון יעטוועדער זאך וואס טראגט צינזן. . דעם פרעמדן מעגסטו לייען אויף צינזן, אבער דיין ברודער טארסטו ניט לייען אויף צינזן; כדי יהוה דיין גאט זאל דיך בענטשן אין אלץ צו וואס דיין האנט נעמט זיך, אין דעם לאנד וואס דו קומסט אהין, עס צו ארבן.
. אז דו וועסט מנדר זיין א נדר צו יהוה דיין גאט, זאלסטו זיך ניט שפעטיקן אים צו באצאלן; ווארום מאנען וועט אים מאנען יהוה דיין גאט פון דיר, און אויף דיר וועט זיין א זינד. . אויב אבער דו וועסט זיך פארמיידן פון מנדר זיין, וועט אויף דיר ניט זיין קיין זינד. . וואס גייט ארויס פון דיין מויל זאלסטו אפהיטן, און זאלסט טאן אזוי ווי דו האסט פרייוויליק מנדר געווען צו יהוה דיין גאט – וואס דו האסט ארויסגערעדט מיט דיין מויל.
. אז דו קומסט אין דיין חברס וויינגארטן, מעגסטו עסן וויינטרויבן צו זאט וויפיל דו ווילסט, אבער אין דיין כלי זאלסטו ניט אריינטאן.
. אז דו קומסט אין דיין חברס תבואה, מעגסטו אפרייסן זאנגען מיט דיין האנט, אבער א שניידמעסער טארסטו ניט אויפהייבן אויף דיין חברס תבואה.
. אז א מאן וועט נעמען א ווייב און זי באמאנען, איז, אויב זי וועט געפינען אן אומחן אין זיינע אויגן, ווייל ער האט אויסגעפונען אין איר א מיאוסע זאך, און ער וועט איר שרייבן א גט, און געבן אין איר האנט, און וועט זי אוועקשיקן פון זיין הויז, . און זי וועט אוועק פון זיין הויז, און גיין און ווערן אן אנדער מאנס, . און דער לעצטער מאן וועט זי פיינט קריגן, און וועט איר שרייבן א גט, און געבן אין איר האנט, און וועט זי אוועקשיקן פון זיין הויז, אדער דער לעצטער מאן וואס האט זי גענומען פאר א ווייב צו אים, וועט שטארבן, . טאר ניט איר ערשטער מאן, וואס האט זי אוועקגעשיקט, זי צוריקנעמען צו ווערן פאר א ווייב צו אים, נאכדעם אז זי איז פאראומרייניקט געווארן; ווארום אן אומווערדיקייט איז דאס פאר גאט; און זאלסט ניט זינדיק מאכן דאס לאנד וואס יהוה דיין גאט גיט דיר פאר א נחלה.
. אז א מאן וועט נעמען א נייע ווייב, זאל ער ניט ארויסגיין אין חיל, און אויף אים זאל ניט ארויפגעלייגט ווערן קיין זאך; פריי זאל ער זיין פאר זיין היים איין יאר, און דערפרייען זיין ווייב וואס ער האט גענומען.
. מע זאל ניט נעמען אין משכון א האנטמיל אדער אן אויבערשטן מילשטיין; ווארום א נפש נעמט מען אין משכון.
. אז עמיצער וועט געפונען ווערן גנבענדיק א נפש פון זיינע ברידער, פון די קינדער פון ישראל, און ער וועט באלעבאטעווען איבער אים, און וועט אים פארקויפן, זאל שטארבן יענער גנב. און זאלסט אויסראמען דאס בייז פון צווישן דיר.
. זיי אפגעהיט מיט דער פלאג פון צרעת, צו היטן זייער און צו טאן אזוי ווי אלץ וואס די כהנים פון שבט לוי וועלן אייך לערנען; אזוי ווי איך האב זיי באפוילן, זאלט איר היטן צו טאן. . געדענקט וואס יהוה דיין גאט האט געטאן צו מרימען אונטערוועגנס, ווען איר זייט ארויסגעגאנגען פון מצרים.
. אז דו וועסט אנטלייען דיין חבר וואסער עס איז הלוואה, זאלסטו ניט אריינגיין צו אים אין הויז צו נעמען זיין משכון. . דרויסן זאלסטו שטיין, און דער מאן וואס דו אנטלייסט אים, זאל דיר ארויסטראגן דעם משכון דרויסן. . און אויב ער איז אן ארעמאן, זאלסטו זיך ניט לייגן מיט זיין משכון. . אומקערן זאלסטו אים אומקערן דעם משכון, ווי די זון גייט אונטער; כדי ער זאל זיך לייגן אין זיין צודעק, און דיך בענטשן; און פון דיר וועט עס זיין א גערעכטיקייט פאר יהוה דיין גאט.
. זאלסט ניט דריקן אן ארעמען און נויטבאדערפטיקן לוינארבעטער פון דיינע ברידער, אדער פון דיין פרעמדן וואס אין דיין לאנד, אין דיינע טויערן. . אין דעם אייגענעם טאג זאלסטו אפגעבן זיין לוין, און די זון זאל ניט אונטערגיין דערויף; ווארום ער איז אן ארעמאן, און ער קוקט אויס דערויף; כדי ער זאל ניט רופן אויף דיר צו גאט, און אויף דיר וועט זיין א זינד.
. פאטערס זאלן ניט געטייט ווערן פאר קינדער, און קינדער זאלן ניט געטייט ווערן פאר פאטערס; יעטוועדער פאר זיין זינד זאל געטייט ווערן.
. זאלסט ניט פארדרייען דעם משפט פון א פרעמדן, פון א יתום; און זאלסט ניט נעמען אין משכון דעם בגד פון אן אלמנה. . און זאלסט געדענקען אז א קנעכט ביסטו געווען אין מצרים, און יהוה דיין גאט האט דיך אויסגעלייזט פון דארטן; דרום באפעל איך דיר צו טאן די דאזיקע זאך.
. אז דו וועסט שניידן דיין שניט אין פעלד, און וועסט פארגעסן א גארב אין פעלד, זאלסטו זיך ניט אומקערן זי צו נעמען; פארן פרעמדן, פארן יתום, און פאר דער אלמנה, זאל עס זיין; כדי יהוה דיין גאט זאל דיך בענטשן אין יעטוועדער טואונג פון דיינע הענט. . אז דו וועסט אפקלאפן דיין איילבערטבוים, זאלסטו ניט נאכזוכן די צווייגן הינטער דיר; פארן פרעמדן, פארן יתום, און פאר דער אלמנה, זאל עס זיין. . אז דו וועסט הארבסטן דיין וויינגארטן, זאלסטו ניט נאכקלייבן הינטער דיר; פארן פרעמדן, פארן יתום, און פאר דער אלמנה, זאל עס זיין. . און זאלסט געדענקען אז א קנעכט ביסטו געווען אין לאנד מצרים; דרום באפעל איך דיר צו טאן די דאזיקע זאך.

. אז צווישן מענטשן וועט זיין א קריג, און זיי וועלן גענענען צום משפט, און מע וועט זיי משפטן, און גערעכט מאכן דעם גערעכטן, און שולדיק מאכן דעם שולדיקן, . איז, אויב דעם שולדיקן קומט שלאגן, זאל דער ריכטער אים לאזן אנידערלייגן און שלאגן פאר זיין געזיכט, וועדליק זיין שולד, מיט א צאל. . פערציק שלעג זאל מען אים געבן, ניט מער; טאמער שלאגט מען אים מער ווי דאס, צו פיל שלעג, וועט דיין ברודער געשענדט ווערן פאר דיינע אויגן.
. זאלסט ניט פארבינדן אן אקס דאס מויל ווען ער דרעשט.
. אז ברידער וועלן וווינען אין איינעם, און איינער פון זיי וועט שטארבן, און קיין קינד האט ער ניט, זאל דעם געשטארבענעמס ווייב ניט ווערן א פרעמדן מאנס פון דרויסן; איר שוואגער זאל קומען צו איר, און זי נעמען פאר א ווייב צו אים, און זי באשוועגערן. . און עס זאל זיין דער ערשטלינג וואס זי וועט געבערן, זאל זיין אויפן נאמען פון זיין געשטארבענעם ברודער, כדי זיין נאמען זאל ניט אויסגעמעקט ווערן פון ישראל. . און אויב דער מאן וועט ניט וועלן נעמען זיין שוועגערין, זאל זיין שוועגערין ארויפגיין אין טויער צו די עלטסטע, און זאגן מיין שוואגער וויל ניט אויפשטעלן זיין ברודער א נאמען אין ישראל; ער וויל מיך ניט באשוועגערן. . און די עלטסטע פון זיין שטאט זאלן אים רופן, און רעדן צו אים. און אז ער וועט זיך שטעלן און זאגן איך וויל זי ניט נעמען, . זאל זיין שוועגערין גענענען צו אים פאר די אויגן פון די עלטסטע, און אראפציען זיין שוך פון זיין פוס, און א שפיי טאן אין זיין פנים, און אויסרופן און זאגן אזוי זאל געטאן ווערן צו דעם מאן וואס וויל ניט בויען זיין ברודערס הויז. . און זיין נאמען זאל גערופן ווערן אין ישראל דאס הויז פון דעם וואס מיטן אראפגעצויגענעם שוך.
. אז צוויי מענער וועלן זיך ראנגלען צווישן זיך, איינער מיטן אנדערן, און איינעמס ווייב וועט גענענען ארויסצוראטעווען איר מאן פון זיין שלעגערס האנט, און זי וועט אויסשטרעקן איר האנט, און אים אננעמען פאר די ענגע ערטער, . זאלסטו אפהאקן איר האנט; דיין אויג זאל זיך ניט דערבארימען.
. זאלסט ניט האבן אין דיין בייטל צווייערליי וואגשטייענר, א גרעסערן און א קלענערן. . זאלסט ניט האבן אין דיין הויז צווייערליי איפהס, א גרעסערע און א קלענערע. . א פול און ריכטיק געוויכט זאל זיין ביי דיר; א פולע און ריכטיקע איפה זאל זיין ביי דיר; כדי דיינע טעג זאלן זיך לענגערן אויף דער ערד וואס יהוה דיין גאט גיט דיר. . ווארום אן אומווערדיקייט ביי יהוה דיין גאט איז איטלעכער וואס טוט דאס – איטלעכער וואס טוט אן עוולה.
. געדענק וואס עמלק האט דיר געטאן אונטערוועגנס, ווען איר זייט ארויסגעגאנגען פון מצרים; . ווי ער האט דיך געטראפן אונטערוועגנס, און האט געשלאגן דיינע הינטערשטע, אלע אפגעשלאפטע הינטער דיר, בעת דו ביסט געווען פארשמאכט און מיד; און ער האט ניט מורא געהאט פאר גאט. . דרום זאל זיין, אז יהוה דיין גאט בארוט דיך פון אלע דיינע פיינט פון רונד ארום, אין דעם לאנד וואס יהוה דיין גאט גיט דיר פאר א נחלה, עס צו ארבן, זאלסטו אויסמעקן דעם זכר פון עמלק פון אונטערן הימל; זאלסטו ניט פארגעסן.
כי תבוא
. און עס וועט זיין, אז דו וועסט קומען אין דעם לאנד וואס יהוה דיין גאט גיט דיר פאר א נחלה, און וועסט עס ארבן, און זיך באזעצן דרינען, . זאלסטו נעמען פונעם ערשטן פון יעטוועדער פרוכט פון דער ערד, וואס דו וועסט ארייננעמען פון דיין לאנד וואס יהוה דיין גאט גיט דיר, און זאלסט אריינטאן אין א קארב, און גיין צו דעם ארט וואס יהוה דיין גאט וועט אויסדערוויילן צו מאכן רוען זיין נאמען דארטן. . און זאלסט קומען צו דעם כהן וואס וועט זיין אין יענע טעג, און זאגן צו אים איך זאג היינט פאר יהוה דיין גאט, אז איך בין געקומען אין דעם לאנד וואס גאט האט געשווארן אונדזערע עלטערן אונדז צו געבן. . און דער כהן זאל נעמען דעם קארב פון דיין האנט, און אים אוועקשטעלן פאר דעם מזבח פון יהוה דיין גאט. . און זאלסט אויסרופן און זאגן פאר יהוה דיין גאט א בלודנער ארמי איז געווען מיין פאטער, און ער האט גענידערט קיין מצרים, און האט זיך דארטן אויפגעהאלטן מיט א הייפל מענטשן, און ער איז דארטן געווארן א פאלק, גרויס, מאכטיק, און פיל. . און די מצרים האבן אונדז שלעכטס געטאן, און האבן אונדז געפייניקט, און ארויפגעלייגט אויף אונדז שווערע ארבעט. . און מיר האבן געשריען צו יהוה דעם גאט פון אונדזערע עלטערן, און גאט האט צוגעהערט אונדזער קול, און געזען אונדזער פיין, און אונדזער מאטערניש, און אונדזער געדריקטקייט. . און גאט האט אונדז ארויסגעצויגן פון מצרים מיט א שטארקער האנט, און מיט אן אויסגעשטרעקטן ארעם, און מיט גרויס פארכטיקייט, און מיט צייכנס און מיט ווונדער. . און ער האט אונדז געבראכט צו דעם דאזיקן ארט, און אונדז געגעבן דאס דאזיקע לאנד, א לאנד וואס פליסט מיט מילך און האניק. . און אצונד זע, איך האב געבראכט דאס ערשטע פון דער פרוכט פון דער ערד וואס דו, גאט האסט מיר געגעבן. און זאלסט עס אוועקלייגן פאר יהוה דיין גאט, און זיך בוקן פאר יהוה דיין גאט. . און זאלסט זיך פרייען מיט אלעם גוטן וואס יהוה דיין גאט האט געגעבן דיר און דיין הויזגעזינט – דו, און דער לוי, און דער פרעמדער וואס צווישן דיר.
. אז דו וועסט ענדיקן מעשרן דעם גאנצן מעשר פון דיין תבואה אין דעם דריטן יאר, דעם יאר פון מעשר, זאלסטו עס געבן דעם לוי, דעם פרעמדן, דעם יתום, און דער אלמנה, כדי זיי זאלן עסן אין דיינע טויערן, און זאט זיין. . און זאלסט זאגן פאר יהוה דיין גאט איך האב ארויסגעראמט דאס הייליקע פון הויז, און האב עס אויך אוועקגעגעבן דעם לוי, און דעם פרעמדן, דעם יתום, און דער אלמנה, אזוי ווי אל דיין געבאט וואס דו האסט מיר געבאטן; איך בין ניט אוועקגעגאנגען פון דיינע געבאט, און האב ניט פארגעסן. . איך האב ניט געגעסן אין מיין אבלות דערפון, און איך האב ניט ארויסגעטראגן דערפון אומריינערהייט, און ניט געגעבן דערפון פאר א טויטן; איך האב צוגעהערט צו דעם קול פון יהוה מיין גאט; איך האב געטאן אזוי ווי אלץ וואס דו האסט מיר באפוילן. . לוג פון דיין הייליקער וווינונג, פון הימל, און בענטש דיין פאלק ישראל, און די ערד וואס דו האסט אונדז געגעבן, אזוי ווי דו האסט געשווארן אונדזערע עלטערן – א לאנד וואס פליסט מיט מילך און האניק.
. היינטיקן טאג באפעלט דיר יהוה דיין גאט צו טאן די דאזיקע חוקים און די געזעצן; און זאלסט זיי אפהיטן און טאן מיט דיין גאנצן הארצן, און מיט דיין גאנצער זעל. . דו האסט היינט אויסדערוויילט יהוה אים צו האבן פאר דיין גאט, און צו גיין אין זיינע וועגן, און צו היטן זיינע חוקים און זיינע געבאט און זיינע געזעצן, און צוצוהערן צו זיין קול. . און גאט האט דיך היינט אויסדערוויילט אים צו זיין פאר אן אייגן פאלק, אזוי ווי ער האט דיר צוגעזאגט, און צו היטן אלע זיינע געבאט; . און דיך צו שטעלן העכער איבער אלע פעלקער וואס ער האט געמאכט, פאר א לויב, און פאר א נאמען, און פאר א שיינקייט, און כדי זאלסט זיין א הייליק פאלק צו יהוה דיין גאט, אזוי ווי ער האט גערעדט.

. און משה און די עלטסטע פון ישראל האבן באפוילן דעם פאלק, אזוי צו זאגן היט אלע געבאט וואס איך געביט אייך היינט. . און עס וועט זיין, אין דעם טאג וואס איר וועט אריבערגיין דעם ירדן צו דעם לאנד וואס יהוה דיין גאט גיט דיר, זאלסטו דיר אויפשטעלן גרויסע שטיינער, און זיי באקאלכן מיט קאלך. . און זאלסט אויפשרייבן אויף זיי אלע ווערטער פון דער דאזיקער תורה, אז דו וועסט אריבערגיין; כדי זאלסט קומען אין דעם לאנד וואס יהוה דיין גאט גיט דיר, א לאנד וואס פליסט מיט מילך און האניק, אזוי ווי יהוה דער גאט פון דיינע עלטערן האט דיר צוגעזאגט. . און עס וועט זיין, ווי איר גייט אריבער דעם ירדן, זאלט איר אויפשטעלן די דאזיקע שטיינער וואס איך באפעל אייך היינט, אויף דעם בארג עיבל, און זאלסט זיי באקאלכן מיט קאלך. . און זאלסט דארטן בויען א מזבח צו יהוה דיין גאט, א מזבח פון שטיינער; זאלסט ניט אויפהייבן אויף זיי אן אייזן. . פון גאנצע שטיינער זאלסטו בויען דעם מזבח פון יהוה דיין גאט; און זאלסט אויפברענגען אויף אים בראנדאפפער צו גאט דיין האר. . און זאלסט שלאכטן פרידאפפער און עסן דארטן, און זיך פרייען פאר יהוה דיין גאט. . און זאלסט אויפשרייבן אויף די שטיינער אלע ווערטער פון דער דאזיקער תורה זייער קלאר.
. און משה און די כהנים פון שבט לוי האבן גערעדט צו גאנץ ישראל, אזוי צו זאגן זיי שטיל און הער, ישראל היינטיקן טאג ביסטו געווארן פאר א פאלק צו יהוה דיין גאט. . דרום זאלסטו צוהערן צו דעם קול פון יהוה דיין גאט, און טאן זיינע געבאט און זיינע געזעצן וואס איך געביט דיר היינט.
. און משה האט באפוילן דעם פאלק אין יענעם טאג, אזוי צו זאגן . די דאזיקע זאלן שטיין אויפן בארג גרזים צו בענטשן דאס פאלק, ווען איר גייט אריבער דעם ירדן שמעון, און לוי, און יהודה, און יששכר, און יוסף, און בנימין. . און די דאזיקע זאלן שטיין אויפן בארג עיבל פאר דער קללה ראובן, גד, און אשר, און זבולון, דן, און נפתלי. . און די לויים זאלן אויסרופן און זאגן צו אלע מענער פון ישראל אויף א הויכן קול
. פארשאלטן דער מאן, וואס וועט מאכן א געשניצט אדער געגאסן בילד, אן אומווערדיקייט צו גאט, דאס ווערק פון א מיינסטערס הענט, און אויפשטעלן אין פארבארגעניש!
און דאס גאנצע פאלק זאל זיך אפרופן און זאגן אמן!
. פארשאלטן דער וואס איז מבזה זיין פאטער אדער זיין מוטער!
און דאס גאנצע פאלק זאל זאגן אמן!
. פארשאלטן דער וואס פאררוקט דעם גרענעץ פון זיין חבר!
און דאס גאנצע פאלק זאל זאגן אמן!
. פארשאלטן דער וואס פארפירט א בלינדן אין וועג!
און דאס גאנצע פאלק זאל זאגן אמן!
. פארשאלטן דער וואס פארדרייט דעם משפט פון א פרעמדן, א יתום, און אן אלמנה!
און דאס גאנצע פאלק זאל זאגן אמן!
. פארשאלטן דער וואס ליגט מיט זיין פאטערס ווייב, ווארום ער האט אנטפלעקט זיין פאטערס צודעק!
און דאס גאנצע פאלק זאל זאגן אמן!
. פארשאלטן דער וואס ליגט מיט וואסער עס איז בהמה!
און דאס גאנצע פאלק זאל זאגן אמן!
. פארשאלטן דער וואס ליגט מיט זיין שוועסטער, זיין פאטערס טאכטער, אדער זיין מוטערס טאכטער!
און דאס גאנצע פאלק זאל זאגן אמן!
. פארשאלטן דער וואס ליגט מיט זיין שוויגער!
און דאס גאנצע פאלק זאל זאגן אמן!
. פארשאלטן דער וואס שלאגט זיין חבר אין פארבארגעניש!
און דאס גאנצע פאלק זאל זאגן אמן!
. פארשאלטן דער וואס נעמט שוחד צו דערשלאגן א נפש, אומשולדיק בלוט!
און דאס גאנצע פאלק זאל זאגן אמן!
. פארשאלטן דער וואס וועט ניט מקיים זיין די ווערטער פון דער דאזיקער תורה, זיי צו טאן!
און דאס גאנצע פאלק זאל זאגן אמן!

. און עס וועט זיין, אויב צוהערן וועסטו צוהערן צו דעם קול פון יהוה דיין גאט, צו היטן צו טאן אלע זיינע געבאט וואס איך געביט דיר היינט, וועט יהוה דיין גאט דיך שטעלן העכער איבער אלע פעלקער פון דער ערד. . און אלע די דאזיקע ברכות וועלן קומען אויף דיר, און דיך דערגרייכן, אז דו וועסט צוהערן צו דעם קול פון יהוה דיין גאט.
. געבענטשט וועסטו זיין אין שטאט, און געבענטשט וועסטו זיין אין פעלד.
. געבענטשט די פרוכט פון דיין לייב, און די פרוכט פון דיין ערד, און די פרוכט פון דיין בהמה, די געבורט פון דיינע רינדער, און די פרוכפערונג פון דיינע שאף.
. געבענטשט דיין קארב, און דיין טייגמולטער.
. געבענטשט וועסטו זיין ביי דיין אריינגיין, און געבנעטשט וועסטו זיין ביי דיין ארויסגיין.
. גאט וועט געבן דיינע פיינט וואס שטייען אויף אקעגן דיר, געשלאגענע פאר דיר; אויף איין וועג וועלן זיי ארויסגיין אקעגן דיר, און אויף זיבן וועגן וועלן זיי אנטלויפן פאר דיר.
. גאט וועט באפעלן א ברכה ביי דיר אין דיינע שפייכלערס, און אין אלץ צו וואס דיין האנט נעמט זיך, און ער וועט דיך בענטשן אין דעם לאנד וואס יהוה דיין גאט גיט דיר. . גאט וועט דיך אויפשטעלן פאר א הייליקן פאלק צו זיך, אזוי ווי ער האט דיר געשווארן, אויב דו וועסט היטן די געבאט פון יהוה דיין גאט, און וועסט גיין אין זיינע וועגן. . און אלע פעלקער פון דער ערד וועלן זען, אז גאטס נאמען ווערט גערופן אויף דיר, און זיי וועלן מורא האבן פאר דיר. . און גאט וועט דיר געבן א שפע פון גוטס אין דער פרוכט פון דיין לייב, און אין דער פרוכט פון דיין בהמה, און אין דער פרוכט פון דיין ערד, אויף דער ערד וואס גאט האט געשווארן דיינע עלטערן דיר צו געבן. . גאט וועט דיר עפענען זיין גוטן אוצר, דעם הימל, צו געבן דעם רעגן פון דיין לאנד אין זיין צייט, און צו בענטשן יעטוועדער טואונג פון דיין האנט; און וועסט אנטלייען פיל פעלקער, און דו אליין וועסט ניט לייען. . און גאט וועט דיך מאכן פאר דעם קאפ און ניט פאר דעם עק, און וועסט רק זיין אויבן, און ניט זיין אונטן, אויב דו וועסט צוהערן צו די געבאט פון יהוה דיין גאט, וואס איך געביט דיר היינט צו היטן און צו טאן, . און וועסט זיך ניט אפקערן פון אלע ווערטער וואס איך געביט דיר היינט, רעכטס אדער לינקס, כדי צו גיין נאך פרעמדע געטער, זיי צו דינען.
. און עס וועט זיין, אז דו וועסט ניט צוהערן צו דעם קול פון יהוה דיין גאט, צו היטן צו טאן אלע זיינע געבאט און זיינע געזעצן וואס איך געביט דיר היינט, וועלן קומען אויף דיר אלע די דאזיקע קללות, און וועלן דיך דערגרייכן.
. פארשאלטן וועסטו זיין אין שטאט, און פארשאלטן וועסטו זיין אין פעלד.
. פארשאלטן דיין קארב, און דיין טייגמולטער.
. פארשאלטן די פרוכט פון דיין לייב, און די פרוכט פון דיין ערד, די געבורט פון דיינע רינדער, און די פרוכפערונג פון דיינע שאף.
. פארשאלטן וועסטו זיין ביי דיין אריינגיין, און פארשאלטן וועסטו זיין ביי דיין ארויסגיין.
. גאט וועט אנשיקן אויף דיר א קללה, א מהומה, און אן אנגעשריי, אויף יעטוועדער אונטערנעם פון דיין האנט וואס דו וועסט טאן, ביז דו וועסט פארטיליקט ווערן, און ביז דו וועסט גיך אונטערגיין פון וועגן דיינע שלעכטע מעשים, וואס דו האסט מיך פארלאזן. . גאט וועט באהעפטן אן דיר די פעסט, ביז ער וועט דיך פארלענדן פון דער ערד וואס דו גייסט אהין, זי צו ארבן. . גאט וועט דיך פלאגן מיט דער, און מיט קדחת, און מיט היץ, און מיט ברענונג, און מיט טריקעניש, און מיט קארנבראנד, און מיט וועלקעניש; און זיי וועלן דיך נאכיאגן ביז דו וועסט אונטערגיין. . און דער הימל וואס איבער דיין קאפ וועט זיין קופער, און די ערד וואס אונטער דיר אייזן. . גאט וועט מאכן דעם רעגן פון דיין לאנד שטויב און ערד; עס וועט נידערן אויף דיר פון הימל, ביז דו וועסט פארטיליקט ווערן.
. גאט וועט דיך געבן א געשלאגענעם פאר דיינע פיינט; אויף איין וועג וועסטו ארויסגיין אקעגן זיי, און אויף זיבן וועגן וועסטו אנטלויפן פאר זיי, און וועסט זיין צו שוידער ביי אלע קיניגרייכן פון דער ערד. . און דיינע טויטע לייבער וועלן זיין צו שפייז פאר יעטוועדער פויגל פון הימל, און פאר דער חיה פון דער ערד, און קיינער וועט ניט אוועקטרייבן. . גאט וועט דיך פלאגן מיט דעם אויסשלאג פון מצרים, און מיט בלאטערן, און מיט קרעץ, און מיט בייסעניש, אז דו וועסט ניט קענען געהיילט ווערן. . גאט וועט דיך פלאגן מיט משוגעת, און מיט בלינדקייט, און מיט צעדולטקייט פון הארצן. . און וועסט טאפן אין מיטן טאג אזוי ווי א בלינדער טאפט אין דער פינצטער, און וועסט ניט באגליקן אין דיינע וועגן, און וועסט רק זיין בארויבט און באגזלט אלע טעג, און קיינער וועט ניט העלפן. . א ווייב וועסטו פארקנסן, און אן אנדערער וועט מיט איר זיין; א הויז וועסטו בויען, און וועסט ניט וווינען דערין; א וויינגארטן וועסטו פלאנצן, און וועסט אים ניט אנהייבן. . דיין אקס וועט געשאכטן ווערן פאר דיינע אויגן, און וועסט פון אים ניט עסן; דיין אייזל וועט אוועקגעגזלט ווערן פון פאר דיין פנים, און וועט דיר ניט אומגעקערט ווערן; דיינע שאף וועלן אוועקגעגעבן ווערן צו דיינע פיינט, און וועסט ניט האבן ווער זאל העלפן. . דיינע זין און דיינע טעכטער וועלן אוועקגעגעבן ווערן צו אן אנדער פאלק, און דיינע אויגן וועלן זען, און אויסגיין נאך זיי א גאנצן טאג, און דיין האנט וועט זיין אן מאכט. . די פרוכט פון דיין ערד, און דיין גאנצע מי, וועט אויפעסן א פאלק וואס דו קענסט ניט, און וועסט רק זיין בארויבט און געדריקט אלע טעג. . און וועסט ווערן משוגע פון דער זעונג פון דיינע אויגן וואס דו וועסט זען. . גאט וועט דיך פלאגן מיט א בייזן אויסשלאג אויף די קני און אויף די שענקלען, אז דו וועסט ניט קענען געהיילט ווערן; פון דיין פוסטריט ביז דיין שפיץ קאפ. . גאט וועט אוועקפירן דיך, און דיין מלך וואס דו וועסט אויפשטעלן איבער דיר, צו א פאלק וואס דו און דיינע עלטערן האבן ניט געקענט; און וועסט דארטן דינען פרעמדע געטער, האלץ און שטיין. . און וועסט זיין פאר א שרעק, פאר א שפריכווארט, און פאר א שפאט, צווישן אלע פעלקער וואס גאט וועט דיך אהין אוועקפירן.
. פיל זריעה וועסטו ארויסטראגן אין פעלד, און ווינציק וועסטו איינזאמלען, ווארום דער היישעריק וועט עס פארצערן. . וויינגערטנער וועסטו פלאנצן און באארבעטן, אבער וויין וועסטו ניט טרינקען און ניט ארייננעמען, ווארום דער ווארעם וועט עס אויפעסן. . איילבערטביימער וועסטו האבן אין דיין גאנצן געמארק, אבער מיט אייל וועסטו זיך ניט זאלבן, ווארום דיינע איילבערטן וועלן אראפפאלן. . זין און טעכטער וועסטו האבן, אבער זיי וועלן ניט בלייבן ביי דיר, ווארום זיי וועלן אוועקגיין אין געפאנגענשאפט. . אלע דיינע ביימער און די פרוכט פון דיין ערד וועט ירשען דער גריל.
. דער פרעמדער וואס צווישן דיר וועט שטייגן העכער און העכער איבער דיר, און דו וועסט נידערן אראפ און אראפ. . ער וועט דיר אנטלייען, און דו וועסט אים ניט אנטלייען; ער וועט זיין דער קאפ, און דו וועסט זיין דער עק.
. און אלע די דאזיקע קללות וועלן קומען אויף דיר, און וועלן דיך נאכיאגן און דיך דערגרייכן, ביז דו וועסט פארטיליקט ווערן, ווייל דו האסט ניט צוגעהערט צו דעם קול פון יהוה דיין גאט, צו היטן זיינע געבאט און זיינע געזעצן וואס ער האט דיר געבאטן. . און זיי וועלן זיין פאר א צייכן און פאר א ווונדער אויף דיר און אויף דיין זאמען ביז אייביק. . דערפאר וואס דו האסט ניט געדינט יהוה דיין גאט מיט שמחה, און מיט א פריילעכן הארצן, אין א שפע פון אלץ, . וועסטו דינען דיין פיינט, וואס גאט וועט אים אנשיקן אויף דיר, אין הונגער, און אין דארשטיקייט, און אין נאקעטקייט, און אין מינערונג פון אלץ; און ער וועט ארויטאן אן אייזערנעם יאך אויף דיין האלדז, ביז ער וועט דיך פארטיליקן.
. גאט וועט אנטראגן אויף דיר א פאלק פון דער ווייטן, פון עק ערד, אזוי ווי עס קומט צו שוועבן אן אדלער, א פאלק וואס דו וועסט ניט פארשטיין זיין לשון; . א פאלק מיט א פארשייטן פנים, וואס וועט ניט שוינען דעם פנים פון א זקן, און א יונגן וועט ער ניט לייטזעליקן. . און ער וועט אויפעסן די פרוכט פון דיין בהמה, און די פרוכט פון דיין ערד, ביז דו וועסט פארטיליקט ווערן; וואס וועט דיר ניט איבערלאזן קיין תבואה, קיין וויין, און קיין אייל, קיין געבורט פון דיינע רינדער, און קיין פרוכטפערונג פון דיינע שאף, ביז ער וועט דיך אונטערברענגען. . און ער וועט דיך באלעגערן אין אלע דיינע טויערן, ביז עס וועלן נידערן דיינע הויכע און פעסטע מויערן, וואס דו האסט זיך אויף זיי פארזיכערט, אין דיין גאנצן לאנד; יא, ער וועט דיך באלעגערן אין אלע דיינע טויערן, אין דיין גאנצן לאנד וואס יהוה דיין גאט האט דיר געגעבן. . און וועסט עסן די פרוכט פון דיין לייב, דאס פלייש פון דיינע זין און דיינע טעכטער וואס יהוה דיין גאט האט דיר געגעבן, אין דער באלעגערונג, און אין דער דריקונג וואס דיין פיינט וועט דיך דריקן. . דער איידעלער מענטש צווישן דיר און דער זייער פארצערטלטער, זיין אויג וועט זיין שלעכט צו זיין ברודער, און צו דער ווייב פון זיין בוזעם, און צו די איבעריקע קינדער וואס ער וועט איבערלאזן, . צו געבן איינעם פון זיי פון דעם פלייש פון זיינע קינדער וואס ער וועט עסן, ווייל גארנישט וועט אים זיין געבליבן אין דער באלעגערונג, און אין דער דריקונג וואס דיין פיינט וועט דיך דריקן אין אלע דיינע טויערן. . די איידעלע צווישן דיר און די פארצערטלטע, וואס האט קיין מאל ניט געפרוווט שטעלן איר פוסטריט אויף דער ערד, פון פארצערטלטקייט און פון איידלקייט, איר אויג וועט זיין שלעכט צו דעם מאן פון איר בוזעם, און צו איר זון, און צו איר טאכטער, . און צו איר נאכגעבורט וואס קומט ארויס פון צווישן אירע פיס, און צו אירע קינדער וואס זי וועט געבערן, ווארום זי וועט זיי אויפעסן אין פארבארגעניש, אין מינערונג פון אלץ, אין דער באלעגערונג, און אין דער דריקונג וואס דיין פיינט וועט דיך דריקן אין דיינע טויערן.
. אויב דו וועסט ניט היטן צו טאן אלע ווערטער פון דער דאזיקער תורה, וואס שטייען געשריבן אין דעם דאזיקן בוך, מורא צו האבן פאר דעם דאזיקן געאכפערטן און פארכטיקן נאמען, פאר יהוה דיין גאט, . וועט גאט מאכן ווונדערלעך דיינע פלאגן, און די פלאגן פון דיינע קינדער – גרויסע און אנגעהאלטענע פלאגן, און בייזע און אנגעהאלטענע קרענק. . און ער וועט ווידער ברענגען אויף דיר אלע ווייטאקן פון מצרים, וואס דו האסט זיך געשראקן פאר זיי, און זיי וועלן זיך באהעפטן אן דיר. . אויך יעטוועדער קרענק און יעטוועדער פלאג וואס שטייט ניט געשריבן אין דעם בוך פון דער דאזיקער תורה, וועט זיי גאט ארויפברענגען אויף דיר ביז דו וועסט פארטיליקט ווערן. . און איר וועט בלייבן מיט א הייפל מענטשן, אנשטאט וואס איר זייט געווען אזוי ווי די שטערן פון הימל אין פילקייט; ווייל דו האסט ניט צוגעהערט צו דעם קול פון יהוה דיין גאט. . און עס וועט זיין, אזוי ווי גאט האט זיך געפרייט איבער אייך, אייך צו באגיטיקן, און אייך צו מערן, אזוי וועט גאט זיך פרייען איבער אייך, אייך אונטערצוברענגען און אייך צו פארטילקן; און איר וועט אוועקגעריסן ווערן פון דער ערד וואס דו קומסט אהין, זי צו ארבן. . און גאט וועט דיך צעשפרייטן צווישן אלע אומות, פון עק ערד ביז עק ערד, און וועסט דארטן דינען פרעמדע געטער, וואס דו און דיינע עלטערן האבן ניט געקענט, האלץ און שטיין. . און צווישן די דאזיקע פעלקער וועסטו קיין רו ניט האבן, און קיין מנוחה וועט ניט זיין פאר דיין פוסטריט; און גאט וועט דיר געבן דארטן אן אומרואיק הארץ, און אויסגייעניש פון די אויגן, און פארשמאכטונג פון דער זעל. . און דיין לעבן וועט דיר הענגען אנטקעגן, און וועסט אנגסטן טאג און נאכט, און ניט זיין זיכער מיט דיין לעבן. . אין פרימארגן וועסטו זאגן הלוואי ווערט אוונט! און אין אוונט וועסטו זאגן הלוואי ווערט פרימארגן! פון וועגן דער אנגסט פון דיין הארצן וואס דו וועסט אנגסטן, און פון וועגן דער זעאונג פון דיינע אויגן וואס דו וועסט זען. . און גאט וועט דיך אומקערן אויף שיפן קיין מצרים, אויף דעם וועג וואס איך האב דיר געזאגט, וועסט אים מער ניט אנזען. און איר וועט זיך דארטן אנבאטן צו אייערע פיינט פאר קנעכט און פאר דינסטן, און קיין קויפער וועט ניט זיין.
. דאס זיינען די ווערטער פון דעם בונד וואס גאט האט באפוילן משהן צו שליסן מיט די קינדער פון ישראל אין לאנד מואב, אחוץ דעם בונד וואס ער האט געשלאסן מיט זיי אין חורב.

. און משה האט צונויפגערופן גאנץ ישראל, און האט צו זיי געזאגט
איר האט געזען אלץ וואס גאט האט געטאן פאר אייערע אויגן אין לאנד מצרים צו פרעהן, און צו אלע זיינע קנעכט, און צו זיין גאנצן לאנד; . די גרויסע פרוווונגען וואס דיינע אויגן האבן געזען, יענע גרויסע צייכנס און ווונדער. . אבער גאט האט אייך ניט געגעבן א הארץ צו פארשטיין, און אויגן צו זען, און אויערן צו הערן, ביז אויף היינטיקן טאג. . און איך האב אייך געפירט פערציק יאר דורכן מדבר; אייערע קליידער זיינען ניט אפגעטראגן געווארן אויף אייך, און דיין שוך איז ניט אפגעטראגן געווארן אויף דיין פוס. . ברויט האט איר ניט געגעסן, און וויין און געטראנק האט איר ניט געטרונקען; כדי איר זאלט וויסן אז איך בין יהוה אייער גאט. . און אז איר זייט געקומען צו דעם דאזיקן ארט, איז ארויסגעגאנגען סיחון דער מלך פון חשבון, און עוג דער מלך פון בשן, אקעגן אונדז אויף מלחמה, און מיר האבן זיי געשלאגן. . און מיר האבן צוגענומען זייער לאנד, און האבן עס געגעבן פאר א נחלה צו די ראובנים, און צו די גדים, און צו דעם האלבן שבט מנשה. . דרום זאלט איר היטן די ווערטער פון דעם דאזיקן בונד, און זיי טאן, כדי איר זאלט באגליקן אין אלץ וואס איר וועט טאן.
נצבים
. איר שטייט היינט אלע פאר יהוה אייער גאט, אייערע הויפטלייט, אייערע שבטים, אייערע עלטסטע, און אייערע אויפזעערס, אלע מענער פון ישראל, . אייערע קליינע קינדער, אייערע ווייבער, און דיין פרעמדער וואס אין דיין לאגער, פון דיין האלצהעקער ביז דיין וואסערשעפער; . אז דו זאלסט אריינטרעטן אין דעם בונד פון יהוה דיין גאט און אין זיין שבועה וואס יהוה דיין גאט שליסט מיט דיר היינט; . כדי דיך אויפצושטעלן היינט פאר א פאלק צו אים, און ער זאל דיר זיין צום גאט, אזוי ווי ער האט דיר צוגעזאגט, און אזוי ווי ער האט געשווארן צו דיינע עלטערן, צו אברהמען, צו יצחקן, און צו יעקבן. . און ניט מיט אייך אליין שליס איך דעם דאזיקן בונד און די דאזיקע שבועה, . נייערט אי מיט דעם וואס שטייט דא מיט אונדז היינט פאר יהוה אונדזער גאט, אי מיט דעם וואס איז דא ניט פאראן מיט אונדז היינט. . ווארום איר ווייסט ווי מיר זיינען געזעסן אין לאנד מצרים, און ווי מיר זיינען דורכגעגאנגען צווישן די פעלקער וואס איר זייט דורכגעגאנגען. . און איר האט געזען זייערע אומווערדיקייטן, און זייערע אפגעטער, האלץ און שטיין, זילבער און גאלד, וואס ביי זיי. . טאמער איז דא צווישן אייך א מאן, אדער א פרוי, אדער א משפחה, אדער א שבט, וואס זיין הארץ קערט זיך אפ היינט פון יהוה אונדזער גאט, צו גיין דינען די געטער פון יענע פעלקער; טאמער איז פאראן צווישן אייך א ווארצל וואס פרוכפערט ביטערקרויט און ווערמוט; . און עס וועט זיין, אז ער וועט הערן די ווערטער פון דער דאזיקער שבועה, וועט ער זיך רימען אין זיין הארצן, אזוי צו זאגן פריד וועט זיין צו מיר, ווען איך וועל גיין אין דער איינגעשפארטקייט פון מיין הארצן – כדי אונטערצוברענגען דאס באוועסערטע אין איינעם מיטן דארשטיקן – . וועט אים גאט ניט וועלן פארגעבן, נייערט דער צארן פון גאט און זיין פארדראס וועט דענצמאל ברענען אויף יענעם מאן, און אויף אים וועט הויערן די גאנצע קללה וואס שטייט געשריבן אין דעם דאזיקן בוך, און גאט וועט אויסמעקן זיין נאמען פון אונטערן הימל. . און גאט וועט אים אפשיידן צום בייזן פון אלע שבטים פון ישראל, אזוי ווי אלע קללות פון דעם בונד וואס שטייט געשריבן אין דעם דאזיקן בוך פון דער תורה. . און דער שפעטערדיקער דור, אייערע קינדער וואס וועלן אויפשטיין נאך אייך, און דער פרעמדער וואס וועט קומען פון א ווייטן לאנד, וועלן זאגן – ווען זיי וועלן זען די פלאגן פון דעם דאזיקן לאנד, און אירע קרענק מיט וואס גאט האט עס קראנק געמאכט; . אז שוועבל און זאלץ, פארברענט, איז איר גאנצע ערד; ניט זי ווערט געזייט, און ניט זי לאזט ארויס א שפראצונג, און ניט עס וואקסט אויף איר א שום גראז, אזוי ווי די איבערקערעניש פון סדום, און עמורה, אדמה, און צבויים, וואס גאט האט איבערגעקערט אין זיין כעס און אין זיין גרימצארן – . וועלן אלע פעלקער זאגן פאר וואס האט גאט געטאן אזוי צו דעם דאזיקן לאנד? וואס איז דער דאזיקער גרויסער גרימצארן? . און מע וועט זאגן פאר וואס זיי האבן פארלאזן דעם בונד פון יהוה דעם גאט פון זייערע עלטערן, וואס ער האט מיט זיי געשלאסן, ווען ער האט זיי ארויסגעצויגן פון לאנד מצרים; . און זיי זענען געגאנגען און האבן געדינט פרעמדע געטער, און זיך געבוקט צו זיי, געטער וואס זיי האבן זיי ניט געקענט, און וואס ער האט זיי ניט איינגעטיילט. . און דער צארן פון גאט האט געגרימט אויף דעם דאזיקן לאנד, צו ברענגען דערויף די גאנצע קללה וואס שטייט געשריבן אין דעם דאזיקן בוך. . און גאט האט זיי ארויסגעריסן פון זייער ערד מיט רוגזה, און מיט גרימצארן, און מיט גרויס כעס, און האט זיי פארווארפן אין אן אנדער לאנד, אזוי ווי היינטיקן טאג.
. דאס פארבארגענע איז ביי יהוה אונדזער גאט, אבער דאס אנטפלעקטע איז פאר אונדז און פאר אונדזערע קינדער אויף אייביק – צו טאן אלע ווערטער פון דער דאזיקער תורה.

. און עס וועט זיין, אז עס וועלן קומען אויף דיר אלע די דאזיקע זאכן, די ברכה און די קללה, וואס איך האב געלייגט פאר דיר, און וועסט דיר נעמען צום הארצן, צווישן די אלע פעלקער וואס יהוה דיין גאט האט דיך אהין פארשטויסן, . און וועסט זיך אומקערן צו יהוה דיין גאט, און וועסט צוהערן צו זיין קול, אזוי ווי אלץ וואס איך באפעל דיר היינט, דו און דיינע קינדער, מיט דיין גאנצן הארצן, און מיט דיין גאנצער זעל, . וועט יהוה דיין גאט אומקערן דיין געפאנגענשאפט, און ער וועט דיך דערבארימען, און וועט צוריק דיך איינזאמלען פון אלע אומות וואס יהוה דיין גאט האט דיך אהין צעשפרייט. . אז דיינע פארשטויסענע זאלן זיין אין עק הימל, וועט דיך יהוה דיין גאט פון דארטן איינזאמלען, און וועט פון דארטן דיך נעמען. . און יהוה דיין גאט וועט דיך ברענגען אין דעם לאנד וואס דיינע עלטערן האבן געארבט, און וועסט עס ארבן, און ער וועט דיך באגיטיקן, און דיך מערן מיין פון דיינע עלטערן. . און יהוה דיין גאט וועט באשניידן דיין הארץ, און דאס הארץ פון דיינע קינדער, ליב צו האבן יהוה דיין גאט מיט דיין גאנצן הארצן, און מיט דיין גאנצער זעל, כדי זאלסט לעבן. . און יהוה דיין גאט וועט געבן אלע די דאזיקע קללות אויף דיינע פיינט, און אויף דיינע שונאים וואס האבן דיך געיאגט. . און דו וועסט זיך אומקערן, און צוהערן צו דעם קול פון גאט, און טאן אלע זיינע געבאט וואס איך געביט דיר היינט. . און יהוה דיין גאט וועט דיר געבן א שפע אין יעטוועדער טוונג פון דיין האנט, אין דער פרוכט פון דיין לייב, אין דער פרוכט פון דיין בהמה, און אין דער פרוכט פון דיין ערד צום גוטן; ווארום גאט וועט זיך ווידער פרייען מיט דיר צום גוטן, אזוי ווי ער האט זיך געפרייט מיט דיינע עלטערן; . אז דו וועסט צוהערן צו דעם קול פון יהוה דיין גאט, צו היטן זיינע געבאט און זיינע געזעצן וואס שטייען געשריבן אין דעם דאזיקן בוך פון דער תורה; אז דו וועסט זיך אומקערן צו יהוה דיין גאט מיט דיין גאנצן הארצן, און מיט דיין גאנצער זעל. . ווארום דאס דאזיקע געבאט וואס איך געביט דיר היינט, דאס איז ניט פארהוילן פון דיר, און דאס איז ניט צו ווייט. . ניט אויפן הימל איז דאס, אז דו זאלסט זאגן ווער וועט אונדז ארויפגיין אויפן הימל און עס נעמען פאר אונדז, און עס אונדז לאזן הערן, כדי מיר זאלן עס טאן? . און ניט פון יענער זייט ים איז דאס, אז דו זאלסט זאגן ווער וועט אונדז אריבערגיין אויף יענער זייט ים, און עס נעמען פאר אונדז, און דאס אונדז לאזן הערן, כדי מיר זאלן עס טאן? . נייערט זייער נאנט איז דאס ווארט צו דיר, אין דיין מויל, און אין דיין הארצן, עס צו טאן.
. זע, איך האב היינט געלייגט פאר דיר לעבן און גוטס, און טויט און שלעכטס, . וואס איך באפעל דיר היינט ליב צו האבן יהוה דיין גאט, צו גיין אין זיינע וועגן, און צו היטן זיינע געבאט און זיינע חוקים און זיינע געזעצן, כדי זאלסט לעבן און זיך מערן, און יהוה דיין גאט זאל דיך בענטשן אין דעם לאנד וואס דו קומסט אהין, עס צו ארבן. . אבער אז דיין הארץ וועט זיך אפקערן, און וועסט ניט צוהערן, און וועסט אראפגעפירט ווערן, און וועסט זיך בוקן צו פרעמדע געטער, און זיי דינען, . זאג איך אייך היינט אן, אז אונטערגיין וועט איר אונטערגיין; איר וועט ניט מאריך־ימים זיין אויף דער ערד וואס דו גייסט אריבער דעם ירדן צו קומען אהין, זי צו ארבן. . איך מאך היינט עדות אקעגן אייך הימל און ערד לעבן און טויט האב איך געלייגט פאר אייך, א ברכה און א קללה, דרום זאלסטו אויסוויילן דאס לעבן, כדי זאלסט לעבן, דו און דיין זאמען; . ליב צו האבן יהוה דיין גאט, צוצוהערן צו זיין קול, און זיך צו באהעפטן אן אים, ווארום דאס איז דיין לעבן און דיין אריכת־ימים; כדי צו זיצן אויף דער ערד וואס גאט האט געשווארן צו דיינע עלטערן, צו אברהמען, צו יצחקן, און צו יעקבן, זיי צו געבן.
וילך
. און משה איז געגאנגען, און האט גערעדט די דאזיקע ווערטער צו גאנץ ישראל. . און ער האט צו זיי געזאגט א מאן פון הונדערט און צוואנציק יאר בין איך היינט; איך קען ניט מער ארויסגיין און אריינגיין; און גאט האט צו מיר געזאגט וועסט ניט אריבערגיין דעם דאזיקן ירדן. . יהוה דיין גאט, ער גייט אריבער דיר פארויס; ער וועט פארטיליקן די דאזיקע פעלקער פון פאר דיר, און וועסט זיי ירשען; יהושוע, ער גייט אריבער דיר פארויס, אזוי ווי גאט האט גערעדט. . און גאט וועט טאן צו זיי אזוי ווי ער האט געטאן צו סיחון און צו עוג, די מלכים פון אמורי, און צו זייער לאנד, וואס ער האט זיי פארטיליקט. . און גאט וועט זיי איבערגעבן צו אייך, און איר וועט טאן צו זיי אזוי ווי אלדאס געבאט וואס איך האב אייך געבאטן. . זייט שטארק און פעסט, איר זאלט ניט מורא האבן און זיך ניט שרעקן פאר זיי, ווארום יהוה דיין גאט, ער איז דער וואס גייט מיט דיר; ער וועט דיך ניט אפלאזן און דיך ניט פארלאזן.
. און משה האט גערופן יהושוען, און ער האט צו אים געזאגט פאר די אויגן פון גאנץ ישראל זיי שטארק און פעסט, ווארום דו וועסט קומען מיט דעם דאזיקן פאלק אין דעם לאנד וואס גאט האט געשווארן זייערע עלטערן זיי צו געבן, און דו וועסט עס זיי מאכן ארבן. . און גאט, ער איז דער וואס גייט דיר פארויס; ער וועט זיין מיט דיר, ער וועט דיך ניט אפלאזן און דיך ניט פארלאזן; זאלסט ניט מורא האבן און ניט אנגסטן.
. און משה האט אויפגעשריבן די דאזיקע תורה, און האט זי געגעבן צו די כהנים, די קינדער פון לוי, וואס טראגן דעם ארון פון גאטס בונד, און צו אלע עלטסטע פון ישראל. . און משה האט זיי באפוילן, אזוי צו זאגן צום סוף פון אלע זיבן יאר, אין דער צייט פון דעם יאר פון שמיטה, אין דעם יום־טוב פון סוכות, . ווען גאנץ ישראל קומט זיך ווייזן פאר יהוה דיין גאט, אין דעם ארט וואס ער וועט אויסדערוויילן, זאלסטו לייענען די דאזיקע תורה פאר גאנץ ישראל אין זייערע אויערן. . זאמל איין דאס פאלק, די מענער און די ווייבער און די קליינע קינדער, און דיין פרעמדן וואס אין דיינע טויערן, כדי זיי זאלן הערן, און כדי זיי זאלן לערנען, און מורא האבן פאר יהוה אייער גאט, און היטן צו טאן אלע ווערטער פון דער דאזיקער תורה; . און זייערע קינדער וואס האבן ניט געוווסט, זאלן הערן, און לערנען מורא צו האבן פאר יהוה אייער גאט אלע טעג וואס איר לעבט אויף דער ערד וואס איר גייט אריבער דעם ירדן אהין, זי צו ארבן.
. און גאט האט געזאגט צו משהן זע, דיינע טעג גענענען צום שטארבן, רוף יהושוען, און שטעלט אייך אין אוהל־מועד, און איך וועל אים באפעלן. זיינען געגאנגען משה און יהושוע, און האבן זיך געשטעלט אין אוהל־מועד. . און גאט האט זיך באוויזן אין געצעלט אין א וואלקנזייל, און דער וואלקנזייל איז געשטאנען ביים איינגאנג פון געצעלט. . און גאט האט געזאגט צו משהן זע, דו לייגסט זיך מיט דיינע עלטערן, און דאס דאזיקע פאלק וועט אויפשטיין און זיך אפקערן נאך די געטער פון די פרעמדע פון דעם לאנד וואס ער קומט אהין צווישן זיי, און ער וועט מיך פארלאזן, און פארשטערן מיין בונד וואס איך האב געשלאסן מיט אים. . און מיין צארן וועט גרימען אויף אים אין יענעם טאג, און איך וועל זיי פארלאזן, און פארבארגן מיין פנים פון זיי, און ער וועט זיין צום פארצערן, און אים וועלן טרעפן בייזן פיל און צרות, און ער וועט זאגן אין יענעם טאג פאר וואר, ווייל מיין גאט איז ניט צווישן מיר, האבן מיך געטראפן די דאזיקע בייזן. . און פארבארגן וועל איך פארבארגן מיין פנים אין יענעם טאג, פאר אלעם בייזן וואס ער האט געטאן, אז ער האט זיך געקערט צו פרעמדע געטער. . און אצונד שרייבט אייך אויף דאס דאזיקע געזאנג, און לערן עס אויס די קינדער פון ישראל; טו עס אריין אין זייער מויל, כדי דאס דאזיקע געזאנג זאל מיר זיין צום עדות קעגן די קינדער פון ישראל. . אז איך וועל אים ברענגען אויף דער ערד וואס איך האב צוגעשווארן זייערע עלטערן, וואס פליסט מיט מילך און האניק, און ער וועט עסן און ווערן זאט און פעט, און וועט זיך קערן צו פרעמדע געטער, און זיי וועלן זיי דינען, און וועלן מיך פאראכטן, און ער וועט פארשטערן מיין בונד, . איז, אז אים וועלן טרעפן בייזן פיל און צרות וועט דאס דאזיקע געזאנג זיך אפרופן אים אין פנים צום עדות ווארום עס וועט ניט פארגעסן ווערן פון דעם מויל פון זיין זאמען; ווייל איך ווייס זיין טבע, ווי ער באגייט זיך היינט, נאך איידער איך האב אים געבראכט אין דעם לאנד וואס איך האב צוגעשווארן.
. און משה האט אויפגעשריבן דאס דאזיקע געזאנג אין יענעם טאג, און האט עס אויסגעלערנט די קינדער פון ישראל. . און ער האט באפוילן יהושוע דעם זון פון נון, און האט געזאגט זיי שטארק און פעסט, ווארום דו וועסט ברענגען די קינדער פון ישראל אין דעם לאנד וואס איך האב זיי צוגעשווארן, און איך וועל זיין מיט דיר.
. און עס איז געווען, ווי משה האט געענדיקט אויפשרייבן די ווערטער פון דער דאזיקער תורה אין א בוך, ביז זייער סוף, . אזוי האט משה באפוילן די לויים וואס טראגן דעם ארון פון גאטס בונד, אזוי צו זאגן . נעמט דאס דאזיקע בוך פון דער תורה, און איר זאלט עס אוועקלייגן ביין זייט פון דעם ארון פון דעם בונד פון יהוה אייער גאט, און עס זאל דארטן זיין צום עדות קעגן דיר. . ווארום איך קען דיין ווידערשפעניקייט און דיין הארטן נאקן; זע, היינט, אז איך לעב נאך מיט אייך, זייט איר געווען ווידערשפעניקער אקעגן גאט, און ווי שוין נאך מיין טויט? . זאמלט איין צו מיר אלע עלטסטע פון אייערע שבטים, און אייערע אויפזעער, און איך וועל רעדן אין זייערע אויערן די דאזיקע ווערטער, און וועל מאכן הימל און ערד עדות קעגן זיי. . ווארום איך ווייס, אז פארדארבן וועט איר פארדארבן ווערן נאך מיין טויט, און איר וועט זיך אפקערן פון דעם וועג וואס איך האב אייך באפוילן, און אייך וועט געשען בייז אין סוף פון די טעג, ווייל איר וועט טאן וואס איז שלעכט אין די אויגן פון גאט, אים צו דערצערענען מיט דער טואונג פון אייערע הענט.
. און משה האט גערעדט אין די אויערן פון דער גאנצער איינזאמלונג פון ישראל די ווערטער פון דעם דאזיקן געזאנג ביז זייער סוף.
האזינו
. פארנעמט איר הימלען, און איך וועל רעדן, און זאל הערן די ערד די רייד פון מיין מויל. . זאל טריפן ווי רעגן מיין לערנונג, זאל רינען ווי טוי מיין ווארט; ווי א גוסרעגן אויף גראז און ווי שפריירעגן אויף קרייטעכץ. . ווארום דעם נאמען פון יהוה וועל איך רופן; גיט גרויסקייט צו אונדזער גאט. . דער פעלז – זיין ווערק איז גאנץ, ווייל אלע זיינע וועגן זיינען רעכט; א גאט פון געטריישאפט, און אן אומרעכט, גערעכט און רעכטפארטיק איז ער. . איז פון אים די פארדארבונג? ניין! זיינע קינדער, זייערס איז דער פעלער; א קרומער און פארדרייטער דור. . ווילט איר אזוי גאט פארגעלטן, געמיין און אומקלוג פאלק? איז ער ניט דיין פאטער וואס האט דיך געשאפן? ער – וואס האט דיך געמאכט און געפורעמט?
. געדענק די טעג פון פארצייטן, באטראכט פון דור־דורות די יארן, פרעג דיין פאטער, ער זאל דיר דערציילן, דיינע זקנים, זיי זאלן דיר זאגן. . ווען דער אויבערשטער האט באטיילט די אומות, ווען ער האט צעשיידט די קינדער פון מענטשן, האט ער געשטעלט די געמארקן פון פעלקער, . לויט דער צאל פון די קינדער ישראלס. ווארום דער חלק פון גאט איז זיין פאלק, . יעקב דער טייל פון זיין נחלה. ער האט אים געפונען אין מדבר־לאנד, און אין וויסטן געוואי פון דער ווילדערניש, אים ארומגערינגלט, אים אויפגעפאסט, . אים אפגעהיט ווי זיין אויגאפל. ווי אן אדלער וועקט זיין נעסט, פלאטערט איבער זיינע יונגע, שפרייט זיינע פלעדערן און נעמט זיי, טראגט זיי אויף זיין פליגל – . האט יהוה אליין אים געפירט, און ניט געווען מיט אים א פרעמדער גאט. . ער האט אים געזעצט אויף די הייכן פון דער ערד, און ער האט געגעסן די פרוכטן פון פעלד; און ער האט אים געמאכט זויגן האניק פון פעלז, און אייל פון קיזלשטיין;
. שמאנט פון רינדער, און מילך פון שאף, מיט פעטס פון לעמער, און ווידערס פון בשן און בעק, מיט נירנפעטס פון ווייץ; און פון טרויבנבלוט טרינקסטו שוימיקן וויין.
. און ישורון איז פעט געווארן און האט געבריקעט – ביסט פעט, ביסט דיק, ביסט גראב געווארן; און ער האט פארלאזט גאט וואס האט אים באשאפן, און געשענדט דעם פעלז פון זיין הילף. . זיי האבן אים דערצערנט מיט פרעמדגעטער, מיט אומווערדיקייטן אים דערבייזערט. . זיי האבן געשלאכט צו שדים, אומגעטער, געטער וואס זיי האבן זיי ניט געקענט, נייע אקארשט געקומענע, וואס אייערע עלטערן האבן זיך פאר זיי ניט געפארכט. . אן דעם פעלז וואס האט דיך געבארן האסטו ניט געדאכט, און פארגעסן דעם גאט וואס האט דיך געהאט.
. און יהוה האט געזען און האט פאראכט, איבער דער דערצערענונג פון זיינע זין און זיינע טעכטער. . און ער האט געזאגט איך וועל פארבארגן מיין פנים פון זיי. איך וועל זען וואס וועט זיין זייער סוף; ווארום א פארקערטער דור זיינען זיי, קינדער אן טריישאפט אין זיי. . זיי האבן מיך דערצערנט מיט אן אומגאט, מיך דערבייזערט מיט זייערע נישטיקייטן, און איך וועל זיי דערצערענען מיט אן אומפאלק, מיט א געמיינער אומה וועל איך זיי דערבייזערן. . ווארום א פייער איז אנגעצונדן אין מיין נאז, און עס ברענט ביז דער טיפער אונטערערד, און פארצערט די ערד מיט איר געוועקס, און צעפלאמט די גרונטפעסטן פון די בערג. . איך וועל אויסלאזן אויף זיי בייזן, איך וועל מיינע פיילן פארלענדן אויף זיי . דארונג פון הונגער, און צערונג פון היץ, און ביטערע פעסט; און דעם צאן פון חיות וועל איך שיקן אויף זיי . מיט גיפט פון די שטויבקריכערס. דרויסן וועט אוועקנעמען די שווערד, און אין די קאמערן די אימה; אי דעם בחור אי די מיידל, דעם זויגעדיקן מיטן גרייזגראען מאן.
. איך וואלט געזאגט איך וועל זיי פארלענדן, איך וועל פארטיליקן פון מענטשן זייער זכר; . ווען איך פארכט ניט דעם שונאס דערצערענונג, זייערע פיינט זאלן ניט אויסלייגן פאלש; ניט זאגן אונדזער האנט איז דערהויבן, און ניט יהוה האט דאס אלצדינג געטאן.
. ווארום א פאלק אן באראט זיינען זיי, און ניטא קיין פארשטאנדיקייט אין זיי. . אז זיי וואלטן קלוג געווען, וואלטן זיי דאס באטראכט, זיי וואלטן באקלערט זייער סוף . ווי קען איינער יאגן טויזנט, און צוויי פארטרייבן צען טויזנט, ווען ניט זייער פעלז האט זיי איבערגעגעבן, און יהוה האט זיי איבערגעענטפערט? . ווארום ניט ווי אונדזער פעלז איז זייער פעלז; און מעגן אונדזערע שונאים אנטשיידן. . ווארום פון וויינשטאק פון סדום איז זייער וויינשטאק, און פון די פעלדער פון עמורה; זייערע טרויבן זיינען טרויבן פון גיפט, . ביטערע הענגלעך זיינען ביי זיי. סם פון שלאנגען איז זייער וויין, און אומדערבארימדיק פיפערנאטערגיפט.
. פאר וואר, דאס איז באהאלטן ביי מיר, פארחתמעט אין מיינע שאצקאמערן; . איך האלט נקמה און באצאלונג פאר דער צייט ווען זייער פוס וועט זיך אויסגליטשן; ווארום נאנט איז דער טאג פון זייער בראך, און אייליק קומט וואס איז אנגעברייט פאר זיי. . ווארום גאט וועט זיך אננעמען פאר זיין פאלק, און אויף זיינע קנעכט זיך דערבארימען, ווען ער זעט אז אויסגעגאנגען איז די קראפט, . און קיין מוטערמענטש איז ניטא; און מע זאגט ווו זיינען זייערע געטער, דער פעלז וואס זיי האבן זיך געשיצט אין אים? . וואס האבן דאס פעטס פון זייערע שלאכטאפפער געגעסן, געטרונקען דעם וויין פון זייער גיסאפפער? זאלן זיי אופשטיין און אייך העלפן; זאל ער זיין איבער אייך א פארבארגעניש.
. זעט אצונד אז איך, איך בין דאס, און ניטא קיין גאט מיט מיר; איך טייט און מאך לעבעדיק, איך פארווונד און איך הייל, און פון מיין האנט איז ניטא ווער זאל מציל זיין. . ווארום איך הייב צום הימל מיין האנט, און זאג אזוי ווי איך לעב אייביק, . ווען איך שארף דעם בליץ פון מיין שווערד, און מיין האנט וועט צום משפט זיך נעמען, וועל איך אומקערן נקמה צו מיינע פיינט, און מיינע שונאים וועל איך באצאלן. . איך וועל אנשיכורן מיינע פיילן מיט בלוט, און מיין שווערד וועט זיך אנעסן מיט פלייש – מיט בלוט פון דערשלאגענע און געפאנגענע, מיט די לאנגהאריקע קעפ פון דעם פיינט. . באזינגט, איר אומות, זיין פאלק, ווארום פארן בלוט פון זיינע קנעכט וועט ער זיך נוקם זיין, און נקמה וועט ער אומקערן צו זיינע פיינט, און פארגיטיקן זיין לאנד און זיין פאלק.
. און משה איז געקומען און האט גערעדט אלע ווערטער פון דעם דאזיקן געזאנג אין די אויערן פון פאלק, ער און יהושוע דער זון פון נון. . און ווי משה האט געענדיקט רעדן אלע די דאזיקע ווערטער צו גאנץ ישראל, . האט ער צו זיי געזאגט לייגט צו אייער הארץ צו אלע ווערטער וואס איך זאג אייך היינט אן, אז איר זאלט זיי באפעלן צו אייערע קינדער, צו היטן צו טאן אלע ווערטער פון דער דאזיקער תורה. . ווארום דאס איז ניט א הויל גערייד פאר אייך, נייערט דאס איז אייער לעבן, און דורך דער דאזיקער זאך וועט איר מאריך־ימים זיין אויף דער ערד וואס איר גייט אהין אריבער דעם ירדן, זי צו ארבן.
. און גאט האט גערעדט אין דעם דאזיקן אייגענעם טאג צו משהן, אזוי צו זאגן . גיי ארויף צו דעם דאזיקן בארג עברים, דעם בארג נבו וואס אין לאנד מואב, וואס אקעגן יריחו, און קוק אן דאס לאנד כנען וואס איך גיב צו די קינדער פון ישראל פאר אן אייגנטום. . און שטארב אויף דעם בארג וואס דו גייסט אהין ארויף, און ווער איינגעזאמלט צו דיין פאלק, אזוי ווי דיין ברודער אהרן איז געשטארבן אויפן בארג הור, און איז איינגעזאמלט געווארן צו זיין פאלק. . פאר וואס איר האט געפעלשט אן מיר צווישן די קינדער פון ישראל, ביים וואסער פון מריבת־קדש, אין מדבר צין, פאר וואס איר האט מיך ניט געהייליקט צווישן די קינדער פון ישראל. . נאר פון דער ווייטן וועסטו זען דאס לאנד, אבער קומען אהין וועסטו ניט, אין דעם לאנד וואס איך גיב צו די קינדער פון ישראל.
וזאת הברכה
. און דאס איז די ברכה וואס משה דער געטלעכער מאן האט געבענטשט די קינדער פון ישראל פאר זיין טויט. און ער האט געזאגט
. גאט איז פון סיני געקומען, און אויפגעשיינט פון שעיר אויף זיי; ער האט ארויסגעשראלט פון בארג פארן, און געקומען פון די הייליקע צענטויזנטן, אין זיין רעכטער האנט א פייערדיק געזעץ פאר זיי. יא, דו ליבהאבער פון די שבטים, אלע זייערע הייליקע זיינען ביי דיין האנט; . און זיי ליגן צו דיינע פיס, זיי נעמען אויף דיינע רייד. . ״א תורה האט אונדז משה באפוילן, א ירושה פאר דער איינזאמלונג פון יעקב״. . און א מלך איז געווען אין ישורון, ווען די קעפ פון פאלק האבן זיך פארזאמלט, אין איינעם אלע שבטים פון ישראל.
. לעבן זאל ראובן און ניט שטארבן, און זיינע מענטשן זאלן ניט זיין געציילטע.
. און דאס אויף יהודה; און ער האט געזאגט הער צו, גאט, דעם קול פון יהודה, און צו זיין פאלק זאלסטו אים ברענגען; זיינע הענט זאלן פאר אים שטרייטן, און א הילף פון זיינע פיינט זאלסטו זיין.
. און אויף לוי האט ער געזאגט דיינע אורים־ותומים צו דיין פרומען מאן, וואס דו האסט אים אין מסה געפרוווט, אים געשטראפט פארן וואסער פון מריבה; . וואס האט געזאגט אויף זיין פאטער און אויף זיין מוטער איך האב זיי ניט געזען; און האט זיינע ברידער ניט דערקענט, און זיינע קינדער ניט געוואלט וויסן; ווארום זיי האבן געהיט דיין ווארט, און דיין בונד האבן זיי געהאלטן. . זיי לערנען דיינע געזעצן יעקבן, און דיין תורה ישראלן; זיי טוען וויירויך אין דיין נאז, און גאנצאפפער אויף דיין מזבח. . בענטש, גאט, זיין פארמעג, און דאס ווערק פון זיינע הענט זאלסטו באוויליקן; צעהאק די לענדן פון זיינע פיינט, אז זיינע שונאים זאלן ניט אויפשטיין.
. אויף בנימין האט ער געזאגט דער באליבטער פון גאט וועט רוען ביי אים אין זיכערקייט; ער באשירעמט אים א גאנצן טאג, און צווישן זיינע אקסלען טוט ער רוען.
. און אויף יוסף האט ער געזאגט געבענטשט פון גאט זאל זיין לאנד זיין, מיטן טייערסטן פון הימל, מיט טוי, און מיטן תהום וואס הויערט אונטן; . און מיט טייערסטע פרוכטן פון זון, און מיט טייערסטן געוועקס פון לבנה; . און מיטן בעסטן פון די אלטע בערג, און מיטן טייערסטן פון די אייביקע הייכן; . און מיטן טייערסטן פון דער ערד און איר פולקייט, און באוויליקונג פון דעם וואס האט אין דארן גערוט. זאל עס קומען אויפן קאפ פון יוסף, און אויפן שפיץ קאפ פון דעם פירשט פון זיינע ברידער. . זיין ערשטגעבארענער אקס, ער האט פראכט, און הערנער פון א וויזלטיר זיינען זיינע הערנער; מיט זיי וועט ער שטויסן די פעלקער, די עקן פון דער ערד מיטאנאנדער; און דאס זיינען די צענטויזנטן פון אפרים, און דאס זיינען די טויזנטן פון מנשה.
. און אויף זבולון האט ער געזאגט פריי זיך, זבולון, ביי דיין ארויסגיין, און יששכר, אין דיינע געצעלטן. . פעלקער וועלן זיך טרעפן אויפן בארג, דארט וועלן זיי שלאכטן שלאכטאפפער פון גערעכטיקייט; ווארום די שפע פון ימען וועלן זיי זויגן, און די פארבארגענע אוצרות פון זאמד.
. און אויף גד האט ער געזאגט געלויבט דער וואס דערברייטערט גד! אזוי ווי א לייבינטע רוט ער, און פארצוקט דעם ארעם און דעם שארבן. . און ער האט אויסגעקוקט דאס ערשטע פאר זיך, ווייל דארט איז דער חלק פאר א הערשער באהאלטן. אבער ער איז געקומען פארויס פארן פאלק; די גערעכטיקייט פון גאט האט ער געטאן, און זיינע משפטים, אין איינעם מיט ישראל.
. און אויף דן האט ער געזאגטדן איז א יונגער לייב, ער שפרינגט פון בשן ארויס.
. און אויף נפתלי האט ער געזאגט נפתלי, זאט מיט באוויליקונג, און פול מיט דער ברכה פון גאט, דער ים און דעם דרום טו ארבן!
. און אויף אשר האט ער געזאגט געבענטשטער פון אלע זין זאל זיין אשר, באליבט זאל ער זיין ביי זיינע ברידער, און באדן אין אייל זיין פוס. . אייזן און קופער דיינע ריגלען, און ווי דיינע טעג דיין שטארקייט.
. ניטא אזא ווי גאט, ישורון; ער רייט אויף די הימלען דיר צו הילף, און אין זיין גרויסקייט אויף די וואלקן. . א באשיצונג איז דער אייביקער גאט, און אונטן איז ער שטענדיקע ארעמס. און ער האט פארטריבן דעם פיינט פון פאר דיר, און געהייסן פארטיליק!
. און ישראל רוט אין זיכערקייט, אפגעזונדערט – דער קוואל פון יעקב, אין א לאנד פון תבואה און וויין; און זיינע הימלען טריפן טוי. . ווויל דיר, ישראל, ווער איז דיין גלייכן? א פאלק געהאלפן דורך גאט – דעם שילד פון דיין הילף, און דעם וואס איז די שווערד פון דיין גרויסקייט! און דיינע פיינט וועלן איינגיין פאר דיר, און דו וועסט אויף זייערע הייכן טרעטן.

. און משה איז ארויפגעגאנגען פון די פלוינען פון מואב צום בארג נבו, אויפן שפיץ פסגה וואס אקעגן יריחו; און גאט האט אים געוויזן דאס גאנצע לאנד גלעד ביז דן; . און גאנץ נפתלי, און דאס לאנד אפרים און מנשה, און דאס גאנצע לאנד יהודה ביז דעם הינטערשטן ים. . און דעם דרום, און די [ירדן]-געגנט, דעם טאל פון יריחו, דער שטאט פון טייטלביימער, ביז צוער. . און גאט האט צו אים געזאגט דאס איז דאס לאנד וואס איך האב געשווארן צו אברהמען, צו יצחקן, און צו יעקבן, אזוי צו זאגן צו דיין זאמען וועל איך עס געבן. איך האב דיך געלאזט זען מיט דיינע אויגן, אבער אהין אריבערקומען וועסטו ניט.
. און משה דער קנעכט פון גאט איז דארטן געשטארבן, אין לאנד מואב, לויט דעם מויל פון גאט. . און מע האט אים באגראבן אין טאל, אין לאנד מואב, אקעגן בית־פעור; און קיין מענטש ווייס ניט זיין קבר ביז אויף היינטיקן טאג.
. און משה איז געווען הונדערט און צוואנציק יאר אלט, ווען ער איז געשטארבן; זיין אויג איז ניט געווען טונקל, און זיין פרישקייט איז ניט אוועק.
. און די קינדער פון ישראל האבן באוויינט משהן אין די פלוינען פון מואב דרייסיק טעג, ביז די טעג פון טרויערגעוויין נאך משהן האבן זיך געענדיקט.
. און יהושוע דער זון פון נון איז געווען פול מיט דעם גייסט פון חכמה, ווייל משה האט אנגעלענט אויף אים זיינע הענט; און די קינדער פון ישראל האבן זיך צוגעהערט צו אים, און האבן געטאן אזוי ווי גאט האט באפוילן משהן.
. און עס איז ניט אויפגעשטאנען אין ישראל נאך אזא נביא ווי משה, וואס גאט האט זיך דערקענט צו אים פנים אל פנים; . אין אלע צייכנס און ווונדער וואס גאט האט אים געשיקט טאן אין לאנד מצרים, צו פרעהן, און צו אלע זיינע קנעכט, און צו זיין גאנצן לאנד; . און אין אלדער שטארקער האנט, און אין אלדער גרויסער פארכטיקייט, וואס משה האט באוויזן פאר די אויגן פון גאנץ ישראל.

 יהושוע

. און עס איז געווען נאך דעם טויט פון משה דעם קנעכט פון גאט, האט גאט געזאגט צו יהושוע דעם זון פון נון, דעם באדינער פון משהן, אזוי צו זאגן . משה מיין קנעכט איז געשטארבן; און אצונד שטיי אויף, און גיי אריבער דעם דאזיקן ירדן, דו און דאס דאזיקע גאנצע פאלק, צו דעם לאנד וואס איך גיב זיי – די קינדער פון ישראל. . יעטוועדער ארט וואס אייער פוסטריט וועט דערויף טרעטן, האב איך אייך אים געגעבן, אזוי ווי איך האב גערעדט צו משהן. . פון דעם מדבר, און דעם דאזיקן לבנון, און ביזן גרויסן טייך, דעם טייך פרת, דאס גאנצע לאנד פון די חתים, און ביזן ים־הגדול, צו זונאונטערגאנג, וועט זיין אייער געמארק. . קיינער וועט ניט באשטיין פאר דיר אלע טעג פון דיין לעבן; אזוי ווי איך בין געווען מיט משהן, וועל איך זיין מיט דיר; איך וועל דיך ניט אפלאזן און דיך ניט פארלאזן. . זיי שטארק און פעסט, ווארום דו וועסט דאס דאזיקע פאלק מאכן ארבן דאס לאנד וואס איך האב געשווארן זייערע עלטערן זיי צו געבן. . נאר זיי זייער שטארק און פעסט צו היטן צו טאן אזוי ווי די דאזיקע גאנצע תורה וואס משה מיין קנעכט האט דיר באפוילן; זאלסט דערפון ניט אפקערן רעכטס אדער לינקס, כדי זאלסט באגליקן אומעטום אווו דו וועסט גיין. . דאס דאזיקע בוך פון דער תורה זאל זיך ניט אפטאן פון דיין מויל, און זאלסט טראכטן דערפון טאג און נאכט, כדי זאלסט היטן צו טאן אזוי ווי אלץ וואס שטייט געשריבן דערין; ווארום דענצמאל וועסטו מצליח זיין אין דיינע וועגן, און דענצמאל וועסטו באגליקן. . פאר וואר, איך זאג דיר אן זיי שטארק און פעסט, זאלסט ניט פארכטן און ניט אנגסטן, ווארום יהוה דיין גאט איז מיט דיר אומעטום אווו דו וועסט גיין.
. האט יהושוע באפוילן די אויפזעער פון פאלק, אזוי צו זאגן גייט דורך אין לאגער, און באפעלט דעם פאלק, אזוי צו זאגן. גרייט אייך אן צערונג, ווארום אין דריי טעג ארום גייט איר אריבער דעם דאזיקן ירדן, צו קומען ארבן דאס לאנד וואס יהוה אייער גאט גיט אייך, עס צו ארבן.
. און צו די ראובנים, און צו די גדים, און צום האלבן שבט מנשה, האט יהושוע געזאגט, אזוי צו זאגן געדענקט די זאך וואס משה דער קנעכט פון גאט האט אייך באפוילן, אזוי צו זאגן . יהוה אייער גאט בארוט אייך, און וועט אייך געבן דאס דאזיקע לאנד. . זאלן אייערע ווייבער, אייערע קליינע קינדער, און אייער פי, בלייבן אין דעם לאנד וואס משה האט אייך געגעבן אויף דער זייט ירדן, און איר, אלע העלדישע גיבורים, זאלט אריבערגיין באוואפנטע פארויס פאר אייערע ברידער, און זיי העלפן. . ביז וואנען גאט וועט בארוען אייערע ברידער אזוי ווי אייך, און אויך זיי וועלן ארבן דאס לאנד וואס יהוה אייער גאט גיט זיי. דענצמאל וועט איר זיך אומקערן צו דעם לאנד פון אייער ארבונג, און וועט עס ארבן – וואס משה דער קנעכט פון גאט האט אייך געגעבן אויף דער זייט ירדן, צו זונאויפגאנג.
. האבן זיי געענטפערט יהושוען, אזוי צו זאגן אלץ וואס דו האסט אונדז באפוילן, וועלן מיר טאן, און אומעטום אווו דו וועסט אונדז שיקן, וועלן מיר גיין. . גענוי ווי מיר האבן צוגעהערט צו משהן, אזוי וועלן מיר צוהערן צו דיר; זאל נאר יהוה דיין גאט זיין מיט דיר, אזוי ווי ער איז געווען מיט משהן. . איטלעכער מאן וואס וועט ווידערשפעניקן דיין מויל, און וועט ניט צוהערן דיינע ווערטער, לויט אלץ וואס דו וועסט אים באפעלן, זאל געטייט ווערן; נאר זיי שטארק און פעסט.
. און יהושוע דער זון פון נון האט געשיקט פון שטים צוויי מענטשן אויסקוקערס שטילערהייט, אזוי צו זאגן גייט זעט דאס לאנד, און יריחו. זיינען זיי געגאנגען, און זיינען געקומען אין הויז פון א פרוי א זונה וואס איר נאמען איז געווען רחב, און האבן זיך דארטן געלייגט. . איז אנגעזאגט געווארן דעם מלך פון יריחו, אזוי צו זאגן זע, מענטשן זיינען געקומען אהער די נאכט פון די קינדער פון ישראל, אויסצופארשן דאס לאנד. . האט דער מלך פון יריחו געשיקט צו רחבן, אזוי צו זאגן גיב ארויס די מענטשן וואס זיינען געקומען צו דיר, די וואס זיינען געקומען אין דיין הויז, ווארום אויסצופארשן דאס גאנצע לאנד זיינען זיי געקומען. – . און די פרוי האט גענומען די צוויי מענטשן, און האט זיי באהאלטן. – און זי האט געזאגט יא, די מענטשן זיינען געקומען צו מיר, אבער איך האב ניט געוווסט פון וואנען זיי זיינען; . און עס איז געווען, ווי מע האט געזאלט פארשליסן דעם טויער, אז עס איז געווארן פינצטער, אזוי זיינען די מענטשן ארויסגעגאנגען; איך ווייס ניט וווהין די מענטשן זיינען געגאנגען; יאגט זיי נאך אויף גיך, ווארום איר וועט זיי אניאגן.
. אבער זי האט זיי געהאט ארויפגעפירט אויפן דאך, און זיי באהאלטן אין פלאקסשטעקלעך וואס זיינען געווען אויסגעלייגט ביי איר אויפן דאך. . און די מענטשן האבן זיי נאכגעיאגט אויפן וועג פון ירדן, צו די איבערפארן; און דעם טויער האט מען פארשלאסן נאכדעם ווי עס זיינען ארויסגעגאנגען די וואס האבן זיי נאכגעיאגט.
. און איידער זיי האבן זיך געלייגט, איז זי ארויפגעגאנגען צו זיי אויפן דאך, . און זי האט געזאגט צו די מענטשן איך ווייס, אז גאט האט אייך געגעבן דאס לאנד, און אז אייער אימה איז געפאלן אויף אונדז, און אז אלע באוווינער פון לאנד זיינען צעגאנגען געווארן פאר אייך. . ווארום מיר האבן געהערט ווי גאט האט אויסגעטריקנט די וואסערן פון ים־סוף פון פאר אייך, ביי אייער ארויסגיין פון מצרים, און וואס איר האט געטאן צו די צוויי מלכים פון דעם אמורי וואס אויף יענער זייט ירדן, צו סיחונען און צו עוגן, וואס איר האט זיי פארוויסט. . און ווי מיר האבן געהערט אזוי איז צעגאנגען אונדזער הארץ, און אין קיינעם איז מער אן אטעם ניט געבליבן פון וועגן אייך; ווארום יהוה אייער גאט ער איז גאט אין הימל אויבן, און אויף דער ערד אונטן. . און אצונד שווערט מיר, איך בעט אייך, ביי יהוה, ווייל איך האב געטאן חסד מיט אייך, אז איר אויך וועט טאן חסד מיט מיין פאטערס הויז; און איר זאלט מיר געבן אן אמתן צייכן, . אז איר וועט לאזן לעבן מיין פאטער און מיין מוטער, און מיינע ברידער און מיינע שוועסטער, און אלע וואס געהערן צו זיי, און איר וועט מציל זיין אונדזערע נפשות פון טויט.
. האבן די מענטשן צו איר געזאגט אונדזער נפש אנשטאט אייך צום טויט, אויב איר וועט ניט אויסזאגן די דאזיקע זאך אונדזערע! און עס וועט זיין, אז גאט וועט אונדז געבן דאס לאנד, וועלן מיר טאן מיט דיר חסד און טריישאפט.
. האט זי זיי אראפגעלאזן מיט א שטריק דורכן פענצטער; ווארום איר הויז איז געווען אין דער וואנט פון דער שטאטמויער, און זי האט געוווינט אין דעם מויער. . און זי האט צו זיי געזאגט גייט צום בארג צו, כדי די נאכיאגער זאלן אייך ניט אנטרעפן; און איר זאלט אייך באהאלטן דארטן דריי טעג, ביז די נאכיאגער קערן זיך אום; און דערנאך וועט איר גיין אויף אייער וועג.
. האבן די מענטשן צו איר געזאגט מיר וועלן זיין ריין פון דיין דאזיקער שבועה וואס דו האסט אונדז באשווארן. . אט ווי מיר קומען אין לאנד, זאלסטו די שנור פון דעם דאזיקן רויטן פאדים אנבינדן אין דעם פענצטער וואס דו האסט אונדז אראפגעלאזן דורך אים, און דיין פאטער און דיין מוטער, און דיינע ברידער, און דאס גאנצע הויז פון דיין פאטער, זאלסטו איינזאמלען צו דיר אין הויז. . און עס וועט זיין, איטלעכער וואס וועט ארויסגיין פון די טירן פון דיין הויז דערויסן, וועט זיין בלוט זיין אויף זיין קאפ, און מיר וועלן זיין ריין; אבער איטלעכער וואס וועט זיין ביי דיר אין הויז, וועט זיין בלוט זיין אויף אונדזער קאפ, אויב א האנט וועט זיין אויף אים. . אויב אבער דו וועסט אויסזאגן די דאזיקע זאך אונדזערע, וועלן מיר זיין ריין פון דיין שבועה וואס דו האסט אונדז באשווארן.
. האט זי געזאגט ווי אייערע ווערטער, אזוי זאל זיין. און זי האט זיי ארויסבאלייט, און זיי זיינען אוועקגעגאנגען. און זי האט אנגעבונדן די רויטע שנור אין פענצטער.
. און זיי זיינען געגאנגען, און זיינען געקומען צום בארג, און זיינען דארטן געזעסן דריי טעג, ביז די נאכיאגערס האבן זיך אומגעקערט. און די נאכיאגערס האבן געזוכט אויפן גאנצן וועג, און האבן ניט געפונען.
. און די צוויי מענטשן האבן זיך אומגעקערט, און האבן אראפגענידערט פון בארג, און זיינען אריבערגעגאנגען און געקומען צו יהושוע דעם זון פון נון, און האבן אים דערציילט אלץ וואס זיי האט געטראפן. . און זיי האבן געזאגט צו יהושוען פאר וואר, גאט האט געגעבן אין אונדזער האנט דאס גאנצע לאנד; און אויך זיינען די באוווינער פון לאנד צעגאנגען געווארן פאר אונדז.

. און יהושוע האט זיך געפעדערט אין דער פרי, און זיי האבן געצויגן פון שטים, און זיינען געקומען ביזן ירדן, ער און אלע קינדער פון ישראל; און זיי האבן דארטן גענעכטיקט איידער זיי זיינען אריבערגעגאנגען.
. און עס איז געווען צום סוף פון דריי טעג, זיינען די אויפזעער דורכגעגאנגען אין לאגער, . און זיי האבן באפוילן דעם פאלק, אזוי צו זאגן ווי איר זעט דעם ארון פון בונד פון יהוה אייער גאט, און די כהנים פון שבט לוי טראגן אים, אזוי זאלט איר ציען פון אייער ארט, און גיין נאך אים – . נאר ווייט זאל זיין צווישן אייך און צווישן אים, ארום צוויי טויזנט איילן אויפן מאס; איר זאלט ניט גענענען צו אים – כדי איר זאלט וויסן דעם וועג וואס איר זאלט אויף אים גיין, ווארום איר זייט ניט דורכגעגאנגען אויף דעם וועג נעכטן־אייערנעכטן.
. און יהושוע האט געזאגט צום פאלק הייליקט אייך, ווארום מארגן וועט גאט טאן צווישן אייך ווונדער. . און יהושוע האט געזאגט צו די כהנים, אזוי צו זאגן טראגט דעם ארון פון בונד, און גייט פארויס פארן פאלק.
האבן זיי געטראגן דעם ארון פון בונד, און זיינען געגאנגען פארויס פארן פאלק.
. און גאט האט געזאגט צו יהושוען היינטיקן טאג וועל איך אנהייבן דיך גרייסן פאר די אויגן פון גאנץ ישראל, כדי זיי זאלן וויסן, אז אזוי ווי איך בין געווען מיט משהן, וועל איך זיין מיט דיר. . און דו זאלסט באפעלן די כהנים וואס טראגן דעם ארון פון בונד, אזוי צו זאגן ווי איר קומט צום ברעג וואסער פון ירדן, זאלט איר אין ירדן זיך אפשטעלן.
. האט יהושוע געזאגט צו די קינדער פון ישראל גענענט אהער, און הערט די ווערטער פון יהוה אייער גאט. . און יהושוע האט געזאגט דורך דעם וועט איר וויסן, אז דער לעבעדיקער גאט איז צווישן אייך, און פארטרייבן וועט ער פארטרייבן פון פאר אייך דעם כנעני, און דעם חתי, און דעם חוי, און דעם פרזי, און דעם גרגשי, און דעם אמורי, און דעם יבוסי. . אט גייט דער ארון פון בונד פון דעם האר פון דער גאנצער ערד אריבער אייך פארויס איבערן ירדן. . און אצונד, נעמט אייך צוועלף מענער פון די שבטים פון ישראל, צו איין מאן, צו איין מאן פון א שבט. . און עס וועט זיין, ווי די פוסטריט פון די כהנים, וואס טראגן דעם ארון פון גאט דעם האר פון דער גאנצער ערד, רוען אין די וואסערן פון ירדן, אזוי וועלן די וואסערן פון ירדן פארשניטן ווערן – די וואסערן וואס נידערן אראפ פון אויבן – און זיי וועלן בלייבן שטיין אין איין הויפן.
. און עס איז געווען, ווי דאס פאלק האט געצויגן פון זייערע געצעלטן אריבערצוגיין דעם ירדן, מיט די כהנים, וואס האבן געטראגן דעם ארון פון בונד, פארויס פארן פאלק, . און ווי די טרעגער פון ארון זיינען געקומען ביזן ירדן, און די פיס פון די כהנים, וואס האבן געטראגן דעם ארון, האבן זיך איינגעטונקט אין ברעג וואסער – ווארום דער ירדן איז פול איבער אלע זיינע ברעגן אלע טעג פון שניט – . אזוי האבן די וואסערן, וואס נידערן אראפ פון אויבן, זיך אפגעשטעלט; זיי זיינען געבליבן שטיין אין איין הויפן, זייער ווייט פון דער שטאט אדם וואס לעבן צרתן; און די וואס נידערן אראפ צו דעם ים פון פלוין, דעם ים־המלח, זיינען אין גאנצן פארשניטן געווארן; און דאס פאלק איז אריבערגעגאנגען אקעגן יריחו. . און די כהנים, וואס האבן געטראגן דעם ארון פון גאטס בונד, זיינען געשטאנען פעסט אויף טריקעניש אין מיטן ירדן; און גאנץ ישראל זיינען אריבערגעגאנגען אויף טריקעניש, ביז דאס גאנצע פאלק האט געענדיקט אריבערגיין דעם ירדן.
. און עס איז געווען, אז דאס גאנצע פאלק האט געענדיקט אריבערגיין דעם ירדן, האט גאט געזאגט צו יהושוען, אזוי צו זאגן . נעמט אייך פון פאלק צוועלף מענער, צו איין מאן, צו איין מאן פון א שבט. . און באפעלט זיי, אזוי צו זאגן נעמט אייך פון דאנען, פון מיטן ירדן, פון ווו די פיס פון די כהנים זיינען געשטאנען פעסט, צוועלף שטיינער, און איר זאלט זיי אריבערברענגען מיט אייך, און זיי אוועקלייגן אין דעם נאכטלאגער וואס איר וועט דרינען נעכטיקן די נאכט.
. און יהושוע האט גערופן די צוועלף מענער, וואס ער האט אנגעברייט פון די קינדער פון ישראל, צו איין מאן, צו איין מאן פון א שבט, . און יהושוע האט צו זיי געזאגט גייט אריבער צו דעם ארון פון יהוה אייער גאט, אין מיטן ירדן, און נעמט אייך איטלעכער א שטיין אויף זיין אקסל, לויט דער צאל פון די שבטים פון די קינדער פון ישראל; . כדי דאס זאל זיין א צייכן צווישן אייך; אז אייערע קינדער וועלן שפעטער אהין פרעגן, אזוי צו זאגן וואס זיינען אייך די דאזיקע שטיינער? . זאלט איר זיי זאגן ווייל די וואסערן פון ירדן זיינען פארשניטן געווארן פאר דעם ארון פון גאטס בונד; ווען ער איז אריבערגעגאנגען איבערן ירדן איז פארשניטן געווארן דאס וואסער פון ירדן; און די דאזיקע שטיינער וועלן זיין פאר א דערמאנונג צו די קינדער פון ישראל ביז אייביק.
. און די קינדער פון ישראל האבן אזוי געטאן, אזוי ווי יהושוע האט באפוילן; און זיי האבן גענומען צוועלף שטיינער פון מיטן ירדן, אזוי ווי גאט האט גערעדט צו יהושוען, לויט דער צאל פון די שבטים פון די קינדער פון ישראל, און זיי האבן זיי אריבערגעטראגן מיט זיך צו דעם נאכטלאגער, און זיי אוועקגעלייגט דארטן.
. און צוועלף שטיינער האט יהושוע אויפגעשטעלט אין מיטן ירדן, אויף דעם ארט ווו די פיס פון די כהנים, וואס האבן געטראגן דעם ארון פון בונד, זיינען געשטאנען; און זיי זיינען דארטן ביז אויף היינטיקן טאג. . און די כהנים וואס האבן געטראגן דעם ארון, זיינען געשטאנען אין מיטן ירדן, ביז עס איז אויסגעפירט געווארן אלצדינג וואס גאט האט באפוילן יהושוען צו רעדן צום פאלק, אזוי ווי אלץ וואס משה האט באפוילן יהושוען. און דאס פאלק האט געאיילט און איז אריבערגעגאנגען. . און עס איז געווען, ווי דאס גאנצע פאלק האט געענדיקט אריבערגיין, אזוי איז אריבערגעגאנגען דער ארון פון גאט און די כהנים פארן פאלק.
. און די קינדער פון ראובן, און די קינדער פון גד, און דער האלבער שבט מנשה, זיינען אריבערגעגאנגען באוואפנטע פארויס פאר די קינדער פון ישראל, אזוי ווי משה האט צו זיי גערעדט. . ארום פערציק טויזנט באוואפנטע חיל זיינען אריבערגעגאנגען פאר גאטס אנגעזיכט אויף מלחמה, צו די פלוינען פון יריחו.
. אין יענעם טאג האט גאט געגרייסט יהושוען פאר די אויגן פון גאנץ ישראל, און זיי האבן מורא געהאט פאר אים אזוי ווי זיי האבן מורא געהאט פאר משהן, אלע טעג פון זיין לעבן.
. און גאט האט געזאגט צו יהושוען, אזוי צו זאגן. באפעל די כהנים וואס טראגן דעם ארון פון געזעץ, זיי זאלן ארויפגיין פון ירדן.
. האט יהושוע באפוילן די כהנים, אזוי צו זאגן גייט ארויף פון ירדן. . און עס איז געווען, אז די כהנים, וואס האבן געטראגן דעם ארון פון גאטס בונד, זיינען ארויפגעגאנגען פון מיטן ירדן, ווי די פוסטריט פון די כהנים האבן זיך אויפגעהויבן אויף דער יבשה, אזוי האבן די וואסערן פון ירדן זיך אומגעקערט אויף זייער ארט, און זיינען געגאנגען איבער אלע זיינע ברעגן אזוי ווי נעכטן־אייערנעכטן.
. און דאס פאלק איז ארויפגעגאנגען פון ירדן אין צענטן טאג פון ערשטן חודש, און זיי האבן גערוט אין גלגל, אין מזרח־עק פון יריחו. . און די דאזיקע צוועלף שטיינער, וואס זיי האבן ארויסגענועמן פון ירדן, האט יהושוע אויפגעשטעלט אין גלגל. . און ער האט געזאגט צו די קינדער פון ישראל, אזוי צו זאגן אז אייערע קינדער וועלן שפעטער אהין פרעגן זייערע עלטערן, אזוי צו זאגן וואס זיינען די דאזיקע שטיינער? . זאלט איר מאכן וויסן אייערע קינדער, אזוי צו זאגן אויף טריקעניש איז ישראל אריבערגעגאנגען דעם דאזיקן ירדן. . ווארום יהוה אייער גאט האט אויסגעטריקנט די וואסערן פון ירדן פון פאר אייך, ביז איר זייט אריבערגעגאנגען, אזוי ווי יהוה אייער גאט האט געטאן צום ים־סוף, וואס ער האט אויסגעטריקנט פון פאר אונדז, ביז מיר זיינען אריבערגעגאנגען; . כדי אלע פעלקער פון דער ערד זאלן וויסן די האנט פון יהוה אז זי איז שטארק; כדי איר זאלט מורא האבן פאר יהוה אייער גאט אלע טעג.
. און עס איז געווען, ווי די מלכים פון דעם אמורי וואס אויף דער זייט ירדן, צו מערב, און אלע מלכים פון דעם כנעני וואס ביים ים, האבן געהערט אז גאט האט אויסגעטריקנט די וואסערן פון ירדן פון פאר די קינדער פון ישראל, ביז זיי זיינען אריבערגעגאנגען, אזוי איז זייער הארץ צעגאנגען, און אן אטעם איז מער ניט געבליבן אין זיי פון וועגן די קינדער פון ישראל.
. אין יענער צייט האט גאט געזאגט צו יהושוען מאך דיר שטיינערנע מעסערס, און מל ווידער די קינדער פון ישראל, א צווייט מאל. . האט יהושוע זיך געמאכט שטיינערנע מעסערס, און האט געמלט די קינדער פון ישראל אין גבעת־הערלות.
. און דאס איז די זאך פאר וואס יהושוע האט געמלט דאס גאנצע פאלק וואס איז ארויסגעגאנגען פון מצרים, די מאנספארשוינען, אלע קריגסלייט, זיינען אויסגעשטארבן אין דער מדבר אונטערוועגנס נאך זייער ארויסגיין פון מצרים. . ווארום דאס גאנצע פאלק וואס זיינען ארויסגעגאנגען, זיינען געווען געמלט, אבער דאס גאנצע פאלק וואס זיינען געבארן געווארן אין דער מדבר אונטערוועגנס נאך זייער ארויסגיין פון מצרים, האט מען ניט געמלט. . ווארום פערציק יאר זיינען די קינדער פון ישראל געגאנעגן אין דער מדבר, ביז עס איז פארלענדט געווארן די גאנצע אומה, די קריגסלייט וואס זיינען ארויסגעגאנגען פון מצרים, וואס האבן ניט צוגעהערט צו דעם קול פון גאט, די וואס גאט האט זיי געשווארן, זיי ניט צו לאזן זען דאס לאנד וואס גאט האט געשווארן זייערע עלטערן, אונדז צו געבן, א לאנד וואס פליסט מיט מילך און האניק; . נאר זייערע קינדער האט ער אויפגעשטעלט אנשטאט זיי. זיי האט דאס יהושוע געמלט, ווייל זיי זיינען געווען אומבאשניטן, ווארום מע האט זיי ניט געמלט אונטערוועגנס.
. און עס איז געווען, אז דאס גאנצע פאלק האבן געענדיקט זיך מלן, זיינען זיי געזעסן אויף זייער ארט אין לאגער ביז זיי זיינען געזונט געווארן.
. און גאט האט געזאגט צו יהושוען היינט האב איך אראפגעקייקלט פון אייך די חרפה פון מצרים. דרום רופט מען יענעם ארט גלגל ביז אויף היינטיקן טאג.
. און די קינדער פון ישראל האבן גערוט אין גלגל; און זיי האבן געמאכט דעם קרבן־פסח אין פערצנטן טאג פון חודש, אין אוונט, אין די פלוינען פון יריחו. . און זיי האבן געגעסן פון דער תבואה פון לאנד אויף מארגן נאכן קרבן־פסח, מצות און געברענטע זאנגען, אין דעם דאזיקן אייגענעם טאג. . און דער מן האט אויפגעהערט אויף מארגן, אז זיי האבן געגעסן פון דער תבואה פון לאנד; און די קינדער פון ישראל האבן מער ניט געהאט קיין מן; און זיי האבן געגעסן פון דער תבואה פון לאנד כנען אין יענעם יאר.
. און עס איז געווען, אז יהושוע איז געווען אין יריחו, האט ער אויפגעהויבן זיינע אויגן און געזען, ערשט א מאן שטייט אקעגן אים, מיט זיין שווערד ארויסגעצויגן אין זיין האנט. איז יהושוע צוגעגאנגען צו אים, און האט צו אים געזאגט ביסטו פאר אונדז, אדער פאר אונדזערע פיינט? . האט ער געענטפערט ניין, נייערט איך בין דער חיל־פירער פון גאט; אקארשט בין איך געקומען. איז יהושוע געפאלן אויף זיין פנים צו דער ערד, און האט זיך געבוקט, און האט צו אים געזאגט וואס וויל מיין האר רעדן צו זיין קנעכט? . האט דער חיל־פירער פון גאט געזאגט צו יהושוען צי אראפ דיין שוך פון דיין פוס, ווארום דער ארט וואס דו שטייסט אויף אים, ער איז הייליק. און יהושוע האט אזוי געטאן.

. און יריחו איז געווען פארשפארט און פארשלאסן פון וועגן די קינדער פון ישראל; ניט ארויס און ניט אריין.
. האט גאט געזאגט צו יהושוען זע, איך האב געגעבן אין דיין האנט יריחו און איר מלך, די שטארקע גיבורים. . זאלט איר, אלע מלחמה־לייט, ארומגיין די שטאט רונד ארום איין מאל. אזוי זאלסטו טאן זעקס טעג. . און זיבן כהנים זאלן טראגן זיבן שופרות פון ווידערס פאר דעם ארון; און אויפן זיבעטן טאג זאלט איר ארומגיין די שטאט זיבן מאל; און די כהנים זאלן בלאזן אין די שופרות. . און עס וועט זיין, ווען מע גיט אן אויסגעצויגענעם בלאז מיטן הארן פון ווידער, ווי איר הערט דעם קול פון שופר, זאל דאס גאנצע פאלק שאלן א גרויסע שאלונג, און די מויער פון דער שטאט וועט איינפאלן אונטער זיך, און דאס פאלק וועט ארויפגיין איטלעכער אקעגן זיך.
. האט יהושוע דער זון פון נון גערופן די כהנים, און ער האט צו זיי געזאגט טראגט דעם ארון פון בונד, און זיבן כהנים זאלן טראגן זיבן שופרות פון ווידערס פאר דעם ארון פון גאט. . און ער האט געזאגט צום פאלק ציט, און גייט ארום די שטאט, און די באוואפנטע זאלן ציען פאר דעם ארון פון גאט.
. איז געשען אזוי ווי יהושוע האט אנגעזאגט דעם פאלק; און די זיבן כהנים, וואס האבן געטראגן די זיבן שופרות פון ווידערס פאר גאט, האבן געצויגן, און געבלאזן אין די שופרות, און דער ארון פון גאטס בונד איז געגאנגען נאך זיי. . און די באוואפנטע זיינען געגאנגען פאר די כהנים, וואס האבן געבלאזן אין די שופרות, און דער הינטער־חיל איז געגאנגען נאך דעם ארון; געגאנגען און געבלאזן אין די שופרות.
. און דעם פאלק האט יהושוע באפוילן, אזוי צו זאגן איר זאלט ניט שאלן, און ניט לאזן הערן אייער קול, און א ווארט זאל ניט ארויסגיין פון אייער מויל, ביז דעם טאג וואס איך זאג צו אייך שאלט! דענצמאל זאלט איר שאלן.
. און ער האט געלאזט דעם ארון פון גאט ארומגיין די שטאט רונד ארום איין מאל; און זיי זיינען צוריקגעקומען אין לאגער, און האבן גענעכטיקט אין לאגער.
. און יהושוע האט זיך געפעדערט אין דער פרי; און די כהנים האבן געטראגן דעם ארון פון גאט. . און די זיבן כהנים, וואס האבן געטראגן די זיבן שופרות פון ווידערס פאר דעם ארון פון גאט, זיינען געגאנגען נאכאנאנד און געבלאזן אין די שופרות, און די באוואפנטע זיינען געגאנגען זיי פארויס, און דער הינטער־חיל איז געגאנגען נאך דעם ארון פון גאט; געגאנגען און געבלאזן אין די שופרות. . אויך אויפן צווייטן טאג זיינען זיי ארומגעגאנגען די שטאט איין מאל, און זיך אומגעקערט אין לאגער. אזוי האבן זיי געטאן זעקס טעג. . און עס איז געווען אויפן זיבעטן טאג, האבן זיי זיך געפעדערט ווי דער פרימארגן איז אויפגעגאנגען, און זיי זיינען ארומגעגאנגען די שטאט אויפן דאזיקן שטייגער זיבן מאל; . בלויז אין יענעם טאג זיינען זיי ארומגעגאנגען די שטאט זיבן מאל. און עס איז געווען ביים זיבעטן מאל, האבן די כהנים געבלאזן אין די שופרות, און יהושוע האט געזאגט צום פאלק שאלט! ווארום גאט האט אייך געגעבן די שטאט. . און די דאזיקע שטאט זאל זיין חרם צו גאט, זי און אלץ וואס אין איר; נאר רחב די זונה זאל בלייבן לעבן, זי און אלע וואס ביי איר אין הויז, ווייל זי האט באהאלטן די שלוחים וואס מיר האבן געשיקט. . און איר היט אייך נאר פון דעם חרם, איר זאלט אליין ניט ווערן חרם, אז איר וועט נעמען פון דעם חרם, און מאכן דעם לאגער פון ישראל צו חרם, און אים פאראומגליקן. . און דאס גאנצע זילבער און גאלד, און קופערנע און אייזערנע כלים, דאס זאל זיין הייליק צו גאט; אין שאץ פון גאט זאל עס אריין.
. האט דאס פאלק געשאלט, און מע האט געבלאזן אין די שופרות. און עס איז געווען, ווי דאס פאלק האט געהערט דעם קול פון שופר, אזוי האט דאס פאלק געשאלט א גרויסע שאלונג, און די מויער איז איינגעפאלן אונטער זיך, און דאס פאלק איז ארויפגעגאנגען אין שטאט איטלעכער אקעגן זיך; און זיי האבן באצווונגען די שטאט. . און זיי האבן פארוויסט אלץ וואס אין שטאט, פון א מאן ביז א פרוי, פון יונג ביז אלט, און ביז אן אקס, און א שעפס, און אן אייזל, מיטן שארף פון שווערד.
. און צו די צוויי מענער וואס האבן אויסגעקוקט דאס לאנד האט יהושוע געזאגט גייט אריין אין הויז פון דער פרוי דער זונה, און פירט ארויס פון דארטן די פרוי, און אלע וואס געהערן צו איר, אזוי ווי איר האט איר געשווארן.
. זיינען די יונגעלייט די אויסקוקערס אריינגעגאנגען, און האבן ארויסגעפירט רחבן, און איר פאטער און איר מוטער, און אירע ברידער, און אלע וואס האבן געהערט צו איר, אויך איר גאנצע משפחה האבן זיי ארויסגעפירט, און זיי איבערגעלאזט דערויסן פון לאגער פון ישראל. . און די שטאט האבן זיי פארברענט אין פייער מיט אלץ וואס אין איר; בלויז דאס זילבער און דאס גאלד, און די קופערנע און אייזערנע כלים, האבן זיי אפגעגעבן אין שאץ פון גאטס הויז. . און רחב די זונה, און איר פאטערס הויזגעזינט, און אלע וואס האבן געהערט צו איר, האט יהושוע געלאזט לעבן, און זי איז געבליבן צווישן ישראל ביז אויף היינטיקן טאג; ווייל זי האט באהאלטן די שלוחים וואס יהושוע האט געשיקט אויסצוקוקן יריחו.
. און יהושוע האט באשווארן אין יענער צייט, אזוי צו זאגן פארשאלטן פאר גאט דער מאן וואס וועט אויפשטיין און וועט אפבויען די דאזיקע שטאט יריחו! מיט דעם לעבן פון זיין בכור זאל ער לייגן איר גרונטפעסט, און מיט זיין יינגסטן זאל ער אריינשטעלן אירע טירן.
. און גאט איז געווען מיט יהושוען, און זיין שם איז געווען אין גאנצן לאנד.

. און די קינדער פון ישראל האבן געפעלשט א פעלשונג אין דעם חרם, און עכן דער זון פון כרמי דעם זון פון זבדי, דעם זון פון זרחן, פון שבט יהודה, האט גענומען פון דעם חרם, און דער צארן פון גאט האט געגרימט אויף די קינדער פון ישראל.
. און יהושוע האט געשיקט מענטשן פון יריחו קיין עי וואס לעבן בית־און, אין מזרח פון בית־אל, און ער האט זיי אנגעזאגט, אזוי צו זאגן גייט ארויף, און קוקט אויס דאס לאנד. זיינען די מענטשן ארויפגעגאנגען, און האבן אויסגעקוקט עי. . און זיי האבן זיך אומגעקערט צו יהושוען, און האבן צו אים געזאגט זאל ניט ארויפגיין דאס גאנצע פאלק; ארום צוויי טויזנט מאן, אדער ארום דריי טויזנט מאן, זאלן ארויפגיין און שלאגן עי. דארפסט ניט מיען אהין דאס גאנצע פאלק, ווארום זיי זיינען ווינציק.
. זיינען ארויפגעגאנגען אהין פון פאלק ארום דריי טויזנט מאן; אבער זיי זיינען אנטלאפן פאר די מענטשן פון עי. . און די מענטשן פון עי האבן פון זיי געשלאגן ארום זעקס און דרייסיק מאן, און זיי האבן זיי נאכגעיאגט פון פארן טויער ביז שברים, און האבן זיי געשלאגן ביים אראפגאנג; און דאס הארץ פון פאלק איז צעגאנגען, און איז געווארן אזוי ווי וואסער.
. האט יהושוע צעריסן זיינע קליידער, און איז געפאלן אויף זיין פנים צו דער ערד פאר דעם ארון פון גאט ביזן אוונט, ער און די עלטסטע פון ישראל; און זיי האבן ארויפגעלייגט ערד אויף זייער קאפ. . און יהושוע האט געזאגט וויי, גאט דו האר, נאך וואס האסטו גאר אריבערגעבראכט דאס דאזיקע פאלק איבערן ירדן, אונדז צו געבן אין דער האנט פון אמורי, כדי אונדז אונטערצוברענגען? הלוואי וואלטן מיר באשטאנען און געבליבן אויף יענער זייט ירדן! . איך בעט דיך, גאט, וואס קען איך זאגן, נאכדעם אז ישראל האט געמוזט קערן דעם נאקן פאר זיינע פיינט? . ווארום דער כנעני און אלע באוווינער פון לאנד וועלן דערהערן, און וועלן אונדז ארומרינגלען, און פארשניידן אונדזער נאמען פון דער ערד; און וואס וועסטו טאן פאר דיין גרויסן נאמען?
. האט גאט געזאגט צו יהושוען שטיי דיר אויף; נאך וואס דען פאלסטו אויף דיין פנים? . געזינדיקט האט ישראל, און זיי האבן אויך איבערגעטרעטן מיין בונד וואס איך האב זיי באפוילן, און זיי האבן אי גענומען פון חרם, אי געגנבעט, אי פארלייקנט, אי אריינגעטאן אין זייערע זאכן. . דרום קענען די קינדער פון ישראל ניט באשטיין פאר זייערע פיינט; דעם נאקן קערן זיי פאר זייערע פיינט, ווייל זיי זיינען געווארן צו חרם; איך וועל מער ניט זיין מיט אייך, אויב איר וועט ניט פארטיליקן דעם חרם פון צווישן אייך. . שטיי אויף, און הייליק דאס פאלק, און זאלסט זאגן הייליקט אייך אויף מארגן, ווארום אזוי האט געזאגט יהוה דער גאט פון ישראל חרם איז צווישן דיר, ישראל; וועסט ניט קענען באשטיין פאר דיינע פיינט, ביז איר וועט אפטאן דעם חרם פון צווישן אייך. . דרום זאלט איר גענענען אין דער פרי לויט אייערע שבטים, און עס וועט זיין, דער שבט וואס גאט וועט אים פארנעמען, זאל גענענען לויט די משפחות, און די משפחה וואס גאט וועט זי פארנעמען, זאל גענענען לויט די הייזער, און דאס הויז וואס גאט וועט עס פארנעמען, זאל גענענען לויט די מענער. . און עס וועט זיין, דער וואס וועט פארנומען ווערן מיטן חרם, זאל פארברענט ווערן אין פייער, ער און אלץ וואס געהערט צו אים; ווייל ער האט איבערגעטרעטן דעם בונד פון גאט, און ווייל ער האט געטאן א נבלה אין ישראל.
. האט יהושוע זיך געפעדערט אין דער פרי, און געמאכט גענענען ישראל לויט זיינע שבטים; איז פארנומען געווארן שבט יהודה. . האט ער געמאכט גענענען די משפחה פון יהודה, און ער האט פארנומען די משפחה פון די זרחים. האט ער געמאכט גענענען די משפחה פון די זרחים לויט די מענער, און זבדי איז פארנומען געווארן. . האט ער געמאכט גענענען זיין הויז לויט די מענער, און עכן דער זון פון כרמי דעם זון פון זבדי, דעם זון פון זרחן, פון שבט יהודה, איז פארנומען געווארן.
. האט יהושוע געזאגט צו עכנען מיין זון, טו, איך בעט דיך, כבוד צו יהוה דעם גאט פון ישראל, און זיי זיך מודה פאר אים, און זאג מיר, איך בעט דיך, וואס דו האסט געטאן; זאלסט ניט פארהוילן פון מיר.
. האט עכן געענטפערט יהושוען, און האט געזאגט אמת, איך האב געזינדיקט צו יהוה דעם גאט פון ישראל, און אזוי און אזוי האב איך געטאן. . איך האב געזען אין דעם רויב א גוטן מאנטל פון שנער, און צוויי הונדערט שקל זילבער, און א צונג גאלד וואס איר וואג איז פופציק שקל; האב איך זיי געגלוסט, און האב זיי צוגענומען, און אן זיינען זיי באהאלטן אין דער ערד אין מיטן פון מיין געצעלט, און דאס זילבער איז אונטער דעם.
. האט יהושוע געשיקט שלוחים, און זיי זיינען אוועקגעלאפן צום געצעלט; ערשט עס איז באהאלטן אין זיין געצעלט, און דאס זילבער איז אונטער דעם. . האבן זיי זיי ארויסגענומען פון מיטן געצעלט, און געבראכט צו יהושוען, און צו אלע קינדער פון ישראל, און זיי האבן זיי אוועקגעלייגט פאר גאט. . און יהושוע און גאנץ ישראל מיט אים האבן גענומען עכן דעם זון פון זרחן, און דאס זילבער, און דעם מאנטל, און די צונג גאלד, און זיינע זין, און זיינע טעכטער, און זיינע אקסן, און זיינע אייזלען, און זיינע שאף, און זיין געצעלט, און אלץ וואס האט געהערט צו אים, און זיי האבן זיי ארויפגעבראכט צום טאל עכור. . און יהושוע האט געזאגט וואס האסטו אונדז פאראומגליקט? פאראומגליקן זאל דיך גאט היינטיקן טאג. און גאנץ ישראל האבן אים פארשטיינט מיט שטיינער; און זיי האבן זיי פארברענט אין פייער, און זיי פארווארפן מיט שטיינער. . און זיי האבן אויפגעשטעלט איבער אים א גרויסן הויפן שטיינער וואס שטייט ביז אויף היינטיקן טאג; און גאט האט זיך אפגעקערט פון זיין גרימצארן. דרום רופט מען יענעם ארט דער טאל עכור ביז אויף היינטיקן טאג.
. און גאט האט געזאגט צו יהושוען זאלסט ניט מורא האבן און ניט אנגסטן; נעם מיט דיר דאס גאנצע מלחמה־פאלק, און שטיי אויף, גיי ארויף אויף עי; זע, איך האב געגעבן אין דיין האנט דעם מלך פון עי, און זיין פאלק, און זיין שטאט, און זיין לאנד. . און זאלסט טאן צו עי און צו איר מלך, אזוי ווי דו האסט געטאן צו יריחו און צו איר מלך; נאר איר זאקרויב און אירע בהמות זאלט איר רויבן פאר אייך. שטעל דיר לויערער אויף דער שטאט פון הינטער איר.
. איז אויפגעשטאנען יהושוע, און דאס גאנצע מלחמה־פאלק, ארויפצוגיין אויף עי; און יהושוע האט אויסגעוויילט דרייסיק טויזנט מאן העלדישע גיבורים, און האט זיי אוועקגעשיקט ביי נאכט. . און ער האט זיי באפוילן, אזוי צו זאגן זעט, איר זאלט לויערן אויף דער שטאט פון הינטער דער שטאט; איר זאלט זיך ניט דערווייטערן זייער פון דער שטאט, און זייט אלע אנגעברייט. . און איך און דאס גאנצע פאלק וואס מיט מיר וועלן גענענען צו דער שטאט; און עס וועט זיין, אז זיי וועלן ארויסגיין אקעגן אונדז, אזוי ווי צוערשט, וועלן מיר אנטלויפן פאר זיי. . און זיי וועלן ארויסגיין נאך אונדז, ביז מיר וועלן זיי אוועקציען פון דער שטאט, ווארום זיי וועלן זאגן זיי אנטלויפן פאר אונדז אזוי ווי צוערשט; און מיר וועלן אנטלויפן פאר זיי. . און איר וועט אויפשטיין פון דער לויער, און וועט פארנעמען די שטאט, און יהוה אייער גאט וועט זי געבן אין אייער האנט. . און עס וועט זיין, ווי איר פארכאפט די שטאט, זאלט איר אנצינדן די שטאט אין פייער; אזוי ווי דאס ווארט פון גאט זאלט איר טאן; זעט, איך האב אייך באפוילן.
. און יהושוע האט זיי געשיקט, און זיי זיינען אוועקגעגאנגען צו דעם לויערארט, און זיינען געזעסן צווישן בית־אל און צווישן עי, אין מערב פון עי. און יהושוע האט גענעכטיקט יענע נאכט צווישן דעם פאלק.
. און יהושוע האט זיך געפעדערט אין דער פרי, און האט איבערגעציילט דאס פאלק, און ער און די עלטסטע פון פאלק זיינען ארויפגעגאנגען פארויס פארן פאלק אויף עי. . און דאס גאנצע מלחמה־פאלק וואס מיט אים איז ארויפגעגאנגען, און זיי האבן גענענט, און זיינען געקומען אקעגן דער שטאט, און האבן געלאגערט אין צפון פון עי; און דער טאל איז געווען צווישן אים און צווישן עי. . און ער האט גענומען ארום פינף טויזנט מאן, און האט זיי געשטעלט פאר לויערער צווישן בית־אל און צווישן עי, אין מערב פון עי. . אזוי האבן זיי אויסגעשטעלט דאס פאלק, די גאנצע מחנה וואס אין צפון פון דער שטאט, און זייער הינטער־חיל אין מערב פון דער שטאט. און יהושוע איז געגאנגען אין יענער נאכט אין מיטן טאל.
. און עס איז געווען, ווי דער מלך פון עי האט דערזען, אזוי האבן די מענטשן פון דער שטאט זיך געאיילט, און זיי האבן זיך געפעדערט, און זיינען ארויסגעגאנגען אקעגן ישראל אויף מלחמה, ער און זיין גאנץ פאלק, אין דער אפגערעדטער צייט, פאר דעם פלוין, און ער האט ניט געוווסט אז לויערער זיינען אויף אים פון הינטער דער שטאט. . און יהושוע און גאנץ ישראל האבן זיך געמאכט ווי געשלאגן פאר זיי, און זיינען אנטלאפן אויפן וועג פון מדבר.
. און דאס גאנצע פאלק וואס אין עי איז צונויפגערופן געווארן, זיי נאכצויאגן; און זיי האבן נאכגעיאגט יהושוען, און זיינען אוועקגעצויגן געווארן פון דער שטאט. . און עס איז ניט געבליבן א מענטש אין עי און אין בית־אל, וואס איז ניט ארויסגעגאנגען נאך ישראל; און זיי האבן געלאזט די שטאט אפן, און נאכגעיאגט ישראל.
. האט גאט געזאגט צו יהושוען שטרעק אויס דעם שפיז וואס אין דיין האנט אקעגן דער שטאט עי, ווארום אין דיין האנט וועל איך זי געבן. און יהושוע האט אויסגעשטרעקט דעם שפיז וואס אין זיין האנט אקעגן דער שטאט. . און די לויערער זיינען אויפגעשטאנען אויף גיך פון זייער ארט, און זיי זיינען געלאפן ווי ער האט אויסגעשטרעקט זיין האנט, און זיינען אריין אין דער שטאט, און האבן זי באצווונגען; און זיי האבן געאיילט און האבן אנגעצונדן די שטאט אין פייער. . און די מענטשן פון עי האבן זיך אומגעקערט הינטער זיך, און דערזען, ערשט דער רויך פון דער שטאט איז ארויף צום הימל, און זיי האבן ניט געהאט אין זיך כוח צו לויפן אהין אדער אהער. און דאס פאלק וואס איז אנטלאפן צום מדבר, האט זיך אומגעקערט אויף די נאכיאגער. . און ווי יהושוע און גאנץ ישראל האבן געזען אז די לויערער האבן באצווונגען די שטאט, און אז דער רויך פון דער שטאט איז אויפגעגאנגען, אזוי האבן זיי זיך אומגעקערט, און האבן געשלאגן די מענטשן פון עי. . און יענע זיינען ארויסגעגאנגען פון דער שטאט אקעגן זיי, אזוי אז זיי זיינען געווען אין מיטן פון ישראל, די אויף דער זייט, און די אויף יענער זייט. און זיי האבן זיי געשלאגן ביז זיי ניט איבערצולאזן א געבליבענעם אדער אנטרונענעם. . און דעם מלך פון עי האבן זיי געכאפט א לעבעדיקן, און אים געבראכט צו יהושוען.
. און עס איז געווען, אז די ישראל האבן געענדיקט אויסהרגען אלע באוווינער פון עי, אויפן פעלד אין דעם מדבר וואס זיי האבן זיי נאכגעיאגט אין אים, און זיי זיינען אלע געפאלן דורכן שארף פון שווערד ביז זיי זיינען פארלענדט געווארן, האבן גאנץ ישראל זיך אומגעקערט קיין עי, און האבן זי געשלאגן מיטן שארף פון שווערד. . און אלע וואס זיינען געפאלן אין יענעם טאג, פון א מאן ביז א פרוי, זיינען געווען צוועלף טויזנט; אלע מענטשן פון עי. . און יהושוע האט ניט צוריקגעצויגן זיין האנט וואס ער האט אויסגעשטרעקט מיטן שפיז, ביז ער האט פארוויסט אלע באוווינער פון עי. . נאר די בהמות און דעם זאקרויב פון יענער שטאט האבן די ישראל גערויבט פאר זיך, אזוי ווי דאס ווארט פון גאט וואס ער האט באפוילן יהושוען. . און יהושוע האט פארברענט עי, און האט זי געמאכט פאר אן אייביקן חורבה־הויפן, א וויסטעניש ביז אויף היינטיקן טאג. . און דעם מלך פון עי האט ער אויפגעהאנגען אויף א בוים ביז אוונטצייט; און ווי די זון איז אונטערגעגאנגען, האט יהושוע באפוילן, און מע האט אראפגענומען זיין טויטן לייב פון דעם בוים, און אים אוועקגעווארפן פאר דעם איינגאנג פון דעם שטאטטויער, און מע האט אויפגעשטעלט איבער אים א גרויסן הויפן שטיינער וואס שטייט ביז אויף היינטיקן טאג.
. דענצמאל האט יהושוע געבויט א מזבח צו יהוה דעם גאט פון ישראל אויפן בארג עיבל, . אזוי ווי משה דער קנעכט פון גאט האט באפוילן די קינדער פון ישראל, ווי עס שטייט געשריבן אין בוך פון תורת־משה; א מזבח פון גאנצע שטיינער, וואס מע האט אויף זיי ניט אויפגעהויבן אן אייזן. און זיי האבן אויפגעבראכט אויף אים בראנדאפפער צו גאט, און געשלאכט פרידאפפער. . און ער האט דארטן אויפגעשריבן אויף די שטיינער אן איבערחזרונג פון תורת־משה, וואס ער האט געשריבן אין אנגעזיכט פון די קינדער פון ישראל. . און גאנץ ישראל, און זייערע עלטסטע און אויפזעער, און זייערע ריכטער, זיינען געשטאנען פון דער זייט און פון יענער זייט פון ארון, פאר די כהנים פון שבט לוי וואס האבן געטראגן דעם ארון פון גאטס בונד – אזוי דער פרעמדער ווי דער איינגעבארענער, העלפט פון זיי אקעגן בארג גרזים, און העלפט פון זיי אקעגן בארג עיבל, אזוי ווי משה דער קנעכט פון גאט האט פון פריער באפוילן, צו בענטשן דאס פאלק ישראל. . און דערנאך האט ער געלייענט אלע ווערטער פון דער תורה, די ברכה און די קללה, אזוי ווי אלץ וואס שטייט געשריבן אין בוך פון דער תורה. . ניט געווען א ווארט פון אלץ וואס משה האט באפוילן, וואס יהושוע האט ניט געלייענט פאר דער גאנצער איינזאמלונג פון ישראל, און די ווייבער און די קליינע קינדער, און דעם פרעמדן וואס איז מיטגעגאנגען צווישן זיי.

. און עס איז געווען, אז אלע מלכים וואס אויף דער זייט ירדן, אין דעם געבערג, און אין דער נידערונג, און אויף דעם גאנצן ברעג פון ים־הגדול, אקעגן לבנון, דער חתי, און דער אמורי, דער כנעני, דער פרזי, דער חוי, און דער יבוסי, האבן דערהערט, . אזוי האבן זיי זיך איינגעזאמלט אין איינעם, מלחמה צו האלטן מיט יהושוען און מיט ישראל, מיט איין מויל.
. און די באוווינער פון גבעון האבן געהערט וואס יהושוע האט געטאן צו יריחו און צו עי; . און זיי אויך האבן געטאן מיט ליסטיקייט, און זיינען געגאנגען און האבן זיך פארשטעלט; און זיי האבן גענומען אפגעניצטע זעק פאר זייערע אייזלען, און אפגעניצטע און צעשפאלטענע און צונויפגעבונדענע וויינלאגלען, . און אפגעטראגענע און פארלאטעטע שיך אויף זייערע פיס, און אפגעטראגענע קליידער אויף זיך; און דאס גאנצע ברויט פון זייער צערונג איז געווען פארטריקנט אויף ברעקלעך. . און זיי זיינען געגאנגען צו יהושוען אין לאגער קיין גלגל, און האבן געזאגט צו אים און צו די מענער פון ישראל פון א ווייטן לאנד זיינען מיר געקומען, און אצונד שליסט אונדז א בונד.
. האבן די מענער פון ישראל געזאגט צו דעם חוי אפשר זיצסטו צווישן אונדז, און ווי קען איך דיר שליסן א בונד? . האבן זיי געזאגט צו יהושוען דיינע קנעכט זיינען מיר. האט יהושוע צו זיי געזאגט ווער זייט איר? און פון וואנען קומט איר? . האבן זיי צו אים געזאגט פון זייער א ווייטן לאנד זיינען געקומען דיינע קנעכט, צוליב דעם נאמען פון יהוה דיין גאט; ווארום מיר האבן געהערט זיין הערונג, און אלץ וואס ער האט געטאן אין מצרים, . און אלץ וואס ער האט געטאן צו די צוויי מלכים פון דעם אמורי וואס אויף יענער זייט ירדן, צו סיחון דעם מלך פון חשבון, און צו עוג דעם מלך פון בשן וואס אין עשתרות. . האבן צו אונדז געזאגט אונדזערע עלטסטע, און אלע באוווינער פון אונדזער לאנד, אזוי צו זאגן נעמט מיט זיך צערונג אויפן וועג, און גייט זיי אנטקעגן, און איר זאלט זאגן צו זיי אייערע קנעכט זיינען מיר; און אצונד שליסט אונדז א בונד. . דאס דאזיקע ברויט אונדזערס – ווארעמערהייט האבן מיר זיך פארשפייזט דערמיט פון אונדזערע הייזער, אין דעם טאג וואס מיר זיינען ארויס צו גיין צו אייך, און אצונד אט איז עס פארטריקנט, און געווארן ברעקלעך. . און די דאזיקע וויינלאגלען, וואס מיר האבן אנגעפילט, זיינען געווען ניי, און אט זיינען זיי צעשפאלטן געווארן, און די דאזיקע קליידער און שיך אונדזערע זיינען אפגעטראגן געווארן פון זייער פיל וועג.
. און די מענער האבן גענומען פון זייער צערונג, און גאטס מויל האבן זיי ניט געפרעגט. . און יהושוע האט געמאכט שלום מיט זיי, און זיי געשלאסן א בונד, זיי צו לאזן לעבן. און די פירשטן פון דער עדה האבן זיי געשווארן.
. און עס איז געווען צום סוף פון דריי טעג נאכדעם ווי זיי האבן זיי געשלאסן א בונד, האבן זיי געהערט אז זיי זיינען נאנט צו זיי, און אז זיי זיצן צווישן זיי. . און די קינדער פון ישראל האבן געצויגן, און זיינען געקומען אין זייערע שטעט אויפן דריטן טאג. און זייערע שטעט זיינען געווען גבעון, און כפירה, און בארות, און קרית־יערים. . אבער די קינדער פון ישראל האבן זיי ניט געשלאגן, ווייל די פירשטן פון דער עדה האבן זיי געשווארן ביי יהוה דעם גאט פון ישראל. און די גאנצע עדה האט געמורמלט אויף די פירשטן.
. האבן אלע פירשטן געזאגט צו דער גאנצער עדה מיר האבן זיי געשווארן ביי יהוה דעם גאט פון ישראל, און מיר טארן זיי אצונד ניט אנרירן. . דאס מוזן מיר זיי טאן, און זיי לאזן לעבן, כדי אויף אונדז זאל ניט זיין א צארן פון וועגן דער שבועה וואס מיר האבן זיי געשווארן. . און די פירשטן האבן אנגעזאגט וועגן זיי זאלן זיי בלייבן לעבן. און זיי זיינען געווארן האלצהעקער און וואסערשעפער פאר דער גאנצער עדה, אזוי ווי די פירשטן האבן געהייסן וועגן זיי.
. און יהושוע האט זיי גערופן, און האט צו זיי גערעדט, אזוי צו זאגן פאר וואס האט איר אונדז גענארט, אזוי צו זאגן מיר זיינען זייער ווייט פון אייך, ווען איר זיצט צווישן אונדז? . און אצונד זאלט איר זיין פארשאלטן, און עס זאל ניט אויסגיין פון אייך א קנעכט און האלצהעקער און וואסערשעפער פאר דעם הויז פון מיין גאט.
. האבן זיי געענטפערט יהושוען, און האבן געזאגט ווייל דערציילט איז דערציילט געווארן דיינע קנעכט, דאס וואס יהוה דיין גאט האט באפוילן זיין קנעכט משהן, אייך צו געבן דאס גאנצע לאנד, און צו פארטיליקן אלע באוווינער פון לאנד פון פאר אייך, און מיר האבן זייער מורא געקריגן פאר אונדזערע נפשות פון אייך; דרום האבן מיר געטאן די דאזיקע זאך. . און אצונד אט זיינען מיר אין דיין האנט; ווי עס איז גוט און רעכטפארטיק אין דיינע אויגן צו טאן מיט אונדז, טו.
. און ער האט מיט זיי אזוי געטאן, און האט זיי מציל געווען פון דער האנט פון די קינדער פון ישראל, און זיי האבן זיי ניט געהרגעט. . און יהושוע האט זיי געמאכט אין יענעם טאג פאר האלצהעקער און פאר וואסערשעפער, פאר דער עדה, און פאר דעם מזבח פון גאט, ביז אויף היינטיקן טאג, אין דעם ארט וואס ער וועט אויסדערוויילן.

. און עס איז געווען, ווי אדוני־צדק דער מלך פון ירושלים האט געהערט אז יהושוע האט באצווונגען עי, און האט זי פארוויסט; אז אזוי ווי ער האט געטאן צו יריחו און צו איר מלך, אזוי האט ער געטאן צו עי און צו איר מלך; און אז די באוווינער פון גבעון האבן געמאכט שלום מיט ישראל, און זיינען געבליבן צווישן זיי; . האבן זיי זייער מורא געקריגן, ווייל גבעון איז געווען א גרויסע שטאט, אזוי ווי איינע פון די מלוכה־שטעט, און ווייל זי איז געווען גרעסער פון עי, און אלע אירע מענטשן זיינען געווען גיבורים. . און אדוני־צדק דער מלך פון ירושלים האט געשיקט צו הוהם דעם מלך פון חברון, און צו פראם דעם מלך פון ירמות, און צו יפיע דעם מלך פון לכיש, און צו דביר דעם מלך פון עגלון, אזוי צו זאגן . קומט ארויף צו מיר, און העלפט מיר, און לאמיר שלאגן גבעון, ווייל זי האט געמאכט שלום מיט יהושוען און מיט די קינדער פון ישראל.
. האבן זיך איינגעזאמלט און זיינען ארויפגעגאנגען די פינף מלכים פון אמורי, דער מלך פון ירושלים, דער מלך פון חברון, דער מלך פון ירמות, דער מלך פון לכיש, דער מלך פון עגלון, זיי מיט אלע זייערע מחנות, און זיי האבן געלעגערט אויף גבעון, און מלחמה געהאלטן אויף איר.
. האבן די מענטשן פון גבעון געשיקט צו יהושוען אין לאגער קיין גלגל, אזוי צו זאגן זאלסט ניט אפלאזן דיינע הענט פון דיינע קנעכט; קום ארויף צו אונדז אויף גיך, און העלף אונדז, און שטיי אונדז ביי; ווארום אלע מלכים פון אמורי, די באוווינער פון דעם געבערג, האבן זיך איינגעזאמלט אויף אונדז.
. איז יהושוע ארויפגעגאנגען פון גלגל, ער און דאס גאנצע מלחמה־פאלק מיט אים, און אלע העלדישע גיבורים. . און גאט האט געזאגט צו יהושוען זאלסט ניט מורא האבן פאר זיי, ווארום איך האב זיי געגעבן אין דיין האנט; קיינער פון זיי וועט ניט באשטיין פאר דיר. . און יהושוע איז געקומען אויף זיי פלוצים; די גאנצע נאכט איז ער ארויפגעגאנגען פון גלגל. . און גאט האט זיי צעטומלט פאר ישראל; און ער האט זיי געשלאגן א גרויסן שלאק אין גבעון, און האט זיי נאכגעיאגט אויף דעם וועג פון דעם ארויפגאנג פון בית־חורון, און זיי געשלאגן ביז עזקה, און ביז מקדה. . און עס איז געווען, אז זיי זיינען געלאפן פאר ישראל, ווען זיי זיינען געווען אויף דעם אראפגאנג פון בית־חורון, האט גאט אראפגעווארפן אויף זיי פון הימל גרויסע שטיינער, ביז עזקה, און זיי זיינען געשטארבן. מער זיינען געווען די וואס זיינען געשטארבן פון די האגלשטיינער, ווי די וואס די קינדער פון ישראל האבן געהרגעט מיטן שווערד.
. דענצמאל האט יהושוע גערעדט צו גאט – אין דעם טאג וואס גאט האט איבערגעגעבן דעם אמורי צו די קינדער פון ישראל – און ער האט געזאגט פאר די אויגן פון ישראל
זון, שטיי שטיל אין גבעון, און לבנה, אין טאל פון אילון! . און די זון איז שטיל געשטאנען, און די לבנה האט זיך אפגעשטעלט, ביז דאס פאלק האט זיך נוקם געווען אן זיינע פיינט.
דאס איז שוין באשריבן אין בוך פון ישר. און די זון האט זיך אפגעשטעלט אין האלבן הימל, און האט זיך ניט געאיילט אונטערצוגיין ארום א גאנצן טאג. . און אזא טאג ווי יענער איז ניט געווען, פאר אים אדער נאך אים, אז גאט זאל געהארכן דעם קול פון א מענטשן; ווארום גאט האט מלחמה געהאלטן פאר ישראל.
. און יהושוע און גאנץ ישראל מיט אים האבן זיך אומגעקערט אין לאגער קיין גלגל. . און די דאזיקע פינף מלכים זיינען אנטלאפן, און האבן זיך באהאלטן אין דער הייל אין מקדה. . איז אנגעזאגט געווארן יהושוען, אזוי צו זאגן די פינף מלכים זיינען געפונען געווארן באהאלטן אין דער הייל אין מקדה. . האט יהושוע געזאגט קייקלט צו גרויסע שטיינער צום מויל פון דער הייל, און שטעלט לעבן איר מענטשן, זיי צו היטן. . און איר זאלט אייך ניט אפשטעלן; יאגט נאך אייערע פיינט, און איר זאלט שלאגן זייערע הינטערשטע; איר זאלט זיי ניט לאזן אריינקומען אין זייערע שטעט; ווארום יהוה אייער גאט האט זיי געגעבן אין אייער האנט.
. און עס איז געווען, אז יהושוע און די קינדער פון ישראל האבן זיי געענדיקט שלאגן זייער א גרויסן שלאק, ביז זיי זיינען פארלענדט געווארן, און די געבליבענע וואס זיינען געבליבן פון זיי, זיינען אריין אין די פעסטונגשטעט, . אזוי האט דאס גאנצע פאלק זיך אומגעקערט אין לאגער צו יהושוען קיין מקדה בשלום; קיינער האט זיין צונג ניט געשארפט אקעגן עמיצן פון די קינדער פון ישראל.
. האט יהושוע געזאגט עפנט אויף דאס מויל פון דער הייל, און ברענגט ארויס צו מיר די דאזיקע פינף מלכים פון דער הייל. . האבן זיי אזוי געטאן; און זיי האבן ארויסגעבראכט צו אים די דאזיקע פינף מלכים פון דער הייל, דעם מלך פון ירושלים, דעם מלך פון חברון, דעם מלך פון ירמות, דעם מלך פון לכיש, דעם מלך פון עגלון. . און עס איז געווען, ווי זיי האבן ארויסגעבראכט די דאזיקע מלכים צו יהושוען, אזוי האט יהושוע גערופן אלע מענער פון ישראל, און ער האט געזאגט צו די פירער פון די מלחמה־לייט וואס זיינען מיט אים געגאנגען גענענט, טוט ארויף אייערע פיס אויף די העלדזער פון די דאזיקע מלכים. האבן זיי גענענט, און האבן ארויפגעטאן זייערע פיס אויף זייערע העלדזער. . און יהושוע האט צו זיי געזאגט איר זאלט ניט מורא האבן און ניט אנגסטן, זייט שטארק און פעסט, ווארום אזוי וועט גאט טאן צו אלע אייערע פיינט וואס איר האלט מלחמה מיט זיי. . און יהושוע האט זיי דערנאך געשלאגן, און האט זיי געטייט, און זיי אויפגעהאנגען אויף פינף ביימער; און זיי זיינען געהאנגען אויף די ביימער ביזן אוונט. . און עס איז געווען אין צייט פון זונאונטערגאנג, האט יהושוע באפוילן, און מע האט זיי אראפגענועמן פון די ביימער, און זיי אריינגעווארפן אין דער הייל, וואס זיי האבן זיך דארטן באהאלטן. און מע האט ארויפגעטאן גרויסע שטיינער אויפן מויל פון דער הייל, ווו זיי ליגן אזש ביז אויף היינטיקן טאג.
. און יהושוע האט באצווונגען מקדה אין יענעם טאג, און האט געשלאגן זי און איר מלך מיטן שארף פון שווערד; ער האט פארוויסט זיי און אלע נפשות וואס אין איר; ער האט ניט געלאזט אן איבערבלייב. און ער האט געטאן צום מלך פון מקדה, אזוי ווי ער האט געטאן צום מלך פון יריחו.
. און יהושוע און גאנץ ישראל מיט אים זיינען אריבערגעגאנגען פון מקדה קיין לבנה, . און ער האט מלחמה געהאלטן מיט לבנה. און גאט האט אויך זי און איר מלך געגעבן אין דער האנט פון ישראל; און ער האט זי געשלאגן מיטן שארף פון שווערד, מיט אלע נפשות וואס אין איר; ער האט ניט געלאזט אין איר אן איבערבלייב. און ער האט געטאן צו איר מלך אזוי ווי ער האט געטאן צום מלך פון יריחו.
. און יהושוע און גאנץ ישראל מיט אים זיינען אריבערגעגאנגען פון לבנה קיין לכיש, און ער האט געלעגערט אויף איר און מלחמה געהאלטן אקעגן איר. . און גאט האט געגעבן לכיש אין דער האנט פון ישראל; און ער האט זי באצווונגען אויפן צווייטן טאג, און האט זי געשלאגן מיטן שארף פון שווערד, מיט אלע נפשות וואס אין איר; אזוי ווי אלץ וואס ער האט געטאן צו לבנה.
. דענצמאל איז ארויפגעקומען הורם דער מלך פון גזר צו העלפן לכיש, און יהושוע האט געשלאגן אים און זיין פאלק ביז ער האט אים ניט געלאזט אן איבערבלייב.
. און יהושוע און גאנץ ישראל מיט אים זיינען אריבערגעגאנגען פון לכיש קיין עגלון, און זיי האבן געלעגערט אויף איר, און מלחמה געהאלטן אויף איר. . און זיי האבן זי באצווונגען אין יענעם טאג, און האבן זי געשלאגן מיטן שארף פון שווערד; און אלע נפשות וואס אין איר האט ער פארוויסט אין יענעם טאג; אזוי ווי אלץ וואס ער האט געטאן צו לכיש.
. און יהושוע און גאנץ ישראל מיט אים זיינען ארויפגעגאנגען פון עגלון קיין חברון, און זיי האבן מלחמה געהאטלן אויף איר. . און זיי האבן זי באצווונגען, און האבן זי געשלאגן מיטן שארף פון שווערד, מיט איר מלך, און אלע אירע שטעט, און אלע נפשות וואס אין איר; ער האט ניט געלאזט אן איבערבלייב; אזוי ווי אלץ וואס ער האט געטאן צו עגלון. און ער האט פארוויסט זי און אלע נפשות וואס אין איר.
. און יהושוע און גאנץ ישראל מיט אים האבן זיך אומגעקערט קיין דביר, און ער האט מלחמה געהאלטן אויף איר. . און ער האט באצווונגען זי און איר מלך, און אלע אירע שטעט; און זיי האבן זיי געשלאגן מיטן שארף פון שווערד, און פארוויסט אלע נפשות וואס אין איר; ער האט ניט געלאזט אן איבערבלייב. אזוי ווי ער האט געטאן צו חברון, אזוי האט ער געטאן צו דביר און צו איר מלך; אזוי ווי ער האט אויך געטאן צו לבנה און צו איר מלך.
. און יהושוע האט געשלאגן דאס גאנצע לאנד, דאס געבערג, און דעם דרום, און די נידערונג, און די אראפגאנגען, און אלע זייערע מלכים; ער האט ניט געלאזט אן איבערבלייב, נייערט ווו נאר אן אטעם האט ער פארוויסט, אזוי ווי יהוה דער גאט פון ישראל האט באפוילן. . און יהושוע האט זיי געשלאגן פון קדש־ברנע און ביז עזה, און דאס גאנצע לאנד גושן, און ביז גבעון. . און אלע די דאזיקע מלכים און זייער לאנד האט יהושוע באצווונגען אויף איין מאל; ווארום יהוה דער גאט פון ישראל האט מלחמה געהאלטן פאר ישראל.
. און יהושוע און גאנץ ישראל מיט אים האבן זיך אומגעקערט אין לאגער קיין גלגל.

. און עס איז געווען, ווי יבין דער מלך פון חצור האט דערהערט, אזוי האט ער געשיקט צו יובב דעם מלך פון מדון, און צו דעם מלך פון שמרון, און צו דעם מלך פון אכשף; . און צו די מלכים וואס אין צפון, אין דעם געבערג, און אויפן פלוין, אין דרום פון כנרות, און אין דער נידערונג, און אין די געגנטן פון דור, אין מערב; . צו דעם כנעני אין מזרח און אין מערב, און צו דעם אמורי, און דעם חתי, און דעם פרזי, און דעם יבוסי אין דעם געבערג, און דעם חוי אונטער חרמון אין לאנד מצפה. . און זיי זיינען ארויסגעגאנגען, זיי און אלע זייערע מחנות מיט זיי, פיל פאלק, אזוי ווי דער זאמד וואס אויפן ברעג פון ים אין פילקייט, און פערד און רייטוועגן זייער פיל. . און אלע די דאזיקע מלכים האבן זיך איינגעזאמלט, און זיינען געקומען, און האבן אין איינעם געלאגערט ביי די וואסערן פון מרום, מלחמה צו האלטן מיט ישראל.
. האט גאט געזאגט צו יהושוען זאלסט ניט מורא האבן פאר זיי, ווארום מארגן ארום דער צייט, גיב איך זיי אלע איבער דערשלאגענע פאר ישראל. זייערע פערד זאלסטו אויסרייסן, און זייערע רייטוועגן זאלסטו פארברענען אין פייער.
. און יהושוע און דאס גאנצע מלחמה־פאלק מיט אים זיינען געקומען אויף זיי פלוצים ביי די וואסערן פון מרום, און זיי זיינען אנגעפאלן אויף זיי. . און גאט האט זיי געגעבן אין דער האנט פון ישראל, און זיי האבן זיי געשלאגן, און זיי נאכגעיאגט ביז גרויס־צידון, און ביז משרפות־מים, און ביז דעם טאל פון מצפה צו מזרח; און זיי האבן זיי געשלאגן ביז זיי ניט צו לאזן אן איבערבלייב. . און יהושוע האט צו זיי געטאן אזוי ווי גאט האט אים אנגעזאגט; זייערע פערד האט ער אויסגעריסן, און זייערע רייטוועגן, האט ער פארברענט אין פייער.
. און יהושוע האט זיך אומגעקערט אין יענער צייט, און האט באצווונגען חצור, און איר מלך האט ער געשלאגן מיטן שווערד; ווארום חצור איז פריער געווען דאס הויפט פון אלע די דאזיקע קיניגרייכן. . און זיי האבן דערשלאגן אלע נפשות וואס אין איר מיטן שארף פון שווערד – פארוויסט; עס איז ניט געבליבן קיין לעבעדיקער אטעם; און חצור האט ער פארברענט אין פייער. . און אלע שטעט פון די דאזיקע מלכים, און אלע זייערע מלכים, האט יהושוע באצווונגען, און זיי געשלאגן מיטן שארף פון שווערד – זיי פארוויסט, אזוי ווי משה דער קנעכט פון גאט האט באפוילן. . אבער אלע שטעט וואס זיינען געשטאנען אויף זייערע בערגלעך, זיי האט ישראל ניט פארברענט; בלויז חצור אליין האט יהושוע פארברענט. . און דעם גאנצן זאקרויב פון די דאזיקע שטעט, און די בהמות, האבן די קינדער פון ישראל גערויבט פאר זיך; נאר אלע מענטשן האבן זיי געשלאגן מיטן שארף פון שווערד ביז זיי האבן זיי פארטיליקט; זיי האבן ניט איבערגעלאזט קיין לעבעדיקן אטעם. . אזוי ווי גאט האט באפוילן זיין קנעכט משהן, אזוי האט משה באפוילן יהושוען, און אזוי האט יהושוע געטאן. ער האט ניט אויסגעלאזט א זאך פון אלץ וואס גאט האט באפוילן משהן. . און יהושוע האט איינגענומען דאס דאזיקע גאנצע לאנד, דאס געבערג, און דעם גאנצן דרום, און דאס גאנצע לאנד גושן, און די נידערונג, און דעם פלוין, און דאס געבערג פון ישראל, און זיין נידערונג, . פון דעם גלאטן בארג וואס גייט ארויף צו שעיר, און ביז בעל־גד אין טאל פון לבנון, אונטער בארג חרמון; און אלע זייערע מלכים האט ער באצווונגען, און זיי געשלאגן און זיי געטייט. . פיל טעג האט יהושוע געפירט מלחמה מיט אלע די דאזיקע מלכים. . ניט געווען א שטאט וואס האט געמאכט שלום מיט די קינדער פון ישראל, אחוץ דער חוי, די באוווינער פון גבעון; אלץ האבן זיי איינגענועמן מיט מלחמה. . ווארום עס איז געווען פון גאט, צו שטארקן זייער הארץ אויף מלחמה מיט ישראל, אז מע זאל זיי פארוויסטן, כדי זיי זאל ניט זיין קיין לייטזעליקייט, נייערט אז מע זאל זיי פארטיליקן, אזוי ווי גאט האט באפוילן משהן.
. און יהושוע איז געקומען אין יענער צייט, און האט פארשניטן די ענקים פון דעם געבערג, פון חברון, פון דביר, פון ענב, און פון גאנצן געבערג פון יהודה, און פון גאנצן געבערג פון ישראל; מיט זייערע שטעט האט זיי יהושוע פארוויסט. . עס זיינען ניט איבערגעבליבן קיין ענקים אין לאנד פון די קינדער פון ישראל; נאר אין עזה, אין גת, און אין אשדוד, זיינען זיי געבליבן. . און יהושוע האט איינגענומען דאס גאנצע לאנד, אזוי ווי אלץ וואס גאט האט גערעדט צו משהן; און יהושוע האט עס געגעבן פאר א נחלה צו ישראל לויט זייערע איינטיילונגען נאך זייערע שבטים.
און דאס לאנד איז געווען רויק פון מלחמה.

. און דאס זיינען די מלכים פון לאנד וואס די קינדער פון ישראל האבן געשלאגן, און געארבט זייער לאנד אויף יענער זייט ירדן, צו זונאויפגאנג, פון טאל ארנון ביז בארג חרמון, און דעם גאנצן פלוין צו מזרח . סיחון דער מלך פון אמורי וואס איז געזעסן אין חשבון, וואס האט געוועלטיקט פון ערוער וואס ביים ברעג טאל ארנון און אין מיטן טאל, און איבער האלב גלעד, און ביז דעם טייך יבוק, דעם געמארק פון די קינדער פון עמון, . און איבער דעם פלוין ביזן ים כנרות, צו מזרח, און ביז דעם ים פון פלוין, דעם ים־המלח, צו מזרח, אויפן וועג צו בית־ישימות; און אין דרום, אונטער די אראפגאנגען פון פסגה. . און דער געמארק פון עוג דעם מלך פון בשן, פון דעם רעשט פון די רפאים, וואס איז געזעסן אין עשתרות, און אין אדרעי, . און האט געוועלטיקט איבער בארג חרמון, און איבער סלכה, און איבער גאנץ בשן, ביז דעם געמארק פון דעם גשורי, און דעם מעכתי, און איבער האלב גלעד, – דעם געמארק פון סיחון דעם מלך פון חשבון. . משה דער קנעכט פון גאט, און די קינדער פון ישראל, האבן זיי געשלאגן, און משה דער קנעכט פון גאט האט עס געגעבן פאר אן ארב צו די ראובנים, און צו די גדים, און צום האלבן שבט מנשה.
. און דאס זיינען די מלכים פון לאנד וואס יהושוע און די קינדער פון ישראל האבן געשלאגן אויף דער זייט ירדן צו מערב, פון בעל־גד אין טאל פון לבנון, און ביז דעם גלאטן בארג וואס גייט ארויף צו שעיר; און יהושוע האט עס געגעבן די שבטים פון ישראל פאר אן ארב לויט זייערע איינטיילונגען; . אין דעם געבערג, און אין דער נידערונג, און אין דעם פלוין, און אויף די אראפגאנגען, און אין מדבר, און אין דעם דרום; דער חתי, דער אמורי, און דער כנעני, דער פרזי, דער חוי, און דער יבוסי.
. דער מלך פון יריחו, 	איינער; דער מלך פון עי וואס לעבן בית־אל, 	איינער;. דער מלך פון ירושלים, 	איינער; דער מלך פון חברון, 	איינער; . דער מלך פון ירמות, 	איינער; דער מלך פון לכיש, 	איינער; . דער מלך פון עגלון, 	איינער; דער מלך פון גזר, 	איינער; . דער מלך פון דביר, 	איינער; דער מלך פון גדר, 	איינער; . דער מלך פון חרמה, 	איינער; דער מלך פון ערד, 	איינער; . דער מלך פון לבנה, 	איינער; דער מלך פון עדולם, 	איינער; . דער מלך פון מקדה, 	איינער; דער מלך פון בית־אל, 	איינער; . דער מלך פון תפוח, 	איינער; דער מלך פון חפר, 	איינער; . דער מלך פון אפק, 	איינער; דער מלך איבערן שרון, 	איינער; . דער מלך פון מדון, 	איינער; דער מלך פון חצור, 	איינער; . דער מלך פון שמרון־מרון, 	איינער; דער מלך פון אכשף, 	איינער; . דער מלך פון תענך, 	איינער; דער מלך פון מגדו, 	איינער; . דער מלך פון קדש,	איינער; דער מלך פון יקנעם אין כרמל, 	איינער; . דער מלך פון דור, אין דער געגנט פון דור, 	איינער; דער מלך פון גוים אין גלגל, 	איינער; . דער מלך פון תרצה, 	איינער; אלע מלכים, איין און דרייסיק.
. און יהושוע איז געווארן אלט און באטאגט; און גאט האט צו אים געזאגט דו ביסט אלט און באטאגט, און פון לאנד איז נאך געבליבן זייער פיל איינצונעמען. . דאס איז דאס לאנד וואס איז נאך געבליבן אלע געגנטן פון די פלשתים, און דער גאנצער גשורי, . פון דעם שיחור וואס פאר מצרים, און ביז דעם געמארק פון עקרון צו צפון, וואס ווערט גערעכנט צום כנעני; די פינף פירשטן פון די פלשתים, דער עזהער, און דער אשדודער, דער אשקלונער, דער גתער, און דער עקרונער; און די עוים . אין דרום; דאס גאנצע לאנד פון כנעני, און מערה וואס געהערט צו די צידונים, ביז אפק, בזי דעם געמארק פון אמורי; . און דאס לאנד פון גבלי, און דער גאנצער לבנון צו זונאויפגאנג, פון בעל־גד אונטער בארג חרמון, ביז מע קומט קיין חמת; . אלע באוווינער פון דעם געבערג, פון לבנון ביז משרפות־מים, אלע צידונים. איך וועל זיי פארטרייבן פון פאר די קינדער פון ישראל; נאר ווארף דו עס אויס צו ישראל פאר א נחלה, אזוי ווי איך האב דיר באפוילן. . און אצונד צעטייל דאס דאזיקע לאנד פאר א נחלה צו די ניין שבטים, און דעם האלבן שבט מנשה. . מיט אים האבן די ראובנים און די גדים געקריגן זייער נחלה, וואס משה האט זיי געגעבן, אויף יענער זייט ירדן צו מזרח אזוי ווי משה דער קנעכט פון גאט האט זיי געגעבן . פון ערוער וואס ביים ברעג טאל ארנון, און די שטאט וואס אין מיטן טאל, און דאס גאנצע פלאכלאנד, מידבא ביז דיבון; . און אלע שטעט פון סיחון דעם מלך פון אמורי, וואס האט געקיניגט אין חשבון, ביז דעם געמארק פון די קינדער פון עמון; . און גלעד, און דעם געמארק פון דעם גשורי, און דעם מעכתי, און גאנץ בארג חרמון, און גאנץ בשן ביז סלכה;. דאס גאנצע קיניגרייך פון עוגן אין בשן, וואס האט געקיניגט אין עשתרות און אין אדרעי – ער איז איבערגעבליבן פון דעם רעשט פון די רפאים – ווארום משה האט זיי געשלאגן, און האט זיי פארטריבן. . אבער די קינדער פון ישראל האבן ניט פארטריבן דעם גשורי און דעם מעכתי; און גשור און מעכת זיינען געבליבן זיצן צווישן ישראל ביז אויף היינטיקן טאג.
. נאר דעם שבט לוי האט ער ניט געגעבן קיין נחלה; די פייעראפפער פון יהוה דעם גאט פון ישראל, דאס איז זיין נחלה, אזוי ווי ער האט צו אים גערעדט.
. און משה האט געגעבן דעם שבט פון די קינדער פון ראובן לויט זייערע משפחות. . און זייער געמארק איז געווען פון ערוער וואס ביים ברעג טאל ארנון, און די שטאט וואס אין מיטן טאל, און דאס גאנצע פלאכלאנד ביז מידבא; . חשבון און אלע אירע שטעט וואס אויפן פלאכלאנד, דיבון, און במות־בעל, . און בית־בעל-מעון; און יהצה, און קדמות, און מיפעת; . און קריתים, און שבמה, און צרת־שחר אויפן טאלבארג; . און בית־פעור, און די אראפגאנגען פון פסגה, און בית־ישימות; . און אלע שטעט פון דעם פלאכלאנד, און דאס גאנצע קיניגרייך פון סיחון דעם מלך פון אמורי, וואס האט געקיניגט אין חשבון, וואס משה האט אים געשלאגן מיט די הויפטלייט פון מדין, אוי, און רקם, און צור, און חור, און רבע, די פירשטן פון סיחונען, באוווינער פון לאנד. . אויך בלעם דעם זון פון בעורן, דעם ווארזאגער, האבן די קינדער פון ישראל געהרגעט מיטן שווערד צווישן זייערע דערשלאגענע. . און דער געמארק פון די קינדער פון ראובן איז געווען דער ירדן מיטן ברעג.
דאס איז די נחלה פון די קינדער פון ראובן לויט זייערע משפחות, די שטעט מיט זייערע דערפער.
. און משה האט געגעבן דעם שבט גד, די קינדער פון גד, לויט זייערע משפחות. . און זייער געמארק איז געווען יעזר, און אלע שטעט פון גלעד, און א העלפט לאנד פון די קינדער פון עמון, ביז ערוער וואס פאר רבה; . און פון חשבון ביז רמת־מצפה, און בטונים, און פון מחנים ביז דעם געמארק פון לדבר; . און אין טאל, בית־הרם, און בית־נמרה, און סוכות, און צפון, דער רעשט פון דעם קיניגרייך פון סיחון דעם מלך פון חשבון, דער ירדן מיטן ברעג, ביז עק ים כנרת, אויף יענער זייט ירדן צו מזרח.
. דאס איז די נחלה פון די קינדער פון גד לויט זייערע משפחות, די שטעט מיט זייערע דערפער.
. און משה האט געגעבן צום האלבן שבט מנשה; און עס איז געווען פאר דעם האלבן שבט פון די קינדער פון מנשה לויט זייערע משפחות. . און זייער געמארק איז געווען פון מחנים, גאנץ בשן, דאס גאנצע קיניגרייך פון עוג דעם מלך פון בשן, און אלע ״דערפער פון יאיר״ וואס אין בשן, זעכציק שטעט; . און האלב גלעד, און עשתרות, און אדרעי, די שטעט פון דעם קיניגרייך פון עוגן אין בשן, זיינען געווען פאר די קינדער פון מכיר דעם זון פון מנשהן – פאר א העלפט פון די קינדער פון מכיר, לויט זייערע משפחות.
. דאס איז וואס משה האט געמאכט ארבן אין די פלוינען פון מואב, פון יענער זייט ירדן, ביי יריחו, צו מזרח. . אבער דעם שבט לוי האט משה ניט געגעבן קיין נחלה; יהוה דער גאט פון ישראל, ער איז זיין נחלה, אזוי ווי ער האט צו זיי גערעדט.

. און דאס איז וואס די קינדער פון ישראל האבן געארבט אין לאנד כנען, וואס אלעזר דער כהן, און יהושוע דער זון פון נון, און די הופטלייט פון די פאטערהייזער פון די שבטים פון די קינדער פון ישראל, האבן זיי געמאכט ארבן, . לויט דעם גורל פון זייער נחלה, אזוי ווי גאט האט באפוילן דורך משהן, פאר די ניין שבטים און דעם האלבן שבט. – . ווארום די נחלה פון די צוויי שבטים און דעם האלבן שבט האט משה געגעבן פון יענער זייט ירדן; נאר די לויים האט ער ניט געגעבן קיין נחלה צווישן זיי. . ווייל די קינדער פון יוסף זיינען געווען צוויי שבטים, מנשה און אפרים; און די לויים האט מען ניט געגעבן קיין חלק אין לאנד, נאר שטעט צום וווינען מיט זייערע פרייע פלעצער פאר זייערע פי און פאר זייער האב. –. אזוי ווי גאט האט באפוילן משהן, אזוי האבן די קינדער פון ישראל געטאן; און זיי האבן צעטיילט דאס לאנד.
. און די קינדער פון יהודה האבן גענענט צו יהושוען אין גלגל, און כלב דער זון פון יפונהן, דער קנזי, האט צו אים געזאגט דו ווייסט דאס ווארט וואס גאט האט גערעדט צו משה דעם געטלעכן מאן וועגן מיר און וועגן דיר אין קדש־ברנע. . פערציק יאר אלט בין איך געווען, ווען משה דער קנעכט פון גאט האט מיך געשיקט פון קדש־ברנע אויסצוקוקן דאס לאנד, און איך האב אים געבראכט אן ענטפער אזוי ווי אין מיין הארצן. . און מיינע ברידער, וואס זיינען ארויפגעגאנגען מיט מיר, האבן געמאכט צעגיין דאס הארץ פון פאלק, אבער איך בין געגאנגען געטריי נאך יהוה מיין גאט. . און משה האט געשווארן אין יענעם טאג, אזוי צו זאגן אויב דאס לאנד וואס דיין פוס האט דערויף געטרעטן, וועט ניט זיין פאר א נחלה צו דיר און צו דיינע קינדער אויף אייביק! ווייל דו ביסט געגאנגען געטריי נאך יהוה מיין גאט. . און אצונד זע, גאט האט מיך געלאזט לעבן, אזוי ווי ער האט גערעדט; שוין פינף און פערציק יאר פון זינט גאט האט גערעדט דאס דאזיקע ווארט צו משהן, ווען ישראל איז געגאנגען אין מדבר; און אצונד אט בין איך היינט א מאן פון פינף און אכציק יאר. . איך בין נאך היינט אזוי שטארק, ווי אין דעם טאג וואס משה האט מיך געשיקט; אזוי ווי מיין כוח דענצמאל, אזוי איז מיין כוח אצונד פאר מלחמה, און פאר ארויסגיין און אריינגיין. . דרום גיב מיר אצונד דעם דאזיקן בארג וואס גאט האט צוגעזאגט אין יענעם טאג; ווארום דו האסט געהערט אין יענעם טאג, אז דארטן זיינען דא ענקים, און גרויסע באפעסטיקטע שטעט; אפשר וועט גאט זיין מיט מיר, און איך וועל זיי פארטרייבן, אזוי ווי גאט האט גערעדט.
. האט אים יהושוע געבענטשט, און ער האט געגעבן חברון צו כלב דעם זון פון יפונהן פאר א נחלה. . דרום איז חברון געווארן כלב דעם זון פון יפונהן, דעם קנזי, פאר א נחלה ביז אויף היינטיקן טאג; ווייל ער איז געגאנגען געטריי נאך יהוה דעם גאט פון ישראל. . און דער נאמען פון חברון איז פריער געווען די שטאט פון ארבע; ער איז געווען דער גרעסטער מענטש צווישן די ענקים.
און דאס לאנד איז געווען רויק פון מלחמה.

. און דער גורל פאר דעם שבט פון די קינדער פון יהודה לויט זייערע משפחות איז געווען ביז דעם געמארק פון אדום, דעם מדבר צן צו דרום, אין עק דרום. . און דער געמארק פון דרום איז זיי געווען פון עק ים־המלח, פון דער ים־צונג וואס קערט זיך צו דרום. . און ער איז ארויסגעגאנגען צו דרום פון דעם ארויפגאנג פון עקרבים, און איז אריבער קיין צן, און ארויף צו דרום פון קדש־ברנע, און איז אריבער חצרון, און ארויף קיין אדר, און זיך אויסגעדרייט צו קרקע. . און ער איז אריבער צו עצמון, און איז ארויס ביים טייך פון מצרים; און דער אויסלאז פון דעם געמארק איז געווען ביים ים; דאס זאל אייך זיין דער געמארק פון דרום. . און דער געמארק צו מזרח, דער ים־המלח ביז צום עק ירדן; און דער געמארק צו צפון־זייט, פון דער ים־צונג ביים עק ירדן. . און דער געמארק איז ארויפגעגאנגען צו בית־חגלה, און איז אריבער צו צפון פון בית־ערבה; און דער געמארק איז ארויפגעגאנגען צו דעם שטיין פון בוהן דעם זון פון ראובן. . און דער געמארק איז ארויפגעגאנגען קיין דביר פון דעם טאל עכור, און האט זיך געקערט צפון־צו קיין גלגל, וואס אקעגן דעם אויפגאנג פון אדומים, וואס דרום־צו פון דעם טייך; און דער געמארק איז אריבער צו די וואסערן פון עין־שמש, און זיין אויסלאז איז געווען ביי עין־רוגל. . און דער געמארק איז ארויפגעגאנגען מיט דעם טאל פון בן־הנום צום רוקן פון דעם יבוסי פון דרום, דאס איז ירושלים; און דער געמארק איז ארויפגעגאנגען צום שפיץ בארג וואס פאר דעם טאל פון הנום צו מערב, וואס אין עק פון דעם טאל רפאים צו צפון. . און דער געמארק האט זיך געצויגן פון שפיץ בארג צו דעם קוואל פון די וואסערן פון נפתוח, און איז ארויס צו די שטעט פון בארג עפרון; און דער געמארק האט זיך געצויגן ביז בעלה, דאס איז קרית־יערים. . און דער געמארק האט זיך אויסגעדרייט פון בעלה צו מערב, צום בארג שעיר, און איז אריבער צו דעם רוקן פון בארג יערים אין צפון – דאס איז כסלון – און האט אראפגענידערט צו בית־שמש, און איז אריבער תמנה. . און דער געמארק איז אריבערגעגאנגען צו דעם רוקן פון עקרון צו צפון; און דער געמארק האט זיך געצויגן קיין שכרון, און איז אריבער צום בארג פון בעלה, און ארויסגעגאנגען צו יבנאל; און דער אויסלאז פון דעם געמארק איז געווען ביים ים. . און דער געמארק פון מערב איז געווען דער ים־הגדול מיטן ברעג. דאס איז דער געמארק פון די קינדער פון יהודה, רונד ארום, לויט זייערע משפחות.
. און כלב דעם זון פון יפונהן האט ער געגעבן א חלק צווישן די קינדער פון יהודה לויט דעם מויל פון גאט צו יהושוען, די שטאט פון ארבע, דעם פאטער פון ענק – דאס איז חברון. . און כלב האט פארטריבן פון דארטן די דריי זין פון ענק, ששי, און אחימן, און תלמי, די קינדער פון ענק. . און ער איז ארויפגעגאנגען פון דארטן צו די באוווינער פון דביר; און דער נאמען פון דביר איז פריער געווען קרית־ספר. . און כלב האט געזאגט ווער עס וועט שלאגן קרית־ספר, און וועט זי באצווינגען, וועל איך אים געבן מיין טאכטער עכסהן פאר א ווייב. . האט עתניאל דער זון פון קנז, כלבס ברודער, זי באצווונגען, און ער האט אים געגעבן זיין טאכטער עכסהן פאר א ווייב. . און עס איז געווען, אז זי איז אנגעקומען, האט זי אים אנגערעדט צו בעטן פון איר פאטער א פעלד. און ווי זי האט זיך אראפגעלאזט פון אייזל, אזוי האט כלב צו איר געזאגט וואס איז דיר? . האט זי געזאגט גיב מיר א מתנה; ווארום אין א טרוקענעם לאנד האסטו מיך אויסגעגעבן; דרום זאלסטו מיר געבן קוואלן וואסער. האט ער איר געגעבן די אויבערשטע קוואלן און די אונטערשטע קוואלן.
. דאס איז די נחלה פון דעם שבט פון די קינדער פון יהודה לויט זייערע משפחות.
. און די שטעט אין עק פון דעם שבט פון די קינדער פון יהודה, צום געמארק פון אדום אין דרום, זיינען געווען קבצאל, און עדר, און יגור; . און קינה, און דימונה, און עדעדה; . און קדש, און חצור, און יתנן; . זיף, און טלם, און בעלות; . און חצור, חדתה, און קריות־חצרון, דאס איז חצור; . אמם, און שמע, און מולדה;. און חצר־גדה, און חשמון, און בית־פלט; . און חזר־שועל, און באר־שבע, און ביזיותיה; . בעלה, און עיים, און עצם; . און אלתולד, און כסיל, און חרמה; . און ציקלג, און מדמנה, און סנסנה; . און לבאות, און שלחים, און עין, און רמון. אלע שטעט ניין און צוואנציק, מיט זייערע דערפער.
. אין דער נידערונג אשתאול, און צרעה, און אשנה; . און זנוח, און עין־גנים, תפוח, און עינם; . ירמות, און עדולם, שוכה, און עזקה; . און שערים, און עדיתים, און גדרה, און גדרותים. פערצן שטעט מיט זייערע דערפער.
. צנן, און חדשה, און מגדל־גד; . און דלען, און מצפה, און יקתאל; . לכיש, און בצקת, און עגלון; . און כבון, און לחמס, און כתליש; . און גדרות, בית־דגון, און נעמה, און מקדה. זעכצן שטעט מיט זייערע דערפער.
. לבנה, און עתר, און עשן; . און יפתח, און אשנה, און נציב;. און קעילה, און אכזיב, און מראשה. ניין שטעט מיט זייערע דערפער.
. עקרון מיט אירע טעכטערשטעט און אירע דערפער; . פון עקרון ביז צום ים, אלע וואס לעבן אשדוד, מיט זייערע דערפער.
. אשדוד, אירע טעכטערשטעט, און אירע דערפער; עזה, אירע טעכטערשטעט, און אירע דערפער; ביז דעם טייך פון מצרים, און דעם ים־הגדול מיטן ברעג.
. און אין דעם געבערג שמיר, און יתיר, און שוכה; . און דנה, און קרית־סנה, דאס איז דביר; . און ענב, און אשתמה, און ענים; . און גושן, און חולן, און גילה. עלף שטעט מיט זייערע דערפער.
. ארב, און דומה, און אשען; . און ינים, און בית־תפוח, און אפקה; . און חומטה, און קרית־ארבע – דאס איז חברון – און ציער. ניין שטעט מיט זייערע דערפער.
. מעון, כרמל, און זיף, און יוטה; . און יזרעאל, און יקדעם, און זנוח; . קין, גבעה, און תמנה. צען שטעט מיט זייערע דערפער.
. חלחול, בית־צור, און גדור; . און מערת, און בית־ענות, און אלתקון. זעקס שטעט מיט זייערע דערפער.
. קרית־בעל – דאס איז קרית־יערים – און הרבה. צוויי שטעט מיט זייערע דערפער.
. אין מדבר בית־ערבה, מדין, און סככה; . און נבשן, און די זאלצשטאט, און עין־גדי. זעקס שטעט מיט זייערע דערפער.
. אבער דעם יבוסי, די באוווינער פון ירושלים, זיי, האבן די קינדער פון ישראל ניט געקענט פארטרייבן, און דער יבוסי איז געבליבן זיצן מיט די קינדער פון יהודה אין ירושלים ביז אויף היינטיקן טאג.

. און דער גורל פון די קינדער פון יוסף איז ארויסגעגאנגען פון ירדן ביי יריחו, צו די וואסערן פון יריחו, קיין מזרח, ארויפגייענדיק פון יריחו צום מדבר איבער דעם געבערג, צו בית־אל. . און ער איז ארויסגעגאנגען פון בית־אל-לוז, און איז אריבער צום געמארק פון דעם ארכי, עטרות. . און ער האט אראפגענידערט צו מערב, צום געמארק פון דעם יפלטי, ביז דעם געמארק פון דער אונטערשטער בית־חורון, און ביז גזר; און זיין אויסלאז איז געווען ביים ים.
. און די קינדער פון יוסף, מנשה און אפרים, האבן געקריגן זייער נחלה. . און דאס איז געווען דער געמארק פון די קינדער פון אפרים לויט זייערע משפחות דער געמארק פון זייער נחלה צו מזרח איז געווען עטרות־אדר, ביז דער אויבערשטער בית־חורון. . און דער געמארק איז ארויסגעגאנגען צו מערב, מיט מכמתת פון צפון, און דער געמארק האט זיך אויסגעדרייט צו מזרח, צו תאנת־שילו, און איז עס פארבייגעגאנגען פון מזרח, צו ינוח. . און ער האט אראפגענידערט פון ינוח קיין עטרות, און קיין נערה, און האט זיך אנגעשטויסן אן יריחו, און זיך אויסגעלאזט ביים ירדן. . פון תפוח איז דער געמארק געגאנגען צו מערב, צום טייך קנה, און זיין אויסלאז איז געווען ביים ים. דאס איז די נחלה פון דעם שבט פון די קינדער פון אפרים לויט זייערע משפחות; . דערצו די שטעט וואס זיינען אפגעשיידט געווארן פאר די קינדער פון אפרים אין מיטן פון דער נחלה פון די קינדער פון מנשה, אלע שטעט מיט זייערע דערפער. . און זיי האבן ניט פארטריבן דעם כנעני וואס איז געזעסן אין גזר; און דער כנעני איז געבליבן זיצן צווישן אפרים ביז אויף היינטיקן טאג, און איז געווארן צום צינזקנעכט.

. און דאס איז געווען דער גורל פאר שבט מנשה; ווארום ער איז געווען יוספס בכור. פאר מכיר דעם בכור פון מנשהן, דעם פאטער פון גלעד, ווייל ער איז געווען א מאן פון מלחמה, פאר אים איז געווען גלעד, און בשן. . און דאס איז געווען פאר די איבעריקע קינדער פון מנשה לויט זייערע משפחות; פאר די קינדער פון אביעזר, און פאר די קינדער פון חלק, און פאר די קינדער פון אשריאל, און פאר די קינדער פון שכם, און פאר די קינדער פון חפר, און פאר די קינדער פון שמידע. דאס זיינען די קינדער פון מנשה דעם זון פון יוספן, די מאנספארשוינען, לויט זייערע משפחות.
. און צלפחד דער זון פון חפר, דעם זון פון גלעד, דעם זון פון מכיר, דעם זון פון מנשהן, האט ניט געהאט קיין זין נאר בלויז טעכטער; און דאס זיינען די נעמען פון זיינע טעכטער מחלה, און נועה, חגלה, מלכה, און תרצה. . האבן זיי גענענט פאר אלעזר דעם כהן, און פאר יהושוע דעם זון פון נון, און פאר די פירשטן, אזוי צו זאגן גאט האט באפוילן משהן, אונדז צו געבן א נחלה צווישן אונדזערע ברידער. האט ער זיי געגעבן לויט דעם מויל פון גאט א נחלה צווישן די ברידער פון זייער פאטער. . און צען טיילן זיינען געפאלן אויף מנשה, אחוץ דאס לאנד גלעד, און בשן, וואס פון יענער זייט ירדן;. ווייל די טעכטער פון מנשה האבן געקריגן א נחלה צווישן זיינע זין. און דאס לאנד גלעד איז געווען פאר די איבעריקע קינדער פון מנשה.
. און דער געמארק פון מנשה איז געווען פון אשר ביז מכמתת וואס פאר שכם; און דער געמארק איז געגאנגען רעכטס צו די באוווינער פון עין־תפוח – . צו מנשה האט געהערט דאס לאנד פון תפוח; אבער תפוח ביים געמארק פון מנשה האט געהערט צו די קינדער פון אפרים – . און דער געמארק האט אראפגענידערט צום טייך קנה, צו דרום פון טייך, פארביי יענע שטעט וואס האבן געהערט צו אפרים אין מיטן פון די שטעט פון מנשה. און דער געמארק פון מנשה איז געווען אין צפון פון טייך, און זיין אויסלאז איז געווען ביים ים. . צו דרום איז געווען אפרימס, און צו צפון מנשהס; און דער ים איז געווען זיין געמארק. און זיי האבן זיך אנגעשטויסן אן אשר אין צפון, און אן יששכר אין מזרח. . און צו מנשה האבן געהערט אין יששכר, און אין אשר, בית־שאן און אירע טעכטערשטעט, און יבלעם און אירע טעכטערשטעט, און די באוווינער פון דור און אירע טעכטערשטעט, און די באוווינער פון עין־דור און אירע טעכטערשטעט, און די באוווינער פון תענך און אירע טעכטערשטעט, און די באוווינער פון מגדו און אירע טעכטערשטעט – די דריי געגנטן. . אבער די קינדער פון מנשה האבן ניט געקענט פארטרייבן די דאזיקע שטעט, ווייל דער כנעני איז באשטאנען צו בלייבן זיצן אין דעם דאזיקן לאנד. . און עס איז געווען, אז די קינדער פון ישראל זיינען געווארן שטארקער, האבן זיי געמאכט דעם כנעני צו צינז, אבער פארטרייבן האבן זיי אים ניט פארטריבן.
. און די קינדער פון יוסף האבן גערעדט צו יהושוען, אזוי צו זאגן פאר וואס גיסטו מיר פאר א נחלה איין גורל און איין חלק, ווען איך בין פיל פאלק, ווייל גאט האט מיך אזוי געבענטשט? . האט יהושוע צו זיי געזאגט אויב דו ביסט פיל פאלק, גיי דיר ארויף צום וואלד, און וועסט דיר אויסהאקן פון דארטן, אין לאנד פון דעם פרזי און די רפאים, אויב דיר איז ענג דאס געבערג פון אפרים. . האבן די קינדער פון יוסף געזאגט אונדז וועט ניט קלעקן דאס געבערג; און אייזערנע רייטוועגן זיינען דא ביי אלע כנענים וואס זיצן אין לאנד פון טאל, ביי די וואס אין בית־שאן און אירע טעכטערשטעט, און ביי די וואס אין טאל יזרעאל. . האט יהושוע געזאגט צום הויז פון יוסף, צו אפרים און צו מנשה, אזוי צו זאגן פיל פאלק ביסטו און גרויס כוח האסטו; וועסט האבן ניט איין גורל, . נייערט דאס געבערג וועט געהערן צו דיר; ווי עס איז וואלד, וועסטו עס אויסהאקן, און צו דיר וועט געהערן וואס וועט ארויסקומען דערפון; ווארום וועסט פארטרייבן דעם כנעני, ווי ער האט אייזערנע רייטוועגן, ווי ער איז שטארק.

. און די גאנצע עדה פון די קינדער פון ישראל האט זיך איינגעזאמלט אין שילו, און זיי האבן דארטן אויפגעשטעלט דעם אוהל־מועד; און דאס לאנד איז געלעגן באצווונגען פאר זיי. . אבער עס זיינען נאך געבליבן צווישן די קינדער פון ישראל די וואס האבן ניט געקריגן איינגעטיילט זייער נחלה, זיבן שבטים. . האט יהושוע געזאגט צו די קינדער פון ישראל ביז וואנען וועט איר זיך פוילן צו גיין ארבן דאס לאנד וואס יהוה דער גאט פון אייערע עלטערן האט אייך געגעבן? . קריגט אייך דריי מאן פון א שבט, און איך וועל זיי שיקן, און זיי זאלן אויפשטיין און ארומגיין אין לאנד, און זיי זאלן עס פארשרייבן לויט זייער נחלה, און קומען צו מיר. . און זיי זאלן זיך עס צעטיילן אין זיבן חלקים יהודה זאל בלייבן ביי זיין געמארק אין דרום, און דאס הויז פון יוסף זאלן בלייבן ביי זייער געמארק אין צפון. . און איר זאלט פארשרייבן דאס לאנד אין זיבן חלקים, און ברענגען צו מיר אהער, און איך וועל אייך ווארפן גורל דא פאר יהוה אונדזער גאט. . ווארום די לויים האבן ניט קיין חלק צווישן אייך, ווייל די כהונה פון גאט איז זייער נחלה; און גד, און ראובן, און דער האלבער שבט מנשה, האבן געקריגן זייער נחלה פון יענער זייט ירדן צו מזרח, וואס משה דער קנעכט פון גאט האט זיי געגעבן.
. זיינען אויפגעשטאנען די מענער און זיי זיינען געגאנגען; און יהושוע האט באפוילן די וואס זיינען געגאנגען פארשרייבן דאס לאנד, אזוי צו זאגן גייט, און וואנדערט ארום אין לאנד, און פארשרייבט עס, און קערט זיך אום צו מיר, און איך וועל אייך דא ווארפן גורל פאר גאט אין שילו. . און די מענער זיינען געגאנגען, און האבן דורכגעצויגן דורכן לאנד, און האבן עס פארשריבן לויט די שטעט, אין זיבן חלקים, אין א בוך, און זיי זיינען געקומען צו יהושוען אין לאגער קיין שילו. . און יהושוע האט זיי געווארפן גורל אין שילו פאר גאט, און יהושוע האט דארטן צעטיילט דאס לאנד צו די קינדער פון ישראל לויט זייערע איינטיילונגען.
. איז ארויפגעקומען דער גורל פון דעם שבט פון די קינדער פון בנימין לויט זייערע משפחות; און דער געמארק פון זייער גורל איז אויסגעקומען צווישן די קינדער פון יהודה און צווישן די קינדער פון יוסף. . און דער געמארק צו צפון־זייט איז זיי געווען פון ירדן; און דער געמארק איז ארויפגעגאנגען צום רוקן פון יריחו אין צפון, און איז ארויפגעגאנגען אויפן בארג צו מערב; און זיין אויסלאז איז געווען ביים מדבר פון בית־און. . און דער געמארק איז אריבער פון דארטן צו לוז, צום רוקן פון לוז – דאס איז בית־אל – צו דרום; און דער געמארק האט אראפגענידערט צו עטרות־אדר ביים בארג וואס צו דרום פון דער אונטערשטער בית־חורון. . און דער געמארק האט זיך געצויגן, און זיך אויסגעדרייט צו מערב־זייט, צו דרום פון דעם בארג וואס פאר בית־חורון צו דרום; און זיין אויסלאז איז געווען ביי קרית־בעל – דאס איז קרית־יערים – א שטאט פון די קינדער פון יהודה. דאס איז די מערב־זייט. . און די דרום־זייט איז געווען פון עק קרית־יערים; און דער געמארק איז ארויסגעגאנגען צו מערב, און איז ארויסגעקומען ביים קוואל פון די וואסערן פון נפתוח. . און דער געמארק האט אראפגענידערט צום עק בארג וואס פאר דעם טאל פון בן־הנום, וואס אין טאל רפאים צו צפון; און ער האט אראפגענידערט צו דעם טאל פון הנום, צום רוקן פון דעם יבוסי צו דרום, און איז אראפגעגאנגען קיין עין־רוגל. . און ער האט זיך געצויגן פון צפון, און איז ארויסגעקומען ביי עין־שמש, און איז ארויס צו גלילות וואס אקעגן דעם ארויפגאנג פון אדומים, און האט אראפגענידערט צו דעם שטיין פון בוהן דעם זון פון ראובן. . און ער איז אריבער צום רוקן אקעגן דעם פלוין צו צפון, און האט אראפגענידערט צום פלוין. . און דער געמארק איז אריבער צום רוקן פון בית־חגלה צו צפון; און דער אויסלאז פון דעם געמארק איז געווען ביי דער צונג פון ים־המלח צו צפון, ביים עק ירדן צו דרום. דאס איז דער געמארק פון דרום. . און דער ירדן גרענעצט עס צו מזרח־זייט.
דאס איז די נחלה פון די קינדער פון בנימין לויט אירע געמארקן, רונד ארום, לויט זייערע משפחות.
. און די שטעט פון דעם שבט פון די קינדער פון בנימין לויט זייערע משפחות זיינען געווען יריחו, און בית־חגלה, און עמק־קציץ; . און בית־ערבה, און צמרים, און בית־אל; . און עוים, און פרה, און עפרה; . און כפר־עמונה, און עפני, און גבע. צוועלף שטעט מיט זייערע דערפער.
. גבעון, און רמה, און בארות; . און מצפה, און כפירה, און מוצה; . און רקם, און ירפאל, און תראלה; . און צלע, אלף, און דער יבוסי – דאס איז ירושלים – גבעת, קרית. פערצן שטעט מיט זייערע דערפער.
דאס איז די נחלה פון די קינדער פון בנימין לויט זייערע משפחות.

. און דער צווייטער גורל איז ארויסגעקומען פאר שמעון, פאר דעם שבט פון די קינדער פון שמעון לויט זייערע משפחות; און זייער נחלה איז געווען אין מיטן פון דער נחלה פון די קינדער פון יהודה. . און זיי האבן געהאט אין זייער נחלה באר־שבע, און מולדה; . און חצר־שועל, און בלה, און עצם; . און אלתולד, און בתול, און חרמה; . און ציקלג, און בית־מרכבות, און חצר־סוסה;. און בית־לבאות, און שרוחן. דרייצן שטעט מיט זייערע דערפער.
. עין, רמון, און עתר, און עשן. פיר שטעט מיט זייערע דערפער. . און אלע דערפער וואס רונד ארום די דאזיקע שטעט ביז בעלת־באר, ביז רמה פון דרום.
דאס איז די נחלה פון דעם שבט פון די קינדער פון שמעון לויט זייערע משפחות. . פון דעם טייל פון די קינדער פון יהודה איז געווען די נחלה פון די קינדער פון שמעון, ווארום דער חלק פון די קינדער פון יהודה איז געווען צו גרויס פאר זיי, און די קינדער פון שמעון האבן געקריגן א נחלה אין מיטן פון זייער נחלה.
. און דער דריטער גורל איז ארויפגעקועמן פאר די קינדער פון זבולון לויט זייערע משפחות; און דער געמארק פון זייער נחלה איז געווען ביז שריד. . און זייער געמארק איז ארויפגעגאנגען צו מערב און מרעלה, און האט זיך אנגעשטויסן אן דבשת, און זיך אנגעשטויסן אן דעם טייך וואס פאר יקנעם. . און ער האט זיך אומגעקערט פון שריד צו מזרח, קעגן זונאויפגאנג, ביז דעם געמארק פון כסלות־תבור, און איז ארויסגעגאנגען צו דברת, און ארויפגעגאנגען קיין יפיע. . און פון דארטן איז ער אריבער קיין מזרח, צו זונאויפגאנג, צו גת־חפר, צו עת־קצין, און איז ארויסגעגאנגען ביי רמון־מתואר קיין נעה. . און דער געמארק האט זיך אויסגעדרייט ארום דעם צו צפון פון חנתון; און זיין אויסלאז איז געווען דער טאל יפתח־אל; . און קטת, און נהלל, און שמרון, און ידאלה, און בית־לחם. צוועלף שטעט מיט זייערע דערפער.
. דאס איז די נחלה פון די קינדער פון זבולון לויט זייערע משפחות, די דאזיקע שטעט מיט זייערע דערפער.
. פאר יששכר איז ארויסגעקומען דער פירטער גורל; פאר די קינדער פון יששכר לויט זייערע משפחות. . און זייער געמארק איז געווען יזרעאל, און כסולות, און שונם; . און חפרים, און שאון, און אנחרת; . און רבית, און קשיון, און אבץ; . און רמת, און עין־גנים, און עין־חדה, און בית־פצץ, . און דער געמארק האט זיך אנגעשטויסן אן תבור, און שחצימה, און בית־שמש; און דער אויסלאז פון זייער געמארק איז געווען דער ירדן. זעכצן שטעט מיט זייערע דערפער.
. דאס איז די נחלה פון דעם שבט פון די קינדער פון יששכר לויט זייערע משפחות, די שטעט מיט זייערע דערפער.
. און דער פינפטער גורל איז ארויסגעקועמן פאר דעם שבט פון די קינדער פון אשר לויט זייערע משפחות. . און זייער געמארק איז געווען חלקת, און חלי, און בטן, און אכשף; . און אלמלך, און עמעד, און משאל; און ער האט זיך אנגעשטויסן אן כרמל אין מערב, און אן שיחור־לבנת. . און ער האט זיך אומגעקערט צו זונאויפגאנג, צו בית־דגון, און האט זיך אנגעשטויסן אן זבולון, און אן דעם טאל יפתח־אל צו צפון, בית־עמק, און נעיאל, און איז ארויס צו כבול אויף לינקס, . און עברון, און רחוב, און חמון, און קנה, ביז גרויס־צידון. . און דער געמארק האט זיך אומגעקערט צו רמה, און ביז דער פעסטונגשטאט צור. און דער געמארק האט זיך אומגעקערט צו חוסה; און זיין אויסלאז איז געווען ביים ים, פון חבל ביז אכזיב; . און עומה, און אפק, און רחוב. צוויי און צוואנציק שטעט מיט זייערע דערפער.
. דאס איז די נחלה פון דעם שבט פון די קינדער פון אשר לויט זייערע משפחות, די דאזיקע שטעט מיט זייערע דערפער.
. פאר די קינדער פון נפתלי איז ארויסגעקומען דער זעקסטער גורל; פאר די קינדער פון נפתלי לויט זייערע משפחות. . און זייער געמארק איז געווען פון חלף, פון אלון־בצעננים, און אדמי־נקב, און יבנאל, ביז לקום; און זיין אויסלאז איז געווען דער ירדן. . און דער געמארק האט זיך אומגעקערט קיין מערב, צו אזנות־תבור, און איז ארויס פון דארטן צו חוקוק, און האט זיך אנגעשטויסן אן זבולון אין דרום, און אן אשר האט ער זיך אנגעשטויסן אין מערב, און אן יהודה ביים ירדן צו זונאויפגאנג. . און די פעסטונגשטעט זיינען געווען צדים־צר, און חמת, רקת, און כנרת; . און אדמה, און רמה, און חצור; . און קדש, און אדרעי, און עין־חצור; . און יראון, און מגדל־אל, חרם, און בית־ענת, און בית־שמש. ניינצן שטעט מיט זייערע דערפער.
. דאס איז די נחלה פון דעם שבט פון די קינדער פון נפתלי לויט זייערע משפחות, די שטעט מיט זייערע דערפער.
. פאר דעם שבט פון די קינדער פון דן לויט זייערע משפחות איז ארויסגעקומען דער זיבעטער גורל. . און דער געמארק פון זייער נחלה איז געווען צרעה, און אשתאול, און עיר־שמש; . און שעלבין, און אילון, און יתלה; . און אילון, און תמנה, און עקרון; . און אלתקה, און גבתון, און בעלת; . און יהוד, און בני־ברק, און גת־רמון; . און מי־ירקון, און רקון, מיט דעם געמארק אקעגן יפו.
. און דער געמארק פון די קינדער פון דן איז אויסגעקומען צו ווינציק פאר זיי; זיינען די קינדער פון דן ארויפגעגאנגען און האבן מלחמה געהאלטן מיט לשם, און האבן זי באצווונגען, און זי געשלאגן מיטן שארף פון שווערד, און זי געארבט, און זיך באזעצט אין איר; און זיי האבן גערופן לשם, דן, אזוי ווי דער נאמען פון זייער פאטער דן.
. דאס איז די נחלה פון דעם שבט פון די קינדער פון דן לויט זייערע משפחות, די דאזיקע שטעט מיט זייערע דערפער.
. און אז זיי האבן געענדיקט מאכן ארבן דאס לאנד לויט אירע געמארקן, האבן די קינדער פון ישראל געגעבן א נחלה צו יהושוע דעם זון פון נון, צווישן זיי. . לויט דעם מויל פון גאט האבן זיי אים געגעבן די שטאט וואס ער האט פארלאנגט, תמנת־סרח אין דעם געבערג פון אפרים; און ער האט באבויט די שטאט, און זיך באזעצט אין איר.
. דאס זיינען די נחלות וואס אלעזר דער כהן, און יהושוע דער זון פון נון, און די הויפטלייט פון די פאטערהייזער פון די שבטים פון די קינדער פון ישראל, האבן געמאכט ארבן לויט גורל אין שילו פאר גאט, ביים איינגאנג פון אוהל־מועד. אזוי האבן זיי געענדיקט צעטיילן דאס לאנד.

. און גאט האט גערעדט צו יהושוען, אזוי צו זאגן רעד צו די קינדער פון ישראל, אזוי צו זאגן . מאכט אייך די שטעט פון אנטרינונג וואס איך האב אייך אנגעזאגט דורך משהן, . אויף צו אנטלויפן אהין, פאר דעם טויטשלעגער וואס דערשלאגט א נפש דורך א פארזע, אן א כיוון; און זיי זאלן אייך זיין פאר אנטרינונג פון דעם בלוטמאנער. . און ער זאל אנטלויפן אין איינער פון די דאזיקע שטעט, און זיך שטעלן אין איינגאנג פון שטאטטויער, און רעדן אין די אויערן פון די עלטסטע פון יענער שטאט זיינע ווערטער, און זיי זאלן אים ארייננעמען צו זיך אין דער שטאט, און אים געבן אן ארט, און ער זאל זיצן ביי זיי. . און אז דער בלוטמאנער וועט אים נאכיאגן, זאלן זיי ניט איבערענטפערן דעם טויטשלעגער אין זיין האנט, ווארום אן א כיוון האט ער דערשלאגן זיין חבר, און ער איז אים ניט געווען א שונא פון נעכטן־אייערנעכטן. . און ער זאל זיצן אין יענער שטאט, ביז ער שטעלט זיך פאר דער עדה צום משפט, ביז דעם טויט פון דעם כהן־גדול וואס וועט זיין אין יענע טעג; דענצמאל מעג דער טויטשלעגער זיך אומקערן, און קומען אין זיין שטאט, און אין זיין הויז – אין דער שטאט וואס ער איז פון דארטן אנטלאפן.
. האבן זיי געהייליקט קדש אין גליל, אין דעם געבערג פון נפתלי, און שכם אין דעם געבערג פון אפרים, און קרית־ארבע – דאס איז חברון – אין דעם געבערג פון יהודה. . און פון יענער זייט ירדן, ביי יריחו צו מזרח, האבן זיי אפגעגעבן בצר אין מדבר אין דעם פלאכלאנד, פון שבט ראובן, און ראמות אין גלעד, פון שבט גד, און גולן אין בשן, פון שבט מנשה.
. דאס זיינען געווען די באשטימטע שטעט פאר אלע קינדער פון ישראל, און פאר דעם פרעמדן וואס האלט זיך אויף צווישן זיי; אויף צו אנטלויפן אהין, פאר איטלעכן וואס דערשלאגט א נפש דורך א פארזע; כדי ער זאל ניט שטארבן דורך דער האנט פון דעם בלוטמאנער, איידער ער שטעלט זיך פאר דער עדה.

. און די הויפטלייט פון די פאטערהייזער פון די לויים האבן גענענט צו אלעזר דעם כהן, און צו יהושוע דעם זון פון נון, און צו די הויפטלייט פון די פאטערהייזער פון די שבטים פון די קינדער פון ישראל, . און זיי האבן צו זיי גערעדט אין שילו, אין לאנד כנען, אזוי צו זאגן גאט האט באפוילן דורך משהן אונדז צו געבן שטעט צום וווינען, מיט זייערע פרייע פלעצער פאר אונדזערע בהמות.
. האבן די קינדער פון ישראל געגעבן די לויים פון זייער נחלה, לויט דעם מויל פון גאט, די דאזיקע שטעט מיט זייערע פרייע פלעצער.
. און דער גורל איז ארויס פאר די משפחות פון די קהתים; און פאר די קינדער פון אהרן דעם כהן, פון די לויים, זיינען געווען פון שבט יהודה, און פון שבט פון די שמעונים, און פון שבט בנימין, לויט גורל, דרייצן שטעט.
. און פאר די איבעריקע קינדער פון קהת, פון די משפחות פון שבט אפרים, און פון שבט דן, און פון האלבן שבט מנשה, לויט גורל, צען שטעט.
. און פאר די קינדער פון גרשון, פון די משפחות פון שבט יששכר, און פון שבט אשר, און פון שבט נפתלי, און פון דעם האלבן שבט מנשה אין בשן, לויט גורל, דרייצן שטעט.
. פאר די קינדער פון מררי לויט זייערע משפחות, פון שבט ראובן, און פון שבט גד, און פון שבט זבולון, צוועלף שטעט.
. און די קינדער פון ישראל האבן געגעבן די לויים די דאזיקע שטעט מיט זייערע פרייע פלעצער, אזוי ווי גאט האט באפוילן דורך משהן, לויט גורל.
. און זיי האבן געגעבן פון דעם שבט פון די קינדער פון יהודה, און פון דעם שבט פון די קינדער פון שמעון, די דאזיקע שטעט וואס מע רופט זיי דא אן מיטן נאמען. . און דאס איז געווען פאר די קינדער פון אהרן, פון די משפחות פון די קהתים פון די קינדער פון לוי; ווארום זיי האבן געקריגן דעם גורל צוערשט. . און מע האט זיי געגעבן די שטאט פון ארבע, דעם פאטער פון ענק – דאס איז חברון – אין דעם געבערג פון יהודה, מיט אירע פרייע פלעצער רונד ארום איר. . אבער דאס פעלד פון דער שטאט און אירע דערפער האבן זיי געגעבן כלב דעם זון פון יפונהן פאר זיין אייגנטום.
. און די קינדער פון אהרן דעם כהן האבן זיי געגעבן די שטאט פון אנטרינונג פארן טויטשלעגער, חברון מיט אירע פרייע פלעצער, און לבנה מיט אירע פרייע פלעצער; . און יתיר מיט אירע פרייע פלעצער, און אשתמוע מיט אירע פרייע פלעצער; . און חולון מיט אירע פרייע פלעצער, און דביר מיט אירע פרייע פלעצער; . און עין מיט אירע פרייע פלעצער, און יוטה מיט אירע פרייע פלעצער, און בית־שמש מיט אירע פרייע פלעצער. ניין שטעט פון די דאזיקע צוויי שבטים.
. און פון שבט בנימין גבעון מיט אירע פרייע פלעצער, גבע מיט אירע פרייע פלעצער; . ענתות מיט אירע פרייע פלעצער, און עלמון מיט אירע פרייע פלעצער. פיר שטעט.
. אלע שטעט פון די קינדער פון אהרן, די כהנים דרייצן שטעט מיט זייערע פרייע פלעצער.
. און פאר די משפחות פון די קינדער פון קהת, די לויים, די איבעריקע פון די קינדער פון קהת – די שטעט פון זייער גורל זיינען געווען פון שבט אפרים. . און מע האט זיי געגעבן די שטאט פון אנטרינונג פארן טויטשלעגער, שכם, מיט אירע פרייע פלעצער, אין דעם געבערג פון אפרים, און גזר מיט אירע פרייע פלעצער; . און קבצים מיט אירע פרייע פלעצער, און בית־חורון מיט אירע פרייע פלעצער. פיר שטעט.
. און פון שבט דן אלתקה מיט אירע פרייע פלעצער, גבתון מיט אירע פרייע פלעצער; . אילון מיט אירע פרייע פלעצער, גת־רמון מיט אירע פרייע פלעצער. פיר שטעט.
. און פון האלבן שבט מנשה תענך מיט אירע פרייע פלעצער, און גת־רמון מיט אירע פרייע פלעצער. צוויי שטעט.
. אלע שטעט צען, מיט זייערע פרייע פלעצער, פאר די משפחות פון די איבעריקע קינדער פון קהת.
. און פאר די קינדער פון גרשון, פון די משפחות פון די לויים, פון האלבן שבט מנשה; די שטאט פון אנטרינונג פארן טויטשלעגער, גולן אין בשן מיט אירע פרייע פלעצער, און בעשתרה מיט אירע פרייע פלעצער. צוויי שטעט.
. און פון שבט יששכר קשיון מיט אירע פרייע פלעצער, דברת מיט אירע פרייע פלעצער; . ירמות מיט אירע פרייע פלעצער, עין־גנים מיט אירע פרייע פלעצער. פיר שטעט.
. און פון שבט אשר משאל מיט אירע פרייע פלעצער, עבדון מיט אירע פרייע פלעצער; . חלקת מיט אירע פרייע פלעצער, און רחוב מיט אירע פרייע פלעצער. פיר שטעט.
. און פון שבט נפתלי די שטאט פון אנטרינוגן פארן טויטשלעגער, קדש אין גליל, מיט אירע פרייע פלעצער, און חמות־דאר מיט אירע פרייע פלעצער, און קרתן מיט אירע פרייע פלעצער. דריי שטעט.
. אלע שטעט פון די גרשונים לויט זייערע משפחות דרייצן שטעט מיט זייערע פרייע פלעצער.
. און פאר די משפחות פון די קינדער פון מררי, די איבעריקע לויים, פון שבט זבולון יקנעם מיט אירע פרייע פלעצער, קרתה מיט אירע פרייע פלעצער; . דמנה מיט אירע פרייע פלעצער, נהלל מיט אירע פרייע פלעצער. פיר שטעט.
. און פון שבט ראובן בצר מיט אירע פרייע פלעצער, און יהצה מיט אירע פרייע פלעצער; . קדמות מיט אירע פרייע פלעצער, און מיפעת מיט אירע פרייע פלעצער. פיר שטעט.
. און פון שבט גד די שטאט פון אנטרינונג פארן טויטשלעגער, רמות אין גלעד, מיט אירע פרייע פלעצער, און מחנים מיט אירע פרייע פלעצער; . חשבון מיט אירע פרייע פלעצער, יעזר מיט אירע פרייע פלעצער. אלע שטעט פיר.
. די אלע שטעט זיינען געווען פאר די קינדער פון מררי לויט זייערע משפחות – די איבעריקע פון די משפחות פון די לויים; און זייער גורל איז געווען צוועלף שטעט.
. אלע שטעט פון די לויים אין מיטן פון דעם אייגנטום פון די קינדער פון ישראל זיינען געווען אכט און פערציק שטעט מיט זייערע פרייע פלעצער. . די דאזיקע שטעט זיינען געווען שטאט אין שטאט מיט אירע פרייע פלעצער רונד ארום איר; אזוי ביי אלע די דאזיקע שטעט.
. און גאט האט געגעבן צו ישראל דאס גאנצע לאנד וואס ער האט געשווארן צו געבן זייערע עלטערן; און זיי האבן עס געארבט, און זיך באזעצט דערין. . און גאט האט זיי בארוט פון רונד ארום, אזוי ווי אלץ וואס ער האט געשווארן זייערע עלטערן; און קיינער פון אלע זייערע פיינט איז ניט באשטאנען פאר זיי; אלע זייערע פיינט האט גאט געגעבן אין זייער האנט. . ניט א ווארט איז אפגעפאלן פון אלדעם גוטן צוזאג וואס גאט האט צוגעזאגט דעם הויז פון ישראל; אלץ איז אנגעקומען.
. דענצמאל האט יהושוע גערופן די ראובנים, און די גדים, און דעם האלבן שבט מנשה. . און ער האט צו זיי געזאגט איר האט געהיט אלץ וואס משה דער קנעכט פון גאט האט אייך באפוילן, און איר האט צוגעהערט צו מיין קול, אין אלץ וואס איך האב אייך באפוילן. . איר האט ניט פארלאזט אייערע ברידער די דאזיקע פיל טעג ביז אויף היינטיקן טאג, און איר האט געהיט די היטונג פון דעם געבאט פון יהוה אייער גאט. . און אצונד האט יהוה אייער גאט בארוט אייערע ברידער, אזוי ווי ער האט זיי צוגעזאגט; דרום קערט אייך אום אצונד, און גייט אייך צו אייערע געצעלטן, צום לאנד פון אייער אייגנטום וואס משה דער קנעכט פון גאט האט אייך געגעבן אויף יענער זייט ירדן. . אבער היט זייער צו טאן דאס געבאט, און די תורה, וואס משה דער קנעכט פון גאט האט אייך געבאטן, ליב צו האבן יהוה אייער גאט, און צו גיין אין אלע זיינע וועגן, און צו היטן זיינע געבאט, און זיך צו באהעפטן אן אים, און אים צו דינען מיט אייער גאנצן הארצן, און מיט אייער גאנצער זעל.
. און יהושוע האט זיי געבענטשט, און האט זיי אוועקגעשיקט, און זיי זיינען אוועקגעגאנגען צו זייערע געצעלטן.
. און צו א האלבן שבט מנשה האט משה געגעבן אין בשן; נאר צום אנדער האלבן האט יהושוע געגעבן מיט זייערע ברידער אויף דער זייט ירדן צו מערב. און אז יהושוע האט זיי אוועקגעשיקט צו זייערע געצעלטן, האט ער זיי אויך געבענטשט, . און ער האט צו זיי געזאגט, אזוי צו זאגן מיט פיל גוטס קערט אייך אום צו אייערע געצעלטן, און מיט זייער פיל פי, מיט זילבער, און מיט גאלד, און מיט קופער, און מיט אייזן, און מיט קליידער זייער פיל; צעטיילט דעם רויב פון אייערע פיינט מיט אייערע ברידער.
. האבן די קינדער פון ראובן, און די קינדער פון גד, און דער האלבער שבט מנשה, זיך אומגעקערט, און זיי זיינען אוועקגעגאנגען פון די קינדער פון ישראל, פון שילו וואס אין לאנד כנען, צו גיין קיין לאנד גלעד, צום לאנד פון זייער אייגנטום, וואס זיי האבן זיך דערין באזעצט לויט דעם מויל פון גאט דורך משהן. . און אז זיי זיינען געקומען צו די געגנטן פון ירדן וואס אין לאנד כנען, האבן די קינדער פון ראובן, און די קינדער פון גד, און דער האלבער שבט מנשה, דארטן געבויט א מזבח ביים ירדן, א גרויסן מזבח אויף אנצוקוקן.
. האבן די קינדער פון ישראל געהערט, אזוי צו זאגן זעט, די קינדער פון ראובן, און די קינדער פון גד, און דער האלבער שבט מנשה, האבן געבויט א מזבח אנטקעגן לאנד כנען, אין די געגנטן פון ירדן, צו דער זייט פון די קינדער פון ישראל. . און ווי די קינדער פון ישראל האבן דערהערט, אזוי האט די גאנצע עדה פון די קינדער פון ישראל זיך איינגעזאמלט קיין שילו ארויפצוגיין אקעגן זיי אויף מלחמה. . און די קינדער פון ישראל האבן געשיקט צו די קינדער פון ראובן, און צו די קינדער פון גד, און צום האלבן שבט מנשה, קיין לאנד גלעד, פינחס דעם זון פון אלעזר דעם כהן, . און מיט אים צען פירשטן, צו איין פירשט, צו איין פירשט פון א פאטערהויז פון אלע שבטים פון ישראל; און זיי זיינען איטלעכער געווען דער הויפט פון זייער פאטערהויז ביי די טויזנטן פון ישראל. . און זיי זיינען געקומען צו די קינדער פון ראובן, און צו די קינדער פון גד, און צום האלבן שבט מנשה, קיין לאנד גלעד, און זיי האבן מיט זיי גערעדט, אזוי צו זאגן . אזוי האט געזאגט די גאנצע עדה פון יהוה וואס איז די דאזיקע פעלשונג וואס איר האט געפעלשט אן דעם גאט פון ישראל, זיך אפצוקערן היינט פון הינטער יהוה, מיט אייער בויען פאר זיך א מזבח, כדי איר זאלט היינט ווידערשפעניקן אן יהוה? . איז אונדז ווינציק די זינד פון פעור, וואס מיר האבן זיך נאך פון איר ניט גערייניקט ביז אויף היינטיקן טאג, און וואס איבער איר איז געווען א מגפה אויף דער עדה פון יהוה, . אז איר קערט אייך היינט אפ פון הינטער יהוה? און עס וועט זיין איר וועט ווידערשפעניקן היינט אן יהוה, און מארגן וועט ער צערענען אויף דער גאנצער עדה פון ישראל. . אויב ווידער דאס לאנד פון אייער אייגנטום איז אומריין, קומט אייך אריבער אין דעם לאנד פון יהוהס אייגנטום, וואס דארטן רוט דער משכן פון יהוה, און באזעצט אייך צווישן אונדז, נאר אן יהוה זאלט איר ניט ווידערשפעניקן, און אונדז זאלט איר ניט ווידערשפעניקן, מיט אייער בויען פאר זיך א מזבח, אחוץ דעם מזבח פון יהוה אונדזער גאט. . האט ניט עכן דער זון פון זרחן געפעלשט א פעלשונג מיט דעם חרם, און אויף דער גאנצער עדה פון ישראל איז געווען דער צארן? און ניט יענער מאן אליין איז אומגעקומען פאר זיין זינד.
. האבן געענטפערט די קינדער פון ראובן, און די קינדער פון גד, און דער האלבער שבט מנשה, און זיי האבן גערעדט צו די הויפטלייט פון די טויזנטן פון ישראל . דער גאט פון געטער יהוה, דער גאט פון געטער יהוה, ער ווייס, און ישראל, ער זאל וויסן! אויב דאס איז אין ווידערשפעניקייט אדער אויב אין פעלשונג אן יהוה – זאלסט אונדז ניט העלפן היינטיקן טאג! – . אונדז צו בויען א מזבח כדי זיך אפצוקערן פון הינטער יהוה, אדער אויב אויפצוברענגען אויף אים בראנדאפפער און שפייזאפפער, אדער אויב צו מאכן אויף אים פרידאפפער, זאל יהוה אליין אויפמאנען!. און אויב מיר האבן עס ניט געטאן בלויז פון זארג וועגן א זאך, אזוי צו זאגן מארגן וועלן אייערע קינדער זאגן צו אונדזערע קינדער, אזוי צו זאגן וואס קערט איר אייך אן מיט יהוה דעם גאט פון ישראל? . ווארום א געמארק האט יהוה געמאכט צווישן אונדז און צווישן אייך, קינדער פון ראובן, און קינדער פון גד, דעם ירדן; איר האט ניט קיין חלק אין יהוה. און אייערע קינדער וועלן שטערן אונדזערע קינדער – ניט צו פארכטן יהוה. . האבן מיר געזאגט לאמיר זיך אקארשט באווארענען צו בויען דעם מזבח, ניט פאר בראנדאפפער, און ניט פאר שלאכטאפפער; . נייערט ער זאל זיין אן עדות צווישן אונדז און צווישן אייך, און צווישן אונדזערע דורות נאך אונדז צו דינען דעם דינסט פון יהוה פאר אים מיט אונדזערע בראנדאפפער, און מיט אונדזערע שלאכטאפפער, און מיט אונדזערע פרידאפפער, און אייערע קינדער זאלן מארגן ניט זאגן צו אונדזערע קינדער איר האט ניט קיין חלק אין יהוה. . און מיר האבן געזאגט אויב עס וועט געשען, אז זיי וועלן דאס זאגן צו אונדז אדער צו אונדזערע דורות שפעטער אהין, וועלן מיר זאגן זעט דעם בוי פון דעם מזבח פון יהוה, וואס אונדזערע עלטערן האבן געמאכט, ניט פאר בראנדאפפער, און ניט פאר שלאכטאפפער; נייערט אן עדות איז ער צווישן אונדז און צווישן אייך. . חלילה אונדז צו ווידערשפעניקן אן יהוה, און זיך אפצוקערן היינט פון הינטער יהוה, צו בויען א מזבח פאר בראנדאפפער, פאר שפייזאפפער, און פאר שלאכטאפפער, אחוץ דעם מזבח פון יהוה אונדזער גאט, וואס פאר זיין משכן!
. און ווי פינחס דער כהן, און די פירשטן פון דער עדה, די הויפטלייט פון די טויזנטן פון ישראל וואס מיט אים, האבן געהערט די ווערטער וואס די קינדער פון ראובן, און די קינדער פון גד, און די קינדער פון מנשה, האבן גערעדט, איז דאס וווילגעפעלן אין זייערע אויגן. . און פינחס דער זון פון אלעזר דעם כהן האט געזאגט צו די קינדער פון ראובן, און צו די קינדער פון גד, און צו די קינדער פון מנשה היינט ווייסן מיר, אז צווישן אונדז איז גאט; ווארום איר האט ניט געפעלשט אן גאט די דאזיקע פעלשונג; אצונד האט איר מציל געווען די קינדער פון ישראל פון דער האנט פון גאט.
. און פינחס דער זון פון אלעזר דעם כהן, און די פירשטן, האבן זיך אומגעקערט פון די קינדער פון ראובן, און פון די קינדער פון גד, פון לאנד גלעד, קיין לאנד כנען צו די קינדער פון ישראל, און זיי האבן זיי געבראכט אן ענטפער. . און דער ענטפער איז וווילגעפעלן אין די אויגן פון די קינדער פון ישראל און די קינדער פון ישראל האבן געלויבט גאט, און האבן מער ניט גערעדט וועגן ארויפגיין אקעגן זיי אויף מלחמה, צו פארוויסטן דאס לאנד וואס די קינדער פון ראובן און די קינדער פון גד זיצן דערין.
. און די קינדער פון ראובן און די קינדער פון גד האבן גערופן דעם מזבח . . . . . . , ווייל ״אן עדות איז ער צווישן אונדז אז יהוה איז גאט״.

. און עס איז געווען אין פיל טעג ארום, נאכדעם אז גאט האט בארוט ישראל פון אלע זייערע פיינט פון רונד ארום, און יהושוע איז געווארן אלט און באטאגט, . האט יהושוע גערופן גאנץ ישראל, זייערע עלטסטע, און זייערע הויפטלייט, און זייערע ריכטער, און זייערע אויפזעער, און האט צו זיי געזאגט איך בין אלט און באטאגט. . און איר האט געזען אלץ וואס יהוה אייער גאט האט געטאן צו אלע די דאזיקע פעלקער פון אייערטוועגן; ווארום יהוה אייער גאט איז דער וואס האט מלחמה געהאלטן פאר אייך. . זעט, איך האב אייך אויסגעווארפן די דאזיקע געבליבענע פעלקער פאר א נחלה לויט אייערע שבטים; פון ירדן, מיט אלע פעלקער וואס איך האב פארשניטן, און ביזן ים־הגדול צו זון־אונטערגאנג. . און יהוה אייער גאט, ער וועט זיי ארויסשטויסן פון פאר אייך, און וועט זיי פארטרייבן פון אייער אנגעזיכט, און איר וועט ארבן זייער לאנד, אזוי ווי יהוה אייער גאט האט אייך צוגעזאגט. . דרום זאלט איר זיין זייער שטארק צו היטן און צו טאן אלץ וואס שטייט געשריבן אין בוך פון תורת־משה, זיך ניט אפצוקערן דערפון רעכטס אדער לינקס, . ניט צו קומען צווישן די דאזיקע פעלקער, די דאזיקע וואס זיינען געבליבן ביי אייך. און דעם נאמען פון זייערע געטער זאלט איר ניט דערמאנען, און ניט לאזן שווערן ביי זיי און זיי ניט דינען, און זיך ניט בוקן צו זיי. . נאר בלויז אן יהוה אייער גאט זאלט איר אייך באהעפטן, אזוי ווי איר האט געטאן ביז היינטיקן טאג, . וואס דערפאר האט יהוה פארטריבן פון פאר אייך גרויסע און מאכטיקע פעלקער; און איר - קיינער איז ניט באשטאנען פאר אייך ביז היינטיקן טאג. . איין מאן פון אייך האט געיאגט טויזנט; ווארום יהוה אייער גאט איז דער וואס האט מלחמה געהאלטן פאר אייך, אזוי ווי ער האט אייך צוגעזאגט. . דרום זאלט איר זייער היטן אייער זעל, ליב צו האבן יהוה אייער גאט. . ווארום אויב אפקערן וועט איר אייך אפקערן, און איר וועט אייך באהעפטן אן דעם רעשט פון די דאזיקע פעלקער, די דאזיקע וואס זיינען געבליבן ביי אייך, און איר וועט זיך מתחתן זיין מיט זיי, און איר וועט קומען צווישן זיי, און זיי צווישן אייך, . וויסן זאלט איר וויסן זיין, אז יהוה אייער גאט וועט מער ניט פארטרייבן די דאזיקע פעלקער פון פאר אייך, און זיי וועלן אייך זיין פאר א נעץ און פאר א שטרויכלונג, און פאר א רוט אין אייערע זייטן, און פאר שטעכערס אין אייערע אויגן, ביז איר וועט אונטערגיין פון דער דאזיקער גוטער ערד וואס יהוה אייער גאט האט אייך געגעבן. . און אט גיי איך די טעג אויף דעם וועג פון דער גאנצער ערד; דרום זאלט איר וויסן מיט אייער גאנצן הארצן, און מיט אייער גאנצער זעל, אז ניט אן איינציק ווארט איז אפגעפאלן פון די אלע גוטע צוזאגן וואס יהוה אייער גאט האט צוגעזאגט וועגן אייך; אלע זיינען אייך אנגעקומען; ניט אן איינציק ווארט דערפון איז אפגעפאלן. . און עס וועט זיין, אזוי ווי אייך איז אנגעקומען אלדער גוטער צוזאג וואס יהוה אייער גאט האט אייך צוגעזאגט, אזוי וועט יהוה ברענגען אויף אייך אלדעם שלעכטן אנזאג, ביז ער וועט אייך פארטיליקן פון דער דאזיקער גוטער ערד וואס יהוה אייער גאט האט אייך געגעבן. . אז איר וועט איבערטרעטן דעם בונד פון יהוה אייער גאט, וואס ער האט אייך באפוילן, און איר וועט גיין און דינען פרעמדע געטער, און זיך בוקן צו זיי, וועט גרימען דער צארן פון יהוה אויף אייך, און איר וועט גיך אונטערגיין פון דעם גוטן לאנד וואס ער האט אייך געגעבן.
. און יהושוע האט איינגעזאמלט אלע שבטים פון ישראל קיין שכם, און ער האט גערופן די עלטסטע פון ישראל, און זייערע הויפטלייט, און זייערע ריכטער, און זייערע אויפזעער; און זיי האבן זיך געשטעלט פאר גאט. . און יהושוע האט געזאגט צום גאנצן פאלק אזוי האט געזאגט יהוה דער גאט פון ישראל אויף יענער זייט טייך זיינען געזעסן אייערע עלטערן פון אייביק אן, תרח דער פאטער פון אברהמען, און דער פאטער פון נחורן; און זיי האבן געדינט פרעמדע געטער. . און איך האב גענומען אייער פאטער אברהמען פון יענער זייט טייך, און האב אים דורכגעפירט דורך גאנץ לאנד כנען; און איך האב געמערט זיין זאמען, און אים געגעבן יצחקן. . און איך האב געגעבן צו יצחקן יעקבן און עשון; און איך האב געגעבן עשון דעם בארג שאיר אים צו ארבן; און יעקב און זיינע קינדער האבן גענידערט קיין מצרים. . און איך האב געשיקט משהן און אהרנען, און האב געפלאגט מצרים, לויט וואס איך האב געטאן צווישן זיי, און דערנאך האב איך אייך ארויסגעצויגן. . און איך האב ארויסגעצויגן אייערע עלטערן פון מצרים, און איר זייט געקומען צום ים, און די מצרים האבן נאכגעיאגט אייערע עלטערן מיט רייטוועגן און מיט רייטער ביזן ים־סוף. . און זיי האבן געשריען צו גאט, און ער האט געמאכט א פיצטערניש צווישן אייך און צווישן די מצרים, און געבראכט אויף זיי דעם ים, און זיי צוגעדעקט; און אייערע אויגן האבן געזען וואס איך האב געטאן מיט מצרים. און איר זייט געבליבן אין מדבר פיל טעג. . און איך האב אייך געבראכט אין לאנד פון דעם אמורי וואס זיצט אויף יענער זייט ירדן, און זיי האבן מלחמה געהאלטן מיט אייך, און איך האב זיי געגעבן אין אייער האנט, און איר האט געארבט זייער לאנד, און איך האב זיי פארטיליקט פון פאר אייך. . איז אויפגעשטאנען בלק דער זון פון צפורן, דער מלך פון מואב, און האט מלחמה געהאלטן אקעגן ישראל; און ער האט געשיקט און גערופן בלעם דעם זון פון בעורן, אייך צו שילטן. . אבער איך האב ניט געוואלט צוהערן צו בלעמען, און בענטשן האט ער אייך געבענטשט; און איך האב אייך מציל געווען פון זיין האנט. . און איר זייט אריבערגעגאנגען דעם ירדן, און איר זייט געקומען צו יריחו, און עס האבן מלחמה געהאלטן אקעגן אייך די מענער פון יריחו, דער אמורי, און דער פרזי, און דער כנעני, און דער חוי, און דער גרגשי, דער חוי, און דער יבוסי; און איך האב זיי געגעבן אין אייער האנט. . און איך האב געשיקט אייך פארויס די הארנבין, און זי האט זיי פארטריבן פון פאר אייך, די צוויי מלכים פון אמורי; ניט מיט דיין שווערד, און ניט מיט דיין בויגן. . און איך האב אייך געגעבן א לאנד וואס דו האסט זיך דערויף ניט געמיט, און שטעט וואס איר האט ניט געבויט, און איר האט זיך אין זיי באזעצט; וויינגערטנער און איילבערטגערטנער וואס איר האט ניט געפלאנצט, עסט איר. . און אצונד, האט מורא פאר יהוה, און דינט אים מיט גאנצקייט און מיט אמת; און טוט אפ די געטער וואס אייערע עלטערן האבן געדינט, אויף יענער זייט טייך, און אין מצרים, און דינט יהוה. . און אויב עס איז שלעכט אין אייערע אויגן צו דינען יהוה, וויילט אייך אויס היינט וועמען איר ווילט דינען, ענטוועדער די געטער וואס אייערע עלטערן האבן געדינט אויף יענער זייט טייך, אדער די געטער פון דעם אמורי, וואס איר זיצט אין זייער לאנד; און איך און מיין הויזגעזינט וועלן דינען יהוה. . האט געענטפערט דאס פאלק און האט געזאגט חלילה אונדז צו פארלאזן יהוה, כדי צו דינען פרעמדע געטער! . ווארום יהוה אונדזער גאט איז דער וואס האט אויפגעבראכט אונדז און אונדזערע עלטערן פון לאנד מצרים, פון דעם הויז פון קנעכטשאפט, און וואס האט געטאן פאר אונדזערע אויגן די דאזיקע גרויסע צייכנס, און האט אונדז אפגעהיט אויף דעם גאנצן וועג וואס מיר זיינען געגאנגען אויף אים, און צווישן אלע פעלקער וואס מיר זיינען דורכגעגאנגען דורך זיי. . און יהוה האט פארטריבן פון פאר אונדז אלע פעלקער און דעם אמורי, דעם באוווינער פון לאנד; דרום וועלן מיר אויך דינען יהוה, ווארום ער איז אונדזער גאט. . האט יהושוע געזאגט צום פאלק איר וועט ניט קענען דינען יהוה, ווארום א הייליקער גאט איז ער, א צערנדיקער גאט איז ער; ער וועט ניט פארגעבן אייער פארברעך און אייערע זינד. . אויב איר וועט פארלאזן יהוה, און וועט דינען פרעמדע געטער, וועט ער זיך קערן און וועט אייך שלעכטס טאן, און וועט אייך פארלענדן, נאכדעם ווי ער האט אייך גוטס געטאן. . האט דאס פאלק געזאגט צו יהושוען ניין, נייערט יהוה וועלן מיר דינען. . האט יהושוע געזאגט צום פאלק איר זייט עדות קעגן אייך אליין. אז איר האט אייך אויסדערוויילט יהוה, אים צו דינען. - און זיי האבן געזאגט עדות! - . און אצונד טוט אפ די פרעמדע געטער וואס צווישן אייך, און נייגט אייער הארץ צו יהוה דעם גאט פון ישראל. . האט דאס פאלק געזאגט צו יהושוען יהוה אונדזער גאט וועלן מיר דינען, און צו זיין קול וועלן מיר צוהערן. . און יהושוע האט געשלאסן א בונד מיטן פאלק אין יענעם טאג, און ער האט זיי געמאכט חוקים און געזעצן אין שכם. . און יהושוע האט אויפגעשריבן די דאזיקע ווערטער אין בוך פון גאטס תורה; און ער האט גענומען א גרויסן שטיין, און האט אים דארטן אויפגעשטעלט אונטער דעם אייכנבוים וואס ביים הייליקטום פון גאט. . און יהושוע האט געזאגט צום גאנצן פאלק אט דער דאזיקער שטיין זאל זיין פאר אן עדות אקעגן אונדז, ווארום ער האט געהערט אלע ווערטער פון יהוה, וואס ער האט מיט אונדז גערעדט; און ער וועט זיין פאר אן עדות אקעגן אייך, טאמער וועט איר לייקענען אן אייער גאט. . און יהושוע האט פאנאנדערגעשיקט דאס פאלק, איטלעכן צו זיין נחלה. . און עס איז געווען נאך די דאזיקע געשעענישן, איז געשטארבן יהושוע דער זון פון נון, דער קנעכט פון גאט, צו הונדערט מיט צען יאר. . און מע האט אים באגראבן אין דעם געמארק פון זיין נחלה, אין תמנת־סרח וואס אין דעם געבערג פון אפרים, אין צפון פון בארג געש. . און ישראל האט געדינט גאט אלע טעג פון יהושוען, און אלע טעג פון די זקנים וואס האבן מאריך־ימים געווען נאך יהושוען, און וואס האבן געוווסט אלדי טוונג פון גאט, וואס ער האט געטאן פאר ישראל. . און די ביינער פון יוספן, וואס די קינדער פון ישראל האבן אויפגעבראכט פון מצרים, האבן זיי באגראבן אין שכם, אויף דעם שטיק פעלד וואס יעקב האט געקויפט פון די זין פון חמור, דעם פאטער פון שכמען, פאר הונדערט קשיטה; און עס איז געווארן די קינדער פון יוסף פאר א נחלה. און אלעזר דער זון פון אהרנען איז געשטארבן, און מע האט אים באגראבן אויף דעם בערגל פון זיין זון פינחסן, וואס איז אים געגעבן געווארן אין דעם געבערג פון אפרים.

 שופטים

. און עס איז געווען נאך דעם טויט פון יהושוען, האבן די קינדער פון ישראל געפרעגט ביי גאט, אזוי צו זאגן ווער זאל אונדז צוערשט ארויפגיין אקעגן דעם כנעני, מלחמה צו האלטן אויף אים? . האט גאט געזאגט יהודה זאל ארויפגיין; זע, איך האב געגעבן דאס לאנד אין זיין האנט.
. האט יהודה געזאגט צו זיין ברודער שמעון גיי ארויף מיט מיר אין מיין גורל, און מיר וועלן מלחמה האלטן אויפן כנעני, און איך וועל אויך גיין מיט דיר אין דיין גורל. איז שמעון געגאנגען מיט אים.
. און יהודה איז ארויפגעגאנגען, און גאט האט געגעבן דעם כנעני און דעם פרזי אין זייער האנט, און זיי האבן געשלאגן פון זיי אין בזק צען טויזנט מאן. . און זיי האבן געפונען אדוני־בזקן אין בזק, און האבן מלחמה געהאלטן אויף אים, און האבן געשלאגן דעם כנעני און דעם פרזי. . איז אדוני־בזק אנטלויפן, און זיי האבן אים נאכגעיאגט, און האבן אים געכאפט, און האבן אפגעהאקט די דוימען פון זיינע הענט און זיינע פיס. . האט אדוני־בזק געזאגט זיבעציק מלכים מיט די דוימען פון זייערע הענט און זייערע פיס אפגעהאקט האבן געקליבן אונטער מיין טיש; אזוי ווי איך האב געטאן; אזוי האט מיר גאט באצאלט, און זיי האבן אים געבראכט קיין ירושלים, און ער איז דארטן געשטארבן.
. און די קינדער פון יהודה האבן מלחמה געהאלטן אויף ירושלים, און האבן זי באצווונגען, און זי געשלאגן מיטן שארף פון שווערד, און די שטאט האבן זיי אוועקגעלאזט אין פייער. . און דערנאך האבן די קינדער פון יהודה אראפגענידערט מלחמה צו האלטן אויף דעם כנעני, דעם באוווינער פון דעם געבערג און דעם דרום און דער נידערונג. . און יהודה איז געגאנגען אויף דעם כנעני וואס איז געזעסן אין חברון– און דער נאמען פון חברון איז פריער געווען קרית־ארבע– און זיי האבן דערשלאגן ששין, און אחימנען, און תלמין. . און פון דארטן איז ער געגאנגען אויף די באוווינער פון דביר; און דער נאמען פון דביר איז פריער געווען קרית־ספר.
. און כלב האט געזאגט ווער עס וועט שלאגן קרית־ספר, און וועט זי באצווינגען, וועל איך אים געבן מיין טאכטער עכסהן פאר א ווייב. . האט זי באצווונגען עתניאל דער זון פון קנזן, כלבס יינגערער ברודער, און ער האט אים געגעבן זיין טאכטער עכסהן פאר א ווייב. . און עס איז געווען, אז זי איז אנגעקומען, האט זי אים אנגערעדט צו בעטן פון איר פאטער א פעלד. און ווי זי האט זיך אראפגעלאזט פון אייזל, אזוי האט כלב צו איר געזאגט וואס איז דיר? . האט זי צו אים געזאגט שענק מיר א מתנה; ווארום אין א טרוקענעם לאנד האסטו מיך אויסגעגעבן; דרום זאלסטו מיר געבן קוואלן וואסער. האט איר כלב געגעבן די אויבערשטע קוואלן און די אונטערשטע קוואלן.
. און די קינדער פון דעם קיני, משהס שווער, זיינען ארויפגעגאנגען פון דער שטאט פון טייטלביימער מיט די קינדער פון יהודה צו דעם מדבר פון יהודה וואס אין דרום פון ערד; און זיי זיינען געגאנגען און האבן זיך באזעצט מיט דעם פאלק.
. און יהודה איז געגאנגען מיט זיין ברודער שמעון, און זיי האבן געשלאגן דעם כנעני, דעם באוווינער פון צפת און האבן זי געמאכט חרם, און מע האט גערופן דעם נאמען פון דער שטאט חרמה. . און יהודה האט באצווונגען עזה מיט איר געמארק, און אשקלון מיט איר געמארק, און עקרון מיט איר געמארק. . און גאט איז געווען מיט יהודה, און ער האט איינגענומען דאס געבערג; ווארום די באוווינער פון טאל איז ניט געווען צו פארטרייבן, ווייל זיי האבן געהאט אייזערנע רייטוועגן. . און זיי האבן געגעבן חברון צו כלבן, אזוי ווי משה האט אנגעזאגט; און ער האט פארטריבן פון דארטן די דריי זין פון ענק.
. און דעם יבוסי, דעם באוווינער פון ירושלים, האבן די קינדער פון בנימין ניט פארטריבן; און דער יבוסי איז געבליבן זיצן מיט די קינדער פון בנימין אין ירושלים ביז אויף היינטיקן טאג.
. און דאס הויז פון יוסף, זיי אויך זיינען ארויפגעגאנגען אויף בית־אל, און גאט איז געווען מיט זיי. . און דאס הויז פון יוסף האט געלאזט אויסקוקן בית־אל– און דער נאמען פון דער שטאט איז פריער געווען לוז– . און די וועכטערס האבן געזען א מאן ארויסגיין פון שטאט, און האבן צו אים געזאגט ווייז אונדז אקארשט דעם איינגאנג פון שטאט, און מיר וועלן טאן מיט דיר חסד. . האט ער זיי געוויזן דעם איינגאנג פון שטאט, און זיי האבן געשלאגן די שטאט מיטן שארף פון שווערד; און דעם מאן און זיין גאנצע משפחה האבן זיי אוועקגעלאזט. . און דער מאן איז געגאנגען אין לאנד פון די חתים, און האט געבויט א שטאט, און גערופן איר נאמען לוז; דאס איז איר נאמען ביז אויף היינטיקן טאג.
. און מנשה האט ניט פארטריבן בית־שאן און אירע טעכטערשטעט, און תענך און אירע טעכטערשטעט, און די באוווינער פון דור און אירע טעכטערשטעט, און די באוווינער פון יבלעם און אירע טעכטערשטעט, און די באוווינער פון מגדו און אירע טעכטערשטעט; און דער כנעני איז באשטאנען צו בלייבן זיצן אין דעם דאזיקן לאנד. . און עס איז געווען, אז ישראל איז שטארק געווארן, האט ער געמאכט דעם כנעני צו צינדז, אבער פארטרייבן האט ער אים ניט פארטריבן.
. און אפרים האט ניט פארטריבן דעם כנעני וואס איז געזעסן אין גזר, און דער כנעני איז געבליבן זיצן צווישן אים אין גזר.
. זבולון האט ניט פארטריבן די באוווינער פון קטרון, און די באוווינער פון נהלול; און דער כנעני איז געבליבן זיצן צווישן אים, און איז געווארן צו צינדז.
. אשר האט ניט פארטריבן די באוווינער פון עכו, און די באוווינער פון צידון, און אחלב, און אכזיב, און חלבה, און אפיק, און רחוב. . און דער אשרי איז געזעסן צווישן דעם כנעני, די באוווינער פון לאנד, ווארום ער האט אים ניט פארטריבן.
. נפתלי האט ניט פארטריבן די באוווינער פון בית־שמש, און די באוווינער פון בית־ענת. און ער איז געזעסן צווישן דעם כנעני, די באוווינער פון לאנד; אבער די באוווינער פון בית־שמש און בית־ענת זיינען געווארן ביי זיי צו צינדז.
. און דער אמורי האט ארויפגעשטופט די קינדער פון דן צום געבערג, ווארום ער האט זיי ניט געלאזט אראפנידערן אין טאל. . און דער אמורי איז באשטאנען צו בלייבן זיצן אין הר־חרס, אין אילון, און אין שעלבים; אבער די האנט פון דעם הויז פון יוסף איז געווען שווער [אויף זיי], און זיי זיינען געווארן צו צינדז. . און דער געמארק פון אמורי איז געווען פון דעם אויפגאנג פון עקרבים פון סלע און ארויף צו.

. און א מלאך פון גאט איז ארויפגעגאנגען פון גלגל קיין בוכים, און ער האט געזאגט איך האב אייך ארויפגעבראכט פון מצרים, און האב אייך געבראכט אין דעם לאנד וואס איך האב צוגעשווארן אייערע עלטערן; און איך האב געזאגט איך וועל ניט פארשטערן מיין בונד מיט אייך אויף אייביק; . נאר איר זאלט ניט שליסן א בונד די באוווינער פון דעם דאזיקן לאנד; זייערע מזבחות זאלט איר צעברעכן. אבער איר האט ניט צוגעהערט צו מיין קול. וואס האט איר דא געטאן? . דרום, אויך זאג איך איך וועל זיי ניט פארטרייבן פון פאר אייך, און זיי וועלן אייך זיין פאר נעצן, און זייערע געטער וועלן אייך זיין פאר א שטרויכלונג.
. און עס איז געווען, ווי דער מלאך פון גאט האט גערעדט די דאזיקע ווערטער צו אלע קינדער פון ישראל, אזוי האט דאס פאלק אויפגעהויבן זייער קול, און זיי האבן געוויינט; . דרום האט מען גערופן דעם נאמען פון יענעם ארט בוכים. און זיי האבן דארטן געשלאכט צו גאט.
. און אז יהושוע האט פאנאנדערגעשיקט דאס פאלק, און די קינדער פון ישראל זיינען געגאנגען איטלעכער צו זיין נחלה, צו ארבן דאס לאנד, . האט דאס פאלק געדינט גאט אלע טעג פון יהושוען, און אלע זקנים, וואס האבן מאריך־ימים געווען נאך יהושוען, וואס האבן געזען אלדי גרויסע טוונג פון גאט וואס ער האט געטאן פאר ישראל. . און יהושוע דער זון פון נון, דער קנעכט פון גאט, איז געשטארבן צו הונדערט מיט צען יאר. . און מע האט אים באגראבן אין דעם געמארק פון זיין נחלה, אין תמנת־חרס, אין דעם געבערג פון אפרים אין צפון פון בארג געש. . און אויך יענער גאנצער דור איז איינגעזאמלט געווארן צו זיינע עלטערן, און אן אנדער דור איז אויפגעשטאנען נאך זיי, וואס האבן ניט געקענט גאט, און ניט די טואונג וואס ער האט געטאן פאר ישראל.  . און די קינדער פון ישראל האבן געטאן וואס איז שלעכט אין די אויגן פון גאט, און זיי האבן געדינט די בעל־געטער. . און זיי האבן פארלאזן יהוה דעם גאט פון זייערע עלטערן, וואס האט זיי ארויסגעצויגען פון לאנד מצרים, און זיי זיינען געגאנגען נאך פרעמדע געטער, פון די געטער פון די פעלקער וואס רונד ארום זיי, און זיי האבן זיך צו זיי געבוקט, און האבן דערצערנט גאט. . און זיי האבן פארלאזן יהוה, און געדינט צו בעל און צו די עשתרות.  . האט דער צארן פון גאט געגרימט אויף ישראל, און ער האט זיי געגעבן אין דער האנט פון רויבער וואס האבן זיי בארויבט, און ער האט זיי איבערגעענטפערט אין דער האנט פון זייערע פיינט פון רונד ארום, און זיי האבן מער ניט געקענט באשטיין פאר זייערע פיינט.  אומעטום אווו זיי זיינען ארויסגעגאנגען, איז די האנט פון גאט געווען אקעגן זיי צום בייזן, אזוי ווי גאט האט גערעדט, און אזוי ווי גאט זיי האט געשווארן; און זי האט זייער צוגעדריקט.  האט גאט אויפגעשטעלט שופטים, און זיי געהאלפן פון זייערע רויבער. . אבער אויך צו זייערע שופטים האבן זיי ניט צוגעהערט, ווארום זיי זיינען געווען פארפירט נאך פרעמדע געטער, און האבן זיך צו זיי געבוקט; זיי האבן זיך גיך אפגעקערט פון דעם וועג וואס זייערע עלטערן זיינען געגאנגען, צוצוהערן די געבאט פון גאט; זיי האבן אזוי ניט געטאן. . און אז גאט האט זיי אויפגעשטעלט שופטים, אזוי פלעגט גאט זיין מיט דעם שופט, און פלעגט זיי העלפן פון דער האנט פון זייערע פיינט אלע טעג פון דעם שופט, ווייל גאט פלעגט חרטה האבן איבער זייער געשריי פון וועגן זייערע צווינגער און זייערע דריקער. . אבער עס איז געווען, ווי דער שופט איז געשטארבן, אזוי פלעגן זיי ווידער פארדארבן ווערן, נאך מער פון זייערע עלטערן, צו גיין נאך פרעמדע געטער, זיי צו דינען און זיך צו בוקען צו זיי. זיי האבן ניט אפגעלאזט פון זייערע מעשים און פון זייער איינגעשפארטן וועג. . און דער צארן פון גאט האט געגרימט אויף ישראל, און ער האט געזאגט ווייל דאס דאזיקע פאלק האט איבערגעטרעטן מיין בונד וואס איך האב באפוילן זייערע עלטערן, און זיי האבן ניט צוגעהערט צו מיין קול,   וועל איך אויך ניט מער פארטרייבן פון פאר זיי קיינעם פון די פעלקער וואס יהושוע האט איבערגעלאזט, ווען ער איז געשטארבן.   כדי צו פרווון מיט זיי ישראל, אויב זיי וועלן היטן די וועגן פון גאט צו גיין אין זיי, אזוי ווי זייערע עלטערן האבן געהיט, אדער ניט.   און גאט האט געלאזט די דאזיקע פעלקער, זיי ניט צו פארטרייבן אויף גיך; און ער האט זיי ניט געגעבן אין דער האנט פון יהושוען.

. און דאס זיינען די פעלקער וואס גאט האט געלאזט, כדי צו פרווון מיט זיי ישראל, די אלע וואס האבן ניט געוווסט פון אלע מלחמות פון כנען; . בלויז כדי די דורות פון די קינדער פון ישראל זאלן וויסן, זיי צו לערנען מלחמה–די וואס האבן נאך פריער דערפון ניט געוווסט; . די פינף פירשטן פון די פלשתים, און דער גאנצער כנעני, און דער צידוני, און דער חוי, דער באוווינער פון בארג לבנון, פון בארג בעל־חרמון ביז מע קומט קיין חמת. . און זיי זיינען געבליבן כדי צו פרווון מיט זיי ישראל, צו וויסן אויב זיי וועלן צוהערן די געבאט פון גאט וואס ער האט געבאטן זייערע עלטערן דורך משהן. . און די קינדער פון ישראל זיינען געזעסן צווישן דעם כנעני, דעם חתי, און דעם אמורי, און דעם פרזי, און דעם חוי, און דעם יבוסי.   און זיי האבן זיך גענומען זייערע טעכטער פאר ווייבער, און זייערע טעכטער האבן זיי געגעבן צו די זין פון יענע, און זיי האבן געדינט זייערע געטער.
. און די קינדער פון ישראל האבן געטאן וואס איז שלעכט אין די אויגן פון גאט, און זיי האבן פארגעסן אן יהוה זייער גאט, און האבן געדינט די בעל־געטער און די אשרות. . און דער צארן פון גאט האט געגרימט אויף ישראל, און ער האט זיי איבערגעענטפערט אין דער האנט פון כושן־רשעתים דעם מלך פון ארם־נהרים, און די קינדער פון ישראל האבן געדינט כושן־רשעתימען אכט יאר. . האבן די קינדער פון ישראל געשריען צו גאט, און גאט האט אויפגעשטעלט די קינדער פון ישראל א העלפער וואס האט זיי געהאלפן, עתניאל דעם זון פון קנזן, כלבס יינגערן ברודער. . און דער גייסט פון גאט איז געווען אויף אים, און ער האט געמשפט ישראל; און ער איז ארויסגעגאנגען  אויף מלחמה, און גאט האט געגעבן אין זיין האנט כושן־רשעתים דעם מלך פון ארם, און זיין האנט איז געווען שטארק אויף כושן־רשעתימען. . און דאס לאנד איז געווען רויק  פערציק יאר. און עתניאל דער זון פון קנזן איז געשטארבן. . און די קינדער פון ישראל האבן ווידער געטאן וואס איז שלעכט אין די אויגן פון גאט, און גאט האט געשטארקט עגלון, דעם מלך פון מואב איבער ישראל, ווייל זיי האבן געטאן וואס איז שלעכט אין די אויגן פון גאט. . און ער האט איינגעזאמלט צו זיך די קינדער פון עמון און עמלק, און איז געגאנגען און האט געשלאגן ישראל; און זיי האבן איינגענומען די שטאט פון טייטלביימער. . און די קינדער פון ישראל האבן געדינט עגלון דעם מלך פון מואב אכצן יאר. . האבן די קינדער פון ישראל געשריען צו גאט, און גאט האט זיי אויפגעשטעלט א העלפער אהוד דעם זון פון גראן, א בנימינער, א מאן א געלינקטן. און די קינדער פון ישראל האבן געשיקט דורך זיין האנט א מתנה צו עגלון דעם מלך פון מואב. . האט אהוד זיך געמאכט א שווערד וואס האט געהאט צוויי שארפן, אן אייל די לענג; און ער האט זי אנגעגורט אונטער זיינע קליידער אויף זיין רעכטן דיך. . און ער האט גענענט די מתנה צו עגלון דעם מלך פון מואב– און עגלון איז געווען זייער א פעטער מענטש. . און עס איז געווען, ווי ער האט געענדיקט גענענען די מתנה, אזוי האט ער ארויסבאלייט די מענטשן וואס האבן געטראגן די מתנה. . און ער אליין האט זיך אומגעקערט פון די שטיינהאקערייען וואס לעבן גלגל, און האט געזאגט א פארבארגענע זאך האב איך צו דיר, מלך. האט ער געזאגט זאל זיין שטיל! און אלע וואס זיינען געשטאנען ארום אים, זיינען ארויסגעגאנגען פון אים. . און אהוד איז צוגעקומען צו אים ווי ער זיצט אליין אין דער קילער אויבערשטוב וואס ביי אים, און אהוד האט געזאגט א ווארט פון גאט האב איך צו דיר. איז ער אויפגעשטאנען פון זיין שטול.   און אהוד האט אויסגעשטרעקט זיין לינקע האנט, און האט גענומען זיין שווערד פון זיין רעכטער דיך, און האט זי אריינגעשטאכן אין זיין בויך.  און אויך דער שטיל איז אריין נאכן קלינג; און דאס פעטס האט איינגעשלאסן דעם קלינג, ווארום ער האט די שווערד ניט ארויסגעצויגן פון זיין בויך; און זי איז ארויס פון הינטערלייב.  און אהוד איז ארויסגעגאנגען  אין פירהויז, און האט צוגעמאכט די טירן פון דער אויבערשטוב הינטער זיך, און צוגעשלאסן.   און ווי ער איז ארויסגעגאנגען, אזוי זיינען אנגעקומען זיינע קנעכט, און האבן דערזען, ערשט די טירן פון דער אויבערשטוב זיינען פארשלאסן, און זיי האבן געזאגט מסתמא איז ער אויף זיין באדערפעניש אין דער קילקאמער. . אבער אז זיי האבן זיך צו שאנד געווארט, ערשט ער עפענט ניט די טירן פון דער אויבערשטוב, האבן זיי גענומען דעם שליסל, און האבן געעפנט; ערשט זייער האר ליגט טויט אויף דער ערד. . און אהוד איז אנטרונען געווארן בעת זיי האבן געזאמט, און ער איז אריבער די שטיינהאקערייען, און איז אנטרונען קיין שעירה. . און עס איז געווען, ווי ער איז אנגעקומען, אזוי האט ער געבלאזן אין שופר אין דעם געבערג פון אפרים, און די קינדער פון ישראל האבן אראפגענידערט מיט אים פון דעם געבערג, און ער זיי פארויס. . און ער האט צו זיי געזאגט יאגט נאך הינטער מיר, ווארום גאט האט געגעבן אייערע פיינט, מואב, אין אייערע האנט. און זיי האבן אראפגענידערט נאך אים, און האבן פארכאפט די איבערפארן פון ירדן פאר מואב, און קיינעם ניט געלאזט אריבערגיין. . און זיי האבן געשלאגן פון מואב אין יענער צייט ארום צען טויזנט מאן, ווו נאר א לייביקער, און ווו נאר א העלדישער מאן; און קיינער איז ניט אנטרונען געווארן. . און מואב איז געווארן אונטערטעניק אין יענעם טאג אונטער דער האנט פון ישראל; און דאס לאנד איז געווען רויק אכציק יאר.
. און נאך אים איז געווען שמגר דער זון פון ענתן, וואס האט געשלאגן פון די פלשתים זעקס הונדערט מאן מיט אן אקסנשטעקן. און ער אויך האט געהאלפן ישראל.

. און די קינדער פון ישראל האבן ווידער געטאן וואס איז שלעכט אין די אויגן פון גאט, ווען אהוד איז געשטארבן. . און גאט האט זיי איבערגעענטפערט אין דער האנט פון יבין דעם מלך פון כנען, וואס האט געקיניגט אין חצור; און דער פירער פון זיין חיל איז געווען סיסרא, וואס איז געזעסן אין חרושת־גוים. . און די קינדער פון ישראל האבן געשריען צו גאט; ווארום ניין הונדערט אייזערנע רייטוועגן האט ער געהאט, און ער האט שטארק געדריקט די קינדער פון ישראל צוואנציק יאר.
. און דבורה א פרוי א נביאה, די ווייב פון לפידותן, זי האט געמשפט ישראל אין יענער צייט. . און זי איז געזעסן אונטער דבורהס טייטלבוים צווישן רמה און צווישן בית־אל אין דעם געבערג פון אפרים, און די קינדער פון ישראל זיינען ארויפגעגאנגען צו איר צו משפט. . האט זי געשיקט און האט גערופן ברק דעם זון פון אבינועם פון קדש־נפתלי, און האט צו אים געזאגט פאר וואר, יהוה דער גאט פון ישראל האט באפוילן גיי און זאלסט ציען צום בארג תבור, און נעמען מיט דיר צען טויזנט מאן פון די קינדער פון נפתלי און פון די קינדער פון זבולון. . און איך וועל אריבערציען צו דיר, צום טייך קישון, סיסרא דעם פירער פון יבינס חיל, מיט זיינע רייטוועגן און זיין מחנה, און איך וועל אים געבן אין דיין האנט. . האט ברק צו איר געזאגט אויב דו וועסט גיין מיט מיר, וועל איך גיין, אויב אבער דו וועסט ניט גיין מיט מיר, וועל איך ניט גיין. . האט זי געזאגט גיין וועל איך גיין מיט דיר, אבער ניט דיינער וועט זיין דער כבוד אויף דעם וועג וואס דו גייסט, ווארום אין דער האנט פון א פרוי וועט גאט איבערענטפערן סיסראן.
און דבורה איז אויפגעשטאנען און איז געגאנגען מיט ברקן קיין קדש. . און ברק האט צונויפגערופן זבולון און נפתלי קיין קדש, און צען טויזנט מאן זיינען ארויפגעגאנגען הינטער אים, און דבורה איז ארויפגעגאנגען מיט אים.
. און חבר דער קיני האט זיך געהאט אפגעשיידט פון קין, פון די קינדער פון חובב, משהס שווער, און האט אויפגעשטעלט זיין געצעלט ביז  אלון־בצעננים וואס לעבן קדש.
. האט מען אנגעזאגט סיסראן אז ברק דער זון פון אבינועמען איז ארויפגעגאנגען צום בארג תבור, . און סיסרא האט איינגעזאמלט אלע זיינע רייטוועגן – ניין הונדערט אייזערנע רייטוועגן, און דאס גאנצע פאלק וואס מיט אים, פון חרושת־גוים צום טייך קישון.
. און דבורה האט געזאגט צו ברקן שטיי אויף! ווארום דאס איז דער טאג וואס גאט האט געגעבן סיסראן אין דיין האנט; פאר וואר, גאט איז ארויסגעגאנגען דיר פארויס.
האט ברק אראפגענידערט פון בארג תבור, און צען טויזנט מאן נאך אים. . און גאט האט פארטומלט סיסראן און אלע רייטוועגן און דעם גאנצן חיל מיטן שארף פון שווערד פאר ברקן; און סיסרא האט אראפגענידערט פון זיין רייטוואגן, און איז אנטלאפן צו פוס. . און ברק האט נאכגעיאגט די רייטוועגן און דעם חיל ביז  חרושת־גוים, און דער גאנצער חיל פון סיסראן איז געפאלן דורכן שארף פון שווערד; ניט געבליבן צו מאל איינער.
. און סיסרא איז געלאפן צו פוס צום געצעלט פון יעל דער ווייב פון חבר דעם קיני; ווארום שלום איז געווען צווישן יבין דעם מלך פון חצור און צווישן דעם הויז פון חבר דעם קיני. . און יעל איז ארויסגעקומען סיסראן אנטקעגן, און האט צו אים געזאגט קער איין, מיין האר, קער איין צו מיר; זאלסט ניט מורא האבן. האט ער איינגעקערט צו איר אין געצעלט, און זי האט אים צוגעדעקט מיט א דעקע. . האט ער צו איר געזאגט גיב מיר, איך בעט דיך, טרינקען א ביסל וואסער, ווארום איך בין דארשטיק. האט זי געעפנט דעם לאגל מילך, און האט אים געגעבן טרינקען, און האט אים צוגעדעקט. . האט ער געזאגט שטעל זיך אין איינגאנג פון געצעלט, און עס וועט זיין, אז עמיצער וועט קומען, און וועט דיך פרעגן און זאגן איז דא פאראן א מאן? זאלסטו זאגן ניין.
. האט יעל די ווייב פון חברן גענומען א געצעלטפלעקל, און אריינגעטאן דעם האמער אין איר האנט, און זי איז שטילערהייט צוגעגאנגען צו אים, און האט אריינגעהאקט דאס פלעקל אין זיין שלייף, ביז עס איז אריין אין דער ערד, און ווי ער איז געשלאפן, אזוי האט ער געחלשט און איז געשטארבן.
. ערשט ברק יאגט נאך סיסראן; איז אים יעל ארויסגעגאנגען  אנטקעגן, און האט צו אים געזאגט קום און איך וועל דיר ווייזן דעם מאן וואס דו זוכסט. איז ער אריינגעגאנגען צו איר, ערשט סיסרא ליגט טויט מיטן פלעקל אין זיין שלייף.
. און גאט האט געמאכט אונטערטעניק אין יענעם טאג יבין דעם  מלך פון כנען פאר די קינדער פון ישראל. . און די האנט פון די קינדער פון ישראל איז געווארן אלץ שווערער אויף יבין דעם מלך פון כנען, ביז וואנען זיי האבן פארשניטן יבין דעם מלך פון כנען.

. האט געזונגען דבורה און ברק דער זון פון אבינועמען אין יענעם טאג, אזוי צו זאגן
. אז מע לאזט די האר ווילד אין ישראל, אז דאס פאלק באט פרייוויליק אן, טוט לויבען גאט! . הערט איר מלכים, פארנעמט איר פירשטן, איך, צו יהוה וועל איך זינגען, איך וועל שפילן צו יהוה דעם גאט פון ישראל.
. גאט, אז דו ביסט פון שעיר ארויס, אז דו האסט פון אדומס פעלד געשפרייזט, האט די ערד געציטערט, אויך די הימלען האבן געטריפט, יא, וואלקנס האבן וואסער געטריפט. . בערג זיינען צערונען פאר יהוה, דער דאזיקער סיני – פאר יהוה דעם גאט פון ישראל.
. אין די טעג פון שמגר דעם זון פון ענת, אין די טעג פון יעל, האבן שליאכן אויפגעהערט, און וועגגייער פלעגן אויף קרומע שטעגן גיין. . אויפגעהערט האבן פירער אין ישראל, אויפגעהערט, ביז דו, דבורה, ביסט אויפגעשטאנען, אויפגעשטאנען א מוטער אין ישראל.
. נייע געטער האט מען אויסדערוויילט, דרום איז מלחמה געווען אין די טויערן; אויב א שילד און א שפיז איז אנצוזען געווען אין פערציק טויזנט אין ישראל!
. מיין הארץ צו די הערשער פון ישראל, די פרייוויליקע צווישן דעם פאלק; טוט לויבן גאט!
. איר וואס רייט אויף אייזעלינס ווייסע, איר וואס זיצט אויף דעקעס, און איר וואס גייט אויפן וועג, רעדט דערפון! . מער ווי ליארעם פון פיילשיסערס איז צווישן די שעפקאריטעס; דארטן דערציילט מען די גערעכטיקייט פון גאט, די גערעכטיקייט פון זיין פירערשאפט אין ישראל. דענצמאל האט גענידערט גאטס פאלק צו די טויערן.
. דערוועק דיך, דערוועק דיך, דבורה, דערוועק דיך, דערוועק דיך, רעד געזאנג! שטיי אויף, ברק, און פאנג דיין געפאנג, זון פון אבינועם! . דענצמאל האט ער אן איבערבלייב געמאכט געוועלטיקן איבער א מאכטיקן פאלק; גאט האט מיך געמאכט געוועלטיקן איבער די גבורים.
. פון אפרים זיינען געקומען די וואס ווארצלען אין עמלק, נאך דיר, בנימין, מיט דיינע מחנות; פון מכיר האבן הערשער גענידערט, און פון זבולון די וואס טראגן א שרייבערשטאק. . און די הארן אין יששכר מיט דבורהן; און יששכר ווי ברק האט געלאזט זיך אין טאל, הינטער אים. ביי די טיילן פון ראובן איז דער איבערלייג געווען גרויס.
. וואס ביסטו געזעסן צווישן די שאפגעהעפטן, צו הערן דאס מעקן פון סטאדעס? ביי די טיילן פון ראובן איז דער איבערקלער געווען גרויס.
. גלעד האט אויף יענער זייט ירדן גערוט; און דן פאר וואס וויילט ביי די שיפן? אשר איז געזעסן ביים בארטן פון ים, און ביי זיינע אויסגוסן געטאן רוען.
. זבולון איז א פאלק וואס האט איינגעשטעלט זיין זעל צום טויט, און נפתלי – אויף די הייכן פון פעלד. . מלכים זיינען געקומען, מלחמה געהאלטן, דענצמאל האבן מלחמה געהאלטן די מלכים פון כנען אין תענך ביי די וואסערן פון מגדו; קיין רויב פון זילבער האבן זיי ניט געקריגן. . פון הימל האט מען מלחמה געהאלטן, די שטערן פון זייערע שטעגן האבן מלחמה געהאלטן מיט סיסראן. . טייך קישון האט זיי אוועקגעפלייצט, טייך אלטער, טייך קישון. טרעט אויף מיט מאכט, מיין זעל! . דענצמאל האבן געקלאפט די טריט פון פערד, פון די שפרונגען, די שפרונגען פון זיינע אגערס.
. שילט מרוז, האט געזאגט דער מלאך פון גאט, שילטן שילט אירע באוווינער, ווייל זיי זיינען ניט געקומען צו דער הילף פון גאט, צו דער הילף פון גאט, צווישן די גבורים.
. געבענטשטער פון אלע ווייבער זאל זיין יעל, די ווייב פון חבר דעם קיני פון אלע ווייבער אין געצעלט זיין געבענטשטער.
. וואסער האט ער געבעטן, מילך האט זי געגעבן, אין א קרוג פון פירשטן, האט זי שמאנט דערלאנגט. . איר האנט האט זי אויסגעשטרעקט צום פלעקל, און איר רעכטע צום ארבעטערהאמער, און געהאמערט סיסראן, צעקלאפט זיין קאפ, און געלעכערט און דורכגעהאקט זיין שלייף. . צו אירע פיס האט ער זיך אראפגעלאזט, געפאלן, געלעגן; צו אירע פיס זיך אראפגעלאזט, געפאלן; ווו זיך אראפגעלאזט, דארט דערהרגעט געפאלן.
. דורכן פענצטער האט געקוקט און געיאמערט, דורך דער פארטקע, די מוטער פון סיסראן וואס זאמט זיך זיין רייטוואגן צו קומען? וואס שפעטיקן זיך די טריט פון זיינע געשפאנען? . די קלוגע פון אירע שררותטעס ענטפערן, יא, זי אליין גיט אן ענטפער צו זיך . פאר וואר, זיי געפינען, זיי טיילן דעם רויב, א מיידל, צוויי מיידלעך פאר איטלעכן מאן; רויב פון פארבן פאר סיסראן, רויב פון פארבן געשטיקטע, פארבשטיקערייען פארן רויבנעמערס האלדז.
. אזוי זאלן אונטערגיין אלע פיינט דיינע, גאט! און זיינע ליבהאבער זאלן זיין ווי דער אויפגאנג פון דער זון אין איר שטארקייט.
און דאס לאנד איז געווען רויק פערציק יאר.

. און די קינדער פון ישראל האבן געטאן וואס איז שלעכט אין די אויגן פון גאט, און גאט האט זיי געגעבן אין דער האנט פון מדין זיבן יאר. . און די האנט פון מדין איז געווען שטארק אויף ישראל. פון וועגן מדין האבן די קינדער פון ישראל זיך געמאכט די גריבער וואס אין די בערג, און די היילן, און די פעסטונגען. . און עס איז געווען, אז ישראל האט געזייט, אזוי פלעגט ארויפגיין מדין, און עמלק, און די קינדער פון מזרח; און זיי פלעגן ארויפקומען אויף זיי, . און האבן געלעגערט אויף זיי, און פארוויסט די תבואה פון לאנד ביז דו קומסט קיין עזה, און זיי פלעגן ניט איבערלאזן קיין דערנערונג אין ישראל, צו מאל א שעפס, אדער אן אקס, אדער אן אייזל. . ווארום זיי און זייערע פי פלעגן ארויפגיין, מיט זייערע געצעלטן, און פלעגן קומען אזוי ווי דער היישעריק אין פילקייט, און צו זיי און צו זייערע קעמלען איז ניט געווען קיין צאל, און זיי זיינען געקומען אין לאנד כדי עס צו פארוויסטן. . און ישראל איז זייער פארארימט געווארן פון וועגן מדין; און די קינדער פון ישראל האבן געשריען צו גאט.
. און עס איז געווען, אז די קינדער פון ישראל האבן געשריען צו גאט פון וועגן מדין, . האט גאט געשיקט א מאן א נביא צו די קינדער פון ישראל, און ער האט זיי געזאגט אזוי האט געזאגט יהוה דער גאט פון ישראל איך האב אייך אויפגעבראכט פון מצרים, און האב אייך ארויסגעצויגן פון דעם הויז פון קנעכטשאפט; . און איך האב אייך מציל געווען פון דער האנט פון מצרים, און פון דער האנט פון אלע אייערע דריקער, און איך האב זיי פארטריבן פון פאר אייך, און האב אייך געגעבן זייער לאנד. . און איך האב צו אייך געזאגט איך בין יהוה אייער גאט; איר זאלט ניט פארכטן די געטער פון די אמורים וואס איר זיצט אין זייער לאנד; אבער איר האט ניט צוגעהערט צו מיין קול.
. און א מלאך פון גאט איז געקומען, און האט זיך געזעצט אונטער דעם אייכנבוים וואס אין עפרה, וואס האט געהערט צו יואש דעם אביעזרער; און זיין זון גדעון האט געקלאפט ווייץ אין קעלטער, כדי אויסצובאהאלטן פון מדין. . האט דער מלאך פון גאט זיך באוויזן צו אים, און האט צו אים געזאגט גאט מיט דיר, העלדישער גיבור! . האט גדעון צו אים געזאגט איך בעט דיך, מיין האר, אויב גאט איז מיט אונדז, טא פאר וואס האט דאס אלץ אונדז געטראפן? און ווו זיינען אלע זיינע ווונדער, וואס אונדזערע עלטערן האבן אונדז דערציילט, אזוי צו זאגן פאר וואר, גאט האט אונדז אויפגעבראכט פון מצרים? און אצונד האט אונדז גאט פארלאזן, און האט אונדז געגעבן אין דער האנט פון מדין.
. האט גאט זיך געקערט צו אים, און האט געזאגט גיי מיט דיין דאזיקן כוח, און זאלסט העלפן ישראל פון דער האנט פון מדין; פאר וואר, איך האב דיך געשיקט.
 האט ער צו אים געזאגט איך בעט דיך, גאט! מיט וואס זאל איך העלפן ישראל? זע, מיין משפחה איז די ארימסטע אין מנשה, און איך בין דער מינדסטער אין מיין פאטערס הויז.
. האט גאט צו אים געזאגט אבער איך וועל זיין מיט דיר, און וועסט שלאגן מדין אזוי ווי איין מאן.
. האט ער צו אים געזאגט אויב, איך בעט דיך, איך האב געפונען לייטזעליקייט אין דיינע אויגן, זאלסטו מיר מאכן א צייכן אז דו רעדסט דאס מיט מיר. . זאלסט זיך ניט אפטאן פון דאנען, איך בעט דיך, ביז איך קום צוריק צו דיר, און וועל ארויסטראגן מיין געשאנק, און אוועקלייגן פאר דיר. האט ער געזאגט איך וועל בלייבן ביז דו קערסט זיך אום.
. איז גדעון אריינגעגאנגען, און האט געמאכט א ציגנבעקל, און אומגעזייערטע קוכנס פון אן איפה מעל; דאס פלייש האט ער אריינגעטאן אין א קארב, און די זופ האט ער אריינגעטאן אין א טאפ, און ארויסגעבראכט צו אים אונטער דעם אייכנבוים, און דערלאנגט.
. האט דער מלאך פון גאט צו אים געזאגט נעם דאס פלייש און די אומגעזייערטע קוכנס, און לייג אוועק אויף יענעם פעלז, און די זופ גיס אויס.
האט ער אזוי געטאן. . און דער מלאך פון גאט האט אויסגעשטרעקט דעם שפיץ פון דעם שטעקן וואס אין זיין האנט, און האט אנגערירט דאס פלייש און די אומגעזייערטע קוכענס; און א פייער איז אויפגעגאנגען פון דעם פעלז, און האט פארצערט דאס פלייש און די אומגעזייערטע קוכנס; און דער מלאך פון גאט איז אוועק פון זיינע אויגן. . האט גדעון געזען אז דאס איז געווען א מלאך פון גאט, און גדעון האט געזאגט וויי, גאט דו האר! ווארום איך האב געזען א מלאך פון גאט פנים אל פנים.
. האט גאט צו אים געזאגט פריד צו דיר; זאלסט ניט מורא האבן, וועסט ניט שטארבן.
. און גדעון האט דארטן געבויט א מזבח צו גאט, און האט אים גערופן יהוה־שלום; ביז אויף היינטיקן טאג איז ער נאך אין עפרה פון די אביעזרער.
. און עס איז געווען אין יענער נאכט, האט גאט צו אים געזאגט נעם דיין פאטערס יונגן אקס, און דעם צווייטן אקס פון זיבן יאר, און זאלסט צעשטערן דיין פאטערס מזבח פון בעל, און דעם געצנבוים וואס לעבן אים זאלסטו אפהאקן. . און זאלסט בויען א מזבח צו יהוה דיין גאט אויפן שפיץ פון דער דאזיקער בארגפעסטונג, אויף דעם צוגעריכטן ארט, און זאלסט נעמען דעם צווייטן אקס, און אויפברענגען פאר א בראנדאפפער מיטן האלץ פון דעם געצנבוים וואס דו וועסט אפהאקן.
  האט גדעון גענומען צען מאן פון זיינע קנעכט, און האט געטאן אזוי ווי גאט האט צו אים גערעדט; און עס איז געווען, אזוי ווי ער האט מורא געהאט פאר זיין פאטערס הויזגעזינט און פאר די מענטשן פון שטאט, דאס צו טאן ביי טאג, האט ער דאס געטאן ביי נאכט.
 און די מענטשן פון שטאט האבן זיך געפעדערט אין דער פרי, ערשט דער מזבח פון בעל איז צעבראכן, און דער געצנבוים וואס לעבן אים איז אפגעהאקט, און דער צווייטער אקס איז אויפגעבראכט געווארן אויף דעם אויפגעבויטן מזבח. . האבן זיי געזאגט איינער צום אנדערן ווער האט געטאן די דאזיקע זאך? און אז זיי האבן געפארשט און געזוכט, האט מען געזאגט גדעון דער זון פון יואשן האט געטאן די דאזיקע זאך. . האבן די מענטשן פון שטאט געזאגט צו יואשן ברענג ארויס דיין זון, און ער זאל שטארבן, ווייל ער האט צעבראכן דעם מזבח פון בעל, און ווייל ער האט אפגעהאקט דעם געצנבוים וואס לעבן אים.
. האט יואש געזאגט צו אלע וואס זיינען געשטאנען ארום אים ווילט איר זיך קריגן פאר בעל? אדער ווילט איר אים העלפן? ווער עס וועט זיך קריגן פאר אים, וועט געטייט ווערן ביז אין דער פרי. אויב ער איז א גאט, זאל ער אליין זיך קריגן פאר זיך, וואס מע האט צעבראכן זיין מזבח. . און מע האט אים גערופן אין יענעם טאג ירובעל, אזוי צו זאגן זאל בעל זיך קריגן מיט אים, וואס ער האט צעבראכן זיין מזבח.
. און גאנץ מדין און עמלק און די קינדער פון מזרח האבן זיך איינגעזאמלט אין איינעם, און זיינען אריבערגעקומען און האבן געלאגערט אין טאל יזרעאל. . האט א גייסט פון גאט אנגעקליידט גדעונען, און ער האט געבלאזן אין שופר, און אביעזר האט זיך אויפגעקליבן הינטער אים. . און ער האט געשיקט שלוחים דורך גאנץ מנשה, און ער אויך האט זיך אויפגעקליבן הינטער אים; און ער האט געשיקט שלוחים דורך אשר, און דורך זבולון, און דורך נפתלי, און זיי זיינען ארויפגעקומען זיי אנטקעגן.
  און גדעון האט געזאגט צו גאט אויב דו ווילסט העלפן דורך מיין האנט ישראל, אזוי ווי דו האסט גערעדט, . אט לייג איך אוועק אן אפשער וואל אין שייער; אויב עס וועט זיין טוי אויפן אפשער אליין, און אויף דער גאנצער ערד וועט זיין טרוקן, וועל איך וויסן אז דו וועסט העלפן ישראל דורך מיין האנט, אזוי ווי דו האסט גערעדט.
  איז אזוי געווען; און ווי ער האט זיך געפעדערט אויף מארגן, און האט אויסגעדרייט דעם אפשער, האט ער אויסגעקוועטשט טוי פון דעם אפשער, א פולן קרוג וואסער. . האט גדעון געזאגט צו גאט זאל ניט גרימען דיין צארן אויף מיר, און איך וועל רעדן נאר דאס מאל לאמיך, איך בעט דיך, נאר דאס מאל פרווון מיט דעם אפשער; זאל, איך בעט דיך, זיין טרוקן אויפן אפשער אליין, און אויף דער גאנצער ערד זאל זיין טוי.
. האט גאט געטאן אזוי אין יענער נאכט; און עס איז געווען טרוקן אויפן אפשער אליין, און אויף דער גאנצער ערד איז געווען טוי.

. האט זיך געפעדערט ירובעל –דאס איז גדעון– ער און דאס גאנצע פאלק וואס מיט אים, און זיי האבן געלאגערט ביי עין־חרוד; און דער לאגער פון מדין איז אים געווען פון צפון, פון גבעת־המורה אין טאל. . האט גאט געזאגט צו גדעונען דאס פאלק וואס מיט דיר איז צו פיל, אז איך זאל געבן מדין אין זייער האנט; ישראל וועט זיך נאך בארימען אקעגן מיר, אזוי צו זאגן מיין האנט האט מיך געהאלפן. . דרום רוף אקארשט אויס אצונד אין די אויערן פון פאלק, אזוי צו זאגן ווער עס האט מורא און ציטערט, זאל זיך אומקערן און אוועקגיין אין דער פרי פון בארג גלעד.
האבן זיך אומגעקערט פון פאלק צוויי און צוואנציק טויזנט, און צען טויזנט זיינען געבליבן.
. האט גאט געזאגט צו גדעונען דאס פאלק איז נאך אלץ צו פיל, מאך זיי נידערן צום וואסער, און איך וועל זיי דארטן אויסקלייבן פאר דיר. און עס וועט זיין, דער וואס איך וועל דיר זאגן דער דאזיקער זאל גיין מיט דיר, ער זאל גיין מיט דיר; און איטלעכער וואס איך וועל דיר זאגן דער דאזיקער זאל ניט גיין מיט דיר, ער זאל ניט גיין.
. האט ער געמאכט נידערן דאס פאלק צום וואסער; און גאט האט געזאגט צו גדעונען איטלעכער וואס וועט לעקן פונעם וואסער מיט זיין צונג, אזוי ווי עס לעקט א הונט, אים זאלסטו שטעלן באזונדער, דעסט גלייכן איטלעכן וואס וועט זיך אראפלאזן אויף זיינע קני צו טרינקען.
. איז געווען די צאל פון די וואס האבן געלעקט פון זייער האנט אין זייער מויל דריי הונדערט מאן, און דאס גאנצע איבעריקע פאלק האט זיך אראפגעלאזט אויף זייערע קני צו טרינקען וואסער. . און גאט האט געזאגט צו גדעונען מיט די דריי הונדערט מאן וואס האבן געלעקט, וועל איך אייך העלפן, און וועל געבן מדין אין דיין האנט; און דאס גאנצע פאלק זאל גיין איטלעכער אין זיין היים.
. האבן זיי איבערגענומען די צערונג פון פאלק אין זייער האנט, און זייערע שופרות; און אלע מענער פון ישראל האט ער אוועקגעשיקט איטלעכן צו זיינע געצעלטן, נאר די דריי הונדערט מאן האט ער אנגעהאלטן. און דער לאגער פון מדין איז געווען אונטער אים אין טאל. . און עס איז געווען אין יענער נאכט, האט גאט צו אים געזאגט שטיי אויף, נידער אראפ אין לאגער, ווארום איך האב אים געגעבן אין דיין האנט. . און אויב דו האסט מורא אראפצונידערן, נידער אראפ דו מיט דיין יונג פורה צום לאגער. . און וועסט הערן וואס זיי רעדן; וועלן דערנאך שטארק ווערן דיינע הענט, און וועסט אראפגענידערן אין לאגער.
האט ער אראפגענידערט, ער און זיין יונג פורה, צום עק פון די באוואפנטע וואס אין לאגער. . און מדין און עמלק און אלע קינדער פון מזרח זיינען געלעגן אין טאל, אזוי ווי דער היישעריק אין פילקייט, און צו זייערע קעמלען איז ניט געווען קיין צאל, אזוי ווי דער זאמד וואס אויפן ברעג פון ים אין פילקייט. . און ווי גדעון איז אנגעקומען, ערשט א מאן דערציילט זיין חבר א חלום, און זאגט זע, מיר האט זיך געחלומט א חלום ערשט א קוכן פון גערשטענעם ברויט קייקלט זיך אין לאגער פון מדין, און ער איז געקומען ביזן געצעלט, און האט עס א קלאפ געטאן, און עס איז אומגעפאלן, און ער האט עס אומגעקערט קאפויר, ביז דאס געצעלט איז געבליבן ליגן. . האט זיך אפגערופן זיין חבר און האט געזאגט דאס איז ניט אנדערש ווי די שווערד פון גדעון דעם זון פון יואשן, א מאן פון ישראל. גאט האט געגעבן אין זיין האנט מדין מיטן גאנצן חיל.
. און עס איז געווען, ווי גדעון האט געהערט די דערציילונג פון דעם חלום און זיין באשייד, אזוי האט ער זיך געבוקט; און ער האט זיך אומגעקערט אין לאגער פון ישראל און האט געזאגט שטייט אויף, ווארום גאט האט געגעבן אין אייער האנט דעם חיל פון מדין. . און ער האט צעטיילט די דריי הונדערט מאן אין דריי מחנות, און האט זיי אלעמען געגעבן שופרות אין דער האנט, און ליידיקע קריג, און בראנדהעלצער אין די קריג. . און ער האט צו זיי געזאגט איר זאלט קוקן אויף מיר, און טאן דעסט גלייכן; און אט קוק איך אין עק לאגער, איז, ווי איך וועל טאן, אזוי זאלט איר טאן. . און אז איך וועל בלאזן אין שופר, איך און אלע וואס מיט מיר, זאלט איר אויך בלאזן אין די שופרות רונד ארום דעם גאנצן לאגער, און איר זאלט זאגן פאר גאט און פאר גדעונען!
. און גדעון און די הונדערט מאן וואס מיט אים זיינען געקומען אין עק לאגער ביים אנהייב פון דער מיטלסטער נאכטוואך; מע האט נאר וואס געהאט אויפגעשטעלט די וועכטער; און זיי האבן געבלאזן אין די שופרות, און האבן צעהאקט די קריג וואס אין זייער האנט. . און די דריי מחנות האבן געבלאזן אין די שופרות, און האבן צעבראכן די קריג; און זיי האבן געהאלטן אין זייער לינקער האנט די בראנדהעלצער, און אין זייער רעכטער האנט די שופרות צום בלאזן; און זיי האבן אויסגערופןא שווערד פאר גאט און פאר גדעונען! . און זיי זיינען געשטאנען איטלעכער אויף זיין ארט רונד ארום לאגער; און דער גאנצער לאגער האט גענומען לויפען; און זיי האבן ארויסגעלאזט א געשריי און זיינען אנטרונען. . און זיי האבן געבלאזן די דריי הונדערט שופרות, און גאט האט געמאכט די שווערד פון איינעם קעגן אנדערן, אזוי אין גאנצן חיל, און דער חיל איז אנטרונען ביז בית־שטה, צו צררה צו, ביז דעם ברעג פון אבל־מחולה ביי טבת. . און די מענער פון ישראל האבן זיך איינגעזאמלט פון נפתלי, און פון אשר, און פון גאנץ מנשה, און זיי האבן נאכגעיאגט מדין. . און גדעון האט צעשיקט שלוחים אין גאנצן געבערג פון אפרים, אזוי צו זאגן נידערט אראפ אקעגן מדין, און פארכאפט זיי דאס וואסער ביז בית־ברה, און דעם ירדן. האבן זיך איינגעזאמלט אלע מענער פון אפרים, און זיי האבן באצווונגען דאס וואסער ביז בית־ברה, און דעם ירדן. . און זיי האבן געכאפט די צוויי הארן פון מדין, עורבן און זאבן, און האבן געהרגעט עורבן ביי צור־עורב און זאבן האבן זיי געהרגעט אין יעקב־זאב; און זיי האבן נאכגעיאגט מדין; און די קעפ פון עורבן און זאבן האבן זיי געבראכט צו גדעונען פון יענער זייט ירדן.

. האבן צו אים געזאגט די מענער פון אפרים וואס פאר א זאך האסטו אונדז דא געטאן, אונדז ניט צו רופן ווען דו ביסט געגאנגען מלחמה האלטן אקעגן מדין? און זיי האבן זיך שטארק געקריגט מיט אים. . האט ער צו זיי געזאגט וואס האב איך אצונד אויפגעטאן אין פארגלייך מיט אייך? איז ניט דער נאכקלייב פון אפרים בעסער ווי די לעז פון אביעזר? . אין אייער האנט האט גאט געגעבן די הארן פון מדין, עורבן און זאבן, און וואס האב איך געקענט אויפטאן אין פארגלייך מיט אייך? האט דענצמאל אפגעלאזט זייער כעס פון אים, ווען ער האט גערעדט די דאזיקע רייד.
. און גדעון איז געקומען צום ירדן, און איז אריבערגעגאנגען, ער און די דריי הונדערט מאן וואס מיט אים, פארשמאכטע און פאריאגטע. . און ער האט געזאגט צו די מענטשן פון סוכות גיט, איך בעט אייך, לאבנס ברויט פאר דעם פאלק וואס הינטער מיר, ווארום זיי זיינען פארשמאכט, און איך יאג נאך זבח און צלמונע די מלכים פון מדין.
. האבן די הארן פון סוכות געזאגט איז די האנט פון זבחן און צלמונען אצונד אין דיין פויסט, אז מיר זאלן געבן דיין חיל ברויט?
. האט גדעון געזאגט דערפאר אז גאט וועט געבן זבחן און צלמונען אין מיין האנט, וועל איך דרעשן אייער לייב מיט דערנער פון מדבר און מיט שטעכיקע ריטער.
. און ער איז ארויפגעגאנגען פון דארטן קיין פנואל, און האט צו זיי גערעדט דעסט גלייכן; האבן אים די מענטשן פון פנואל געענטפערט אזוי ווי די מענטשן פון סוכות האבן געענטפערט.
. האט ער געזאגט אויך צו די מענטשן פון פנואל, אזוי צו זאגן אז איך וועל זיך אומקערן  בשלום, וועל איך צעברעכן דעם דאזיקן טורעם.
. און זבח און צלמונע זיינען געווען אין קרקור, און זייער חיל מיט זיי, ארום פופצן טויזנט, אלע וואס זיינען געבליבן פון דעם גאנצן חיל פון די קינדער פון מזרח; און די געפאלענע זיינען געווען הונדערט און צוואנציק טויזנט מאן וואס האבן געצויגן א שווערד. . און גדעון איז ארויפגעגאנגען דורך די וווינער אין געצעלטן, אין מזרח פון נובח און יגבהה, און האט געשלאגן דעם חיל, בעת דער חיל האט זיך געשפירט זיכער. . אבער זבח און צלמונע זיינען אנטלאפן, און ער האט זיי נאכגעיאגט; און ער האט געכאפט די צוויי מלכים פון מדין, זבחן און צלמונען, און דעם גאנצן חיל האט ער צעשראקן.
. און גדעון דער זון פון יואשן האט זיך אומגעקערט פון דער מלחמה, פון דעם ארויפגאנג פון חרס. . און ער האט אנגעכאפט א יונגן מאן פון די מענטשן פון סוכות, און האט אים אויספגעפרעגט; און ער האט אים אויפגעשריבן די הארן פון סוכות, און אירע עלטסטע, זיבן און זיבעציק מאן. . און ער איז געקומען צו די מענטשן פון סוכות, און האט געזאגט אט זיינען זבח און צלמונע, וואס איר האט געשפעט פון מיר, אזוי צו זאגן איז די האנט פון זבחן און צלמונען אצונד אין דיין פויסט, אז מיר זאלן געבן דיינע פארשמאכטע מענטשן ברויט?
. און ער האט גענומען די עלטסטע פון שטאט, און דערנער פון מדבר און שטעכיקע ריטער, און האט אנגעלערנט מיט זיי די מענטשן פון סוכות. . און דעם טורעם פון פנואל האט ער צעבראכן, און האט געהרגעט די מענטשן פון שטאט.
. און ער האט געזאגט צו זבחן און צלמונען ווי אזוי זיינען געווען די מענטשן וואס איר האט געהרגעט אין תבור? האבן זיי געזאגט אזוי ווי דו, אזוי זיי; איין [אנבליק]; אזוי ווי די געשטאלט פון בני־מלכים. . האט ער געזאגט מיינע ברידער, די זין פון מיין מוטער, זיינען דאס געווען. אזוי ווי גאט לעבט, ווען איר וואלט זיי געלאזט לעבן, וואלט איך אייך ניט געהרגעט! . און ער האט געזאגט צו יתר זיין בכור שטיי אויף, הרגע זיי. אבער דער יונג האט ניט ארויסגעצויגן זיין שווערד, ווארום ער האט מורא געהאט, ווייל ער איז נאך געווען יונג. . האט געזאגט זבח און צלמונע שטיי דו אויף און דערשלאג אונדז, ווארום ווי דער מאן, אזוי זיין גבורה. איז גדעון אויפגעשטאנען, און האט געהרגעט זבחן און צלמונען. און ער האט אראפגענומען די לבנהלעך וואס אויף די העלדזער פון זייערע קעמלען.
. און די מענער פון ישראל האבן געזאגט צו גדעונען געוועלטיק איבער אונדז, אי דו, אי דיין זון, אי דיין זונס זון, ווארום דו האסט אונדז געהאלפן פון דער האנט פון מדין. . האט גדעון צו זיי געזאגט ניט איך וועל געוועלטיקן איבער אייך, און ניט מיין זון וועט געוועלטיקן איבער אייך; גאט וועט געוועלטיקן איבער אייך. . און גדעון האט צו זיי געזאגט איך וועל בעטן פון אייך א בקשה גיט מיר איטלעכער א נאזרינג פון זיין רויב. ווארום זיי האבן געהאט גילדערנע נאזרינגען, ווייל זיי זיינען געווען ישמעאלים. . האבן זיי געזאגט אוודאי וועלן מיר געבן. און זיי האבן אויסגעשפרייט א טוך, און האבן אריינגעווארפן אהין איטלעכער א נאזרינג פון זיין רויב. . און די וואג פון די גילדערנע נאזרינגען וואס ער האט געבעטן, איז געווען טויזנט און זיבן הונדערט [שקל] גאלד, אחוץ די לבנהלעך, און די אוירינגען, און די פורפלקליידער וואס אויף די מלכים פון מדין, און אחוץ די קייטלעך וואס אויף די העלדזער פון זייערע קעמלען. . און גדעון האט דערפון געמאכט אן אפוד, און האט אים אוועקגעשטעלט אין זיין שטאט, אין עפרה. און גאנץ ישראל זיינען פארפירט געווען נאך אים דארטן, און ער איז געווען גדעונען און זיין הויז פאר א שטרויכלונג.
 און מדין איז אונטערטעניק געווארן פאר די קינדער פון ישראל, און זיי האבן מער ניט אויפגעהויבן זייער קאפ; און דאס לאנד איז געווען רויק פערציק יאר אין די טעג פון גדעונען.
. און ירובעל דער זון פון יואשן איז אוועקגעגאנגען; און ער איז געזעסן אין זיין הויז. . און גדעון האט געהאט זיבעציק זין וואס זיינען ארויס פון זיין דיך, ווארום ער האט געהאט א סך ווייבער. . און זיין קעפסווייב וואס אין שכם, זי אויך האט אים געבארן א זון, און ער האט גערופן זיין נאמען אבימלך. . און גדעון דער זון פון יואשן איז געשטארבן אין א גוטער עלטער, און איז באגראבן געווארן אין דעם קבר פון זיין פאטער יואשן אין עפרה פון די אביעזרער.
. און עס איז געווען, ווי גדעון איז געשטארבן, אזוי זיינען די קינדער פון ישראל ווידער פארפירט געווארן נאך די בעל־געטער, און זיי האבן זיך געמאכט בעל־ברית פאר א גאט. . און די קינדער פון ישראל האבן ניט געדאכט אן יהוה זייער גאט וואס האט זיי מציל געווען פון דער האנט פון אלע זייערע פיינט פון רונד ארום. . און זיי האבן ניט געטאן חסד מיט דעם הויז פון ירובעל־גדעונען, לויט אלעם גוטן וואס ער האט געטאן מיט ישראל.

. און אבימלך דער זון פון ירובעלן איז געגאנגען קיין שכם צו זיין מוטערס ברידער, און ער האט גערעדט צו זיי, און צו דער גאנצער משפחה פון דעם הויז פון זיין מוטערס פאטער, אזוי צו זאגן . רעד, איך בעט אייך, אין די אויערן פון אלע מענער פון שכם וואס איז אייך בעסער, צי איבער אייך זאלן געוועלטיקן זיבעציק מאן, אלע זין פון ירובעלן, אדער איבער אייך זאל געוועלטיקן איין מאן? אויך דארפט איר געדענקען, אז אייער ביין און אייער פלייש בין איך.
. האבן זיין מוטערס ברידער גערעדט פון זיינעטוועגן אין די אויערן פון אלע מענער פון שכם אלע די דאזיקע ווערטער, און זייער הארץ האט זיך גענייגט נאך אבימלכן, ווארום זיי האבן געזאגט אונדזערער א ברודער איז ער. . און זיי האבן אים געגעבן זיבעציק זילבערשטיק פון דעם הויז פון בעל־ברית, און אבימלך האט דערמיט אנגעדונגען נישטיקע און לויזע לייט, און זיי זיינען געגאנגען נאך אים. . און ער איז געקומען אין זיין פאטערס הויז אין עפרה, און האט געהרגעט זיינע ברידער, די זין פון ירובעלן, זיבעציק מאן, אויף איין שטיין; נאר יותם, דער יינגסטער זון פון ירובעלן איז געבליבן, ווייל ער האט זיך באהאלטן.
. און אלע מענער פון שכם און גאנץ בית־מלוא האבן זיך איינגעזאמלט, און זיי זיינען געגאנגען, און האבן געמאכט אבימלכן פאר א מלך ביים אייכנבוים פון דעם זיילשטיין וואס אין שכם.
. האט מען אנגעזאגט יותמען, און ער איז געגאנגען, און האט זיך געשטעלט אויפן שפיץ בארג גרזים, און ער האט אויפגעהויבן זיין קול און גערופן, און האט זיי געזאגט  הערט מיר צו, מענער פון שכם, און גאט וועט אייך צוהערן . געגאנגען זיינען געגאנגען די ביימער צו זאלבן א מלך איבער זיך, און זיי האבן געזאגט צום איילבערטבוים קיניג איבער אונדז. . האט דער איילבערטבוים צו זיי געזאגט זאל איך אויפגעבן מיין  פעטקייט, וואס מיט איר טוט מען כבוד גאט און לייט, און גיין זיך וויגן איבער די ביימער?  . האבן די ביימער געזאגט צום פייגנבוים קום דו, קיניג איבער אונדז. . האט דער פייגנבוים  צו זיי געזאגט  זאל איך אויפגעבן
מיין זיסקייט און מיין גוטע פרוכט,  און גיין זיך וויגן איבער די ביימער? . האבן די ביימער געזאגט צום וויינשטאק  קום דו, קיניג איבער אונדז. . האט דער וויינשטאק צו זיי געזאגט זאל איך אויפגעבן מיין וויין וואס דערפרייט גאט און לייט,  און גיין זיך וויגן איבער די ביימער? . האבן אלע ביימער געזאגט צום דארן קום דו, קיניג איבער אונדז. . האט דער דארן געזאגט צו די ביימער  אויב איר ווילט מיך אין דער אמת זאלבן פאר א מלך איבער אייך, קומט און שיצט אייך אין מיין שאטן;  און אויב ניט, זאל ארויסגיין א פייער פון דעם דארן,  און פארצערן די צעדערן פון לבנון.
. און אצונד, אויב איר האט זיך מיט אמת און מיט ערלעכקייט באגאנגען, וואס איר האט געמאכט אבימלכן פאר א מלך, און אויב איר האט געטאן גוטס מיט ירובעלן און מיט זיין הויז, און אויב איר האט אים געטאן לויט דעם פארדינסט פון זיינע הענט – . ווארום מיין פאטער האט מלחמה געהאלטן פאר אייך, און האט אוועקגעווארפן זיין לעבן, און אייך מציל געווען פון דער האנט פון מדין; . און איר זייט היינט אויפגעשטאנען אויף מיין פאטערס הויז, און האט געהרגעט זיינע זין, זיבעציק מאן, אויף איין שטיין, און געמאכט אבימלך דעם זון פון זיין דינסט פאר א מלך איבער די מענער פון שכם, ווייל ער איז אייערער א ברודער – . איז, אויב איר האט זיך מיט אמת און מיט ערלעכקייט באגאנגען מיט ירובעלן און מיט זיין הויז היינטיקן טאג, פרייט זיך מיט אבימלכן, און זאל ער זיך פרייען מיט אייך. . אויב אבער ניט, זאל ארויסגיין א פייער פון אבימלכן, און פארצערן די מענער פון שכם און בית־מלוא; און זאל ארויסגיין א פייער פון די מענער פון שכם און בית־מלוא, און פארצערן אבימלכן.
. און יותם איז אנטרונען געווארן; און ער איז אנטלאפן  און איז אוועק קיין באר, און איז דארטן געזעסן פון וועגן זיין ברודער אבימלכן.
 און אבימלך האט געהערשט איבער ישראל דריי יאר. . אבער גאט האט אנגעשיקט א בייז געמיט צווישן אבימלכן און צווישן די מענער פון שכם, און די מענער פון שכם האבן געפעלשט אן אבימלכן. – . כדי דאס אומרעכט אקעגן די זיבעציק זין פון ירובעלן זאל אויסגיין, און זייער בלוט ארויפצוטאן, אויף זייער ברודער אבימלכן וואס האט זיי געהרגעט, און אויף די מענער פון שכם וואס האבן געשטארקט זיינע הענט צו הרגען זיינע ברידער. – . און די מענער פון שכם האבן געשטעלט לויערער אויף אים, אויף די שפיצן בערג, און זיי האבן בארויבט איטלעכן וואס איז פארבייגעגאנגען אויפן וועג; און עס איז דערציילט געווארן אבימלכן.
. און געל דער זון פון עבדן איז געקומען מיט זיינע ברידער, און זיי זיינען אריבער אין שכם. און די מענער פון שכם האבן זיך איינגעגלויבט אין אים. . און זיי זיינען ארויסגעגאנגען אין פעלד, און האבן געהארבסט זייערע וויינגערטנער און געקעלטערט, און געמאכט א יום־טוב, און זיי זיינען געגאנגען אין הויז פון זייער גאט, און האבן געגעסן און געטרונקען, און געשאלטן אבימלכן. . און געל דער זון פון עבדן האט געזאגט ווער איז אבימלך, און ווער איז שכם, אז מיר זאלן אים דינען? איז ער ניט דער זון פון ירובעלן, און זבול זיין אויפזעער? דינט מענטשן פון חמור דעם פאטער פון שכם; אבער פאר וואס זאלן מיר אים דינען? . און הלוואי גיט ווער דאס דאזיקע פאלק אין מיין האנט, איך וואלט שוין אפגעשאפט אבימלכן. און ער האט געלאזט זאגן אבימלכן מער דיין חיל, און קום ארויס.
. און זבול דער האר פון שטאט האט געהערט די ווערטער פון געל דעם זון פון עבדן, און זיין צארן האט געגרימט. . און ער האט געשיקט שלוחים צו אבימלכן קיין תרמה, אזוי צו זאגן זע, געל דער זון פון עבדן און זיינע ברידער זיינען געקומען קיין שכם, און אט העצן זיי די שטאט אויף דיר. . און אצונד, שטיי אויף ביי נאכט, דו און דאס פאלק וואס מיט דיר, און לויער אין פעלד. . און עס וועט זיין אין דער פרי, ווי די זון גייט אויף, אזוי זאלסטו דיך פעדערן, און זיך א לאז טאן אויף דער שטאט; און אט ווי ער און דאס פאלק וואס מיט אים גייען ארויס צו דיר, אזוי זאלסטו טאן צו אים ווי דיין האנט וועט קענען.
. איז אויפגעשטאנען אבימלך און דאס גאנצע פאלק וואס מיט אים ביי נאכט, און זיי האבן געלויערט אויף שכם אין פיר מחנות. . און ווי געל דער זון פון עבדן איז ארויסגעגאנגען, און האט זיך געשטעלט אין איינגאנג פון שטאטטויער, אזוי איז אויפגעשטאנען אבימלך און דאס פאלק וואס מיט אים, פון דער לויער. . האט געל דערזען דאס פאלק, און ער האט געזאגט צו זבולן זע, פאלק נידערט אראפ פון די שפיצן בערג. האט זבול צו אים געזאגט דעם שאטן פון די בערג זעסטו אזוי ווי מענטשן. . האט געל ווידער גערעדט און האט געזאגט זע, פאלק נידערט אראפ פון דעם נאפל פון לאנד, און איין מחנה קומט פון דעם וועג פון אלון־מעוננים. . האט זבול צו אים געזאגט היינט אווו איז דיין מויל ווען דו האסט געזאגט ווער איז אבימלך, אז מיר זאלן אים דינען? איז דאס ניט דאס פאלק וואס דו האסט עס פאראכט? גיי אדרבה ארויס אצונד, און האלט מלחמה אקעגן אים.
. איז געל ארויסגעגאנגען  פארויס פאר די מענער פון שכם, און ער האט מלחמה געהאלטן אקעגן אבימלכן. . און אבימלך האט אים נאכגעיאגט, און ער איז פון אים אנטלאפן; און עס זיינען געפאלן פיל דערשלאגענע ביז צום איינגאנג פון טויער.
. און אבימלך איז געבליבן אין ארומה; און זבול האט פארטריבן געלן און זיינע ברידער פון זיצן אין שכם.
. און עס איז געווען אויף מארגן, איז דאס פאלק ארויסגעגאנגען אין פעלד, און מע האט אנגעזאגט אבימלכן. . האט ער גענומען דאס פאלק, און האט זיי צעטיילט אין דריי מחנות; און ער האט געלויערט אין פעלד. האט ער דערזען, ערשט דאס פאלק גייט ארויס פון שטאט, און ער איז אויפגעשטאנען אויף זיי, און האט זיי געשלאגן. . און אבימלך און די מחנות וואס מיט אים האבן זיך א לאז געטאן, און האבן זיך געשטעלט ביים איינגאנג פון שטאטטויער; און די צוויי מחנות האבן זיך א לאז געטאן אויף אלע וואס אין פעלד, און האבן זיי געשלאגן. . און אבימלך האט מלחמה געהאלטן אויף דער שטאט יענעם גאנצן טאג, און האט באצווונגען די שטאט, און דאס פאלק וואס איז אין איר האט ער געהרגעט; און ער האט איינגעווארפן די שטאט, און האט זי פארזייט מיט זאלץ.
. האבן דערהערט אלע מענער פון מגדל־שכם, און זיי זיינען אריינגעגאנגען אין טורעם פון דעם הויז פון אל־ברית. . איז אנגעזאגט געווארן אבימלכן, אז אלע מענער פון מגדל־שכם האבן זיך צונויפגעקליבן. . און אבימלך איז ארויפגעגאנגען אויפן בארג צלמון, ער און דאס גאנצע פאלק וואס מיט אים, און אבימלך האט גענומען א האק אין זיין האנט, און האט אפגעהאקט א צווייג פון די ביימער, און האט אים גענומען און ארויפגעטאן אויף זיין אקסל; און ער האט געזאגט צו דעם פאלק וואס מיט אים וואס איר האט געזען מיך טאן, איילט, טוט אזוי ווי איך. . האט אויך דאס גאנצע פאלק אפגעהאקט איטלעכער זיין צווייג; און זיי זיינען געגאנגען נאך אבימלכן, און האבן עס אנגעלייגט ארום דעם טורעם, און אנגעצונדן אויף זיי דעם טורעם אין פייער; און אויך אלע מענטשן פון מגדל־שכם זיינען אומגעקומען, ארום טויזנט מענער און פרויען.
. און אבימלך איז געגאנגען קיין תבץ, און ער האט געלעגערט אויף תבץ, און האט זי באצווונגען. . אבער א שטארקער טורעם איז געווען אין מיטן שטאט, זיינען אהין אנטלאפן  אלע מענער און פרויען, אלע מענטשן פון שטאט, און זיי האבן זיך איינגעשלאסן, און זיינען ארויפגעגאנגען אויפן דאך פון טורעם. . איז אבימלך צוגעקומען ביזן טורעם, און האט מלחמה געהאלטן אויף אים, און ער האט גענענט ביזן איינגאנג פון טורעם, כדי אים צו פארברענען אין פייער. . האט א פרוי אראפגעווארפן אן אויבערשטן מילשטיין אויף אבימלכס קאפ, און האט אים צעבראכן דעם שארבן. . האט ער אויף גיך צוגערופן דעם יונג, זיין וואפנטרעגער, און האט צו אים געזאגט צי ארויס דיין שווערד, און טייט מיך, כדי מע זאל ניט זאגן אויף מיר א פרוי האט אים געהרגעט. האט אים זיין יונג דערשטאכן, און ער איז געשטארבן.
. האבן געזען די מענער פון ישראל אז אבימלך איז טויט, און זיי זיינען אוועקגעגאנגען איטלעכער אין זיין היים.
. אזוי האט גאט אומגעקערט דאס בייז פון אבימלכן וואס ער האט געטאן אקעגן זיין פאטער, צו הרגען זיינע זיבעציק ברידער. . און דאס גאנצע בייז פון די מענטשן פון שכם האט גאט אומגעקערט אויף זייער קאפ, און זיי איז אנגעקומען די קללה פון יותם דעם זון פון ירובעלן.

. און נאך אבימלכן איז אויפגעשטאנען צו העלפן ישראל תולע דער זון פון פואה דעם זון פון דודון, א מאן פון יששכר; און ער איז געזעסן אין שמיר אין דעם געבערג פון אפרים. . און ער האט געמשפט ישראל דריי און צוואנציק יאר. און ער איז געשטארבן, און איז באגראבן געווארן אין שמיר.
. און נאך אים איז אויפגעשטאנען יאיר דער גלעדער; און ער האט געמשפט ישראל צוויי און צוואנציק יאר. . און ער האט געהאט דרייסיק זין וואס זיינען געריטן אויף דרייסיק יונגע אייזלען, און זיי האבן געהאט דרייסיק שטעט; מע רופט זיי חוות־יאיר ביז אויף היינטיקן טאג; די וואס אין לאנד גלעד. . און יאיר איז געשטארבן, און איז באגראבן געווארן אין קמון.
. און די קינדער פון ישראל האבן ווידער געטאן וואס איז שלעכט אין די אויגן פון גאט, און זיי האבן געדינט די בעל־געטער, און די עשתרות, און די געטער פון ארם, און די געטער פון צידון, און די געטער פון מואב, און די געטער פון די קינדער פון עמון, און די געטער פון די פלשתים, און זיי האבן פארלאזן יהוה, און האבן אים ניט געדינט. . און דער צארן פון גאט האט געגרימט אויף ישראל, און ער האט זיי איבערגעענטפערט אין דער האנט פון די פלשתים, און אין דער האנט פון די קינדער פון עמון. . און זיי האבן געפלאגט און געדריקט די קינדער פון ישראל אין יענעם יאר; אכצן יאר [אזוי], אלע קינדער פון ישראל וואס אויף יענער זייט ירדן, אין לאנד פון אמורי וואס אין גלעד. . און די קינדער פון עמון זיינען אריבערגעגאנגען דעם ירדן מלחמה צו האלטן אויך אויף יהודה, און אויף בנימין, און אויפן הויז פון אפרים, און ישראלן האט זייער צוגעדריקט. . און די קינדער פון ישראל האבן געשריען צו גאט, אזוי צו זאגן מיר האבן געזינדיקט צו דיר, וואס מיר האבן פארלאזן אונדזער גאט און געדינט די בעל־געטער. . האט גאט געזאגט צו די קינדער פון ישראל האב איך אייך ניט [געהאלפן] פון מצרים, און פון אמורי, און פון די קינדער פון עמון, און פון די פלשתים? . אויך די צידונים, און עמלק, און מעון, האבן אייך געדריקט, און איר האט געשריען צו מיר, און איך האב אייך געהאלפן פון זייער האנט. . אבער איר האט מיך פארלאזן, און איר האט געדינט פרעמדע געטער. דרום וועל איך אייך מער ניט העלפן. . גייט און שרייט צו די געטער וואס איר האט זיי אויסדערוויילט; זאלן זיי אייך העלפן אין דער צייט פון אייער נויט.
. האבן די קינדער פון ישראל געזאגט צו גאט מיר האבן געזינדיקט; טו דו צו אונדז אזוי ווי אלץ וואס איז גוט אין דיינע אויגן, נאר זיי אונדז פארט מציל היינטיקן טאג.
. און זיי האבן אפגעטאן די פרעמדע געטער פון צווישן זיך, און האבן געדינט יהוה; און זיין זעל איז באקלעמט געווען פון וועגן דער מאטערניש פון ישראל.
. און די קינדער פון עמון האבן זיך איינגעזאמלט, און האבן געלאגערט אין גלעד; און די קינדער פון ישראל האבן זיך אויפגעקליבן און האבן געלאגערט אין מצפה. . האט געזאגט דאס פאלק, די הארן פון גלעד, איינער צום אנדערן ווער איז דער מאן וואס וויל אנהייבן מלחמה האלטן אקעגן די קינדער פון עמון? ער זאל ווערן פאר א הויפט איבער אלע באוווינער פון גלעד.

. און יפתח דער גלעדער איז געווען א העלדישער גיבור, און ער איז געווען דער זון פון א פרוי א זונה; און גלעד האט געבארן יפתחן. . און גלעדס ווייב האט אים געבארן זין, און די זין פון דער ווייב זיינען גרויס געווארן, און זיי האבן ארויסגעטריבן יפתחן, און האבן צו אים געזאגט וועסט ניט ירשען אין אונדזער פאטערס הויז, ווארום דו ביסט דער זון פון אן אנדער פרוי. . איז יפתח אנטלאפן פון זיינע ברידער, און האט זיך באזעצט אין לאנד טוב, און עס האבן זיך אויפגעקליבן ארום יפתחן נישטיקע לייט, און זיי זיינען ארויסגעגאנגען  מיט אים.
. און עס איז געווען אין טעג ארום, האבן די קינדער פון עמון מלחמה געהאלטן מיט ישראל. . איז, ווען די קינדער פון עמון האבן מלחמה געהאלטן מיט ישראל, אזוי זיינען געגאנגען די עלטסטע פון גלעד צו ברענגען יפתחן פון לאנד טוב. . און זיי האבן געזאגט צו יפתחן קום און וועסט אונדז זיין פאר א פירער, און מיר וועלן מלחמה האלטן אקעגן די קינדער פון עמון. . האט יפתח געזאגט צו די עלטסטע פון גלעד איר האט דאך מיך פיינט געהאט, און מיך פארטריבן פון מיין פאטערס הויז, היינט פאר וואס זייט איר געקומען צו מיר אצונד ווען אייך האט צוגעדריקט? . האבן די עלטסטע פון גלעד געזאגט צו יפתחן דרום האבן מיר זיך אומגעקערט צו דיר אצונד, אז דו זאלסט גיין מיט אונדז, און מלחמה האלטן מיט די קינדער פון עמון, און ווערן ביי אונדז פאר א הויפט איבער אלע באוווינער פון גלעד. . האט יפתח געזאגט צו די עלטסטע פון גלעד אויב איר קערט מיך אום, מלחמה צו האלטן מיט די קינדער פון עמון, און גאט וועט זיי איבערגעבן צו מיר, זאל איך בלייבן ביי אייך פאר א הויפט. . האבן די עלטסטע פון גלעד געזאגט צו יפתחן גאט זאל זיין א צוהערער צווישן אונדז, אויב מיר וועלן ניט טאן אזוי ווי דיין ווארט! . איז יפתח געגאנגען מיט די עלטסטע פון גלעד, און דאס פאלק האט אים געמאכט פאר א הויפט און פאר א פירער איבער זיי. און יפתח האט גערעדט אלע זיינע רייד פאר גאט אין מצפה.
. און יפתח האט געשיקט שלוחים צו דעם מלך פון די קינדער פון עמון, אזוי צו זאגן וואס האסטו צו מיר, וואס דו ביסט געקומען צו מיר מלחמה צו האלטן אויף מיין לאנד? . האט דער מלך פון די קינדער פון עמון געזאגט צו יפתחס שלוחים ווייל ישראל האט צוגענומען מיין לאנד, ווען ער איז ארויפגעגאנגען פון מצרים, פון ארנון און ביזן יבק און ביזן ירדן. און אצונד קער זיי אום אין פריד.
. האט יפתח ווידער געשיקט שלוחים צו דעם מלך פון די קינדער פון עמון, . און האט צו אים געזאגט אזוי האט געזאגט יפתח ישראל האט ניט צוגענומען דאס לאנד פון מואב, אדער דאס לאנד פון די קינדער פון עמון. . נייערט אז זיי זיינען ארויפגעגאנגען פון מצרים, און ישראל איז געגאנגען דורכן מדבר ביזן ים־סוף, און איז אנגעקומען קיין קדש, . האט ישראל געשיקט שלוחים צו דעם מלך פון אדום, אזוי צו זאגן לאמיך, איך בעט דיך, דורכגיין דורך דיין לאנד. אבער דער מלך פון אדום האט ניט צוגעהערט. און אויך צו דעם מלך פון מואב האט ער געשיקט, אבער ער האט ניט איינגעוויליקט; און ישראל איז געבליבן אין קדש. . און ער איז געגאנגען דורכן מדבר, און האט געצויגן ארום לאנד אדום, און ארום לאנד מואב, און ער איז געקומען פון מזרח־זייט פון לאנד מואב. און זיי האבן גערוט אויף יענער זייט ארנון, און זיינען ניט געקומען אין דעם געמארק פון מואב, ווארום ארנון איז דער געמארק פון מואב. . און ישראל האט געשיקט שלוחים צו סיחון דעם מלך פון אמורי, דעם מלך פון חשבון, און ישראל האט צו אים געזאגט לאז אונדז, איך בעט דיך, דורכגיין דורך דיין לאנד צו מיין ארט. . אבער סיחון האט ניט געטרויט ישראל דורכצוגיין דורך זיין געמארק, און סיחון האט איינגעזאמלט זיין גאנץ פאלק, און זיי האבן געלאגערט אין יהצה, און ער האט מלחמה געהאלטן מיט ישראל. . און יהוה דער גאט פון ישראל האט געגעבן סיחונען און זיין גאנץ פאלק אין דער האנט פון ישראל, און זיי האבן זיי געשלאגן, און ישראל האט איינגענומען דאס גאנצע לאנד פון אמורי, דעם באוווינער פון יענעם לאנד. . און זיי האבן איינגענומען דעם גאנצן געמארק פון אמורי, פון ארנון און ביזן יבוק, און פון מדבר און ביזן ירדן. . און אצונד, יהוה דער גאט פון ישראל האט פארטריבן דעם אמורי פון פאר זיין פאלק ישראל, און דו ווילסט אים ירשען? . ירשעסטו ניט דאס וואס כמוש דיין גאט גיט דיר צו ירשען? און אלע וואס יהוה אונדזער גאט האט פארטריבן פון פאר אונדז, זיי וועלן מיר ירשען. . און אצונד, ביסט דו דען עפעס בעסער פון בלק דעם זון פון צפורן, דעם מלך פון מואב? האט ער דען שטרייטן געשטריטן מיט ישראל? צי האט ער מלחמה אויף זיי מלחמה געהאלטן? . אז ישראל איז געזעסן אין חשבון און אין אירע טעכטערשטעט, און אין ערעור און אין אירע טעכטערשטעט, און אין אלע שטעט וואס ביי די זייטן פון ארנון, דריי הונדערט יאר, טא פאר וואס האט איר זיי ניט אפגענומען אין יענער צייט? . האב איך דאך אקעגן דיר ניט געזינדיקט, און דו טוסט מיט מיר בייז, מלחמה צו האלטן אויף מיר. זאל גאט דער משפטער משפטן היינט צווישן די קינדער פון ישראל און צווישן די קינדער פון עמון.
. אבער דער מלך פון די קינדער פון עמון האט ניט צוגעהערט צו די ווערטער פון יפתחן, וואס ער האט צו אים געשיקט. . און א גייסט פון גאט איז געווען אויף יפתחן, און ער איז דורכגעגאנגען גלעד און מנשה, און דורכגעגאנגען מצפה־גלעד, און פון מצפה־גלעד איז ער אריבער צו די קינדער פון עמון.
. און יפתח האט א נדר געטאן צו גאט, און האט געזאגט אויב געבן וועסטו געבן די קינדער פון עמון אין מיין האנט, . איז, דער ארויסגייער וואס וועט ארויסגיין פון די טירן פון מיין הויז מיר אנטקעגן, ווען איך קער זיך אום בשלום פון די קינדער פון עמון, זאל געהערן צו גאט, און איך וועל אים אויפברענגען פאר א בראנדאפפער.
. און יפתח איז אריבער צו די קינדער פון עמון, מלחמה צו האלטן מיט זיי, און גאט האט זיי געגעבן אין זיין האנט. . און ער האט זיי געשלאגן פון ערוער און ביז דו קומסט קיין מנית, צוואנציק שטעט, און ביז אבל־כרמים, זייער א גרויסן שלאק. און די קינדער פון עמון זיינען אונטערטעניק געווארן פאר די קינדער פון ישראל.
. און ווי יפתח איז אנגעקומען קיין מצפה צו זיין הויז, ערשט זיין טאכטער גייט ארויס אים אנטקעגן מיט פויקן און מיט טענץ; און זי איז געווען בלויז אן אייניינציקע, ער האט אחוץ איר ניט געהאט קיין זון און קיין טאכטער. . און עס איז געווען, ווי ער האט זי דערזען, אזוי האט ער צעריסן זיינע קליידער, און האט געזאגט וויי, מיין טאכטער, בייגן אנידערגעבויגן האסטו מיך, און דו ביסט פון מיינע פאראומגליקער געווארן; ווארום איך האב געעפטנט מיין מויל צו גאט, און קען ניט צוריקציען. . האט זי צו אים געזאגט פאטער מיינער, האסט געעפנט דיין מויל צו גאט; טו צו מיר, אזוי ווי עס איז ארויס פון דיין מויל, נאך דעם אז גאט האט דיר געגעבן א נקמה אן דיינע פיינט, אן די קינדער פון עמון. . און זי האט געזאגט צו איר פאטער זאל מיר געטאן ווערן די דאזיקע זאך לאז מיך אפ אויף צוויי חדשים און איך וועל גיין און וועל נידערן אויף די בערג, און וועל וויינען אויף מיין יונגפרוישאפט, איך און מיינע חברטעס. . האט ער געזאגט גיי. און ער האט זי אוועקגעשיקט אויף צוויי חדשים, און זי איז געגאנגען, זי און אירע חברטעס, און האט געוויינט אויף איר יונגפרוישאפט, אויף די בערג. . און עס איז געווען צום סוף פון צוויי חדשים, האט זי זיך אומגעקערט צו איר פאטער, און ער האט געטאן צו איר זיין נדר וואס ער האט א נדר געטאן. און זי האט פון קיין מאן ניט געוווסט.
און עס איז געווארן א מנהג אין ישראל . פון יאר צו יאר גייען די טעכטער פון ישראל קלאגן אויף דער טאכטער פון יפתח דעם גלעדער פיר טעג אין יאר.

. און די מענער פון אפרים האבן זיך איינגעזאמלט, און זיי זיינען אריבער קיין צפון, און האבן געזאגט צו יפתחן פאר וואס ביסטו אריבערגעגאנגען מלחמה צו האלטן מיט די קינדער פון עמון, און אונדז האסטו ניט גערופן צו גיין מיט דיר? דיין הויז וועלן מיר פארברענען איבער דיר אין פייער. . האט יפתח צו זיי געזאגט אין גרויס שטרייט בין איך געווען, איך און מיין פאלק, מיט די קינדער פון עמון, און איך האב אייך גערופן, און איר האט מיך ניט געהאלפן פון זייער האנט. . האב איך געזען אז איר העלפט ניט, און איך האב גענומען מיין לעבן אין מיין האנט, און בין אריבער צו די קינדער פון עמון, און גאט האט זיי געגעבן אין מיין האנט; און פאר וואס זייט איר ארויפגעקומען צו מיר היינטיקן טאג מלחמה צו האלטן מיט מיר?

. און יפתח האט איינגעזאמלט אלע מענער פון גלעד, און האט מלחמה געהאלטן מיט אפרים, און די מענער פון גלעד האבן געשלאגן אפרים, ווייל זיי האבן געזאגט אויסווורפן פון אפרים זייט איר, גלעד, צווישן אפרים, צווישן מנשה. . און גלעד האט פארכאפט די איבערפארן פון ירדן פאר אפרים, און עס איז געווען, אז אן אנטרונענער פון אפרים האט געזאגט איך וויל אריבערגיין, אזוי האבן די מענער פון גלעד צו אים געזאגט ביסטו אן אפרימער? און אז ער האט געזאגט ניין,  . האבן זיי צו אים געזאגט זאג אקארשט שבולת, און אז ער האט געזאגט סבולת, ווייל ער האט ניט געקענט ארויסרעדן ריכטיק, אזוי האבן זיי אים אנגענומען און אים געשחטען ביי די איבערפארן פון ירדן. און עס זיינען געפאלן אין יענער צייט פון אפרים צוויי און פערציק טויזנט.
. און יפתח האט געמשפט ישראל זעקס יאר, און יפתח דער גלעדער איז געשטארבן, און איז באגראבן געווארן אין [איינער פון] די שטעט פון גלעד.
. און נאך אים האט געמשפט ישראל אבצן פון בית־לחם. . און ער האט געהאט דרייסיק זין, און דרייסיק טעכטער האט ער אויסגעגעבן, און דרייסיק טעכטער האט ער אריינגענומען פאר זיינע זין פון דערויסן. און ער האט געמשפט ישראל זיבן יאר. . און אבצן איז געשטארבן, און איז באגראבן געווארן אין בית־לחם.
. און נאך אים האט געמשפט ישראל אילון דער זבולונער. און ער האט געמשפט ישראל צען יאר. . און אילון דער זבולונער איז געשטארבן, און איז באגראבן געווארן אין אילון אין לאנד זבולון.
. און נאך אים האט געמשפט ישראל עבדון דער זון פון הללן פון פרעתון. . און ער האט געהאט פערציק זין און דרייסיק אייניקלעך, וואס זיינען געריטן אויף זיבעציק יונגע אייזלען. און ער האט געמשפט ישראל אכט יאר. . און עבדון דער זון פון הללן פון פרעתון איז געשטארבן, און איז באגראבן געווארן אין פרעתון אין לאנד אפרים, אויפן  בארג פון עמלק.

. און די קינדער פון ישראל האבן ווידער געטאן וואס איז שלעכט אין די אויגן פון גאט, און גאט האט זיי געגעבן אין דער האנט פון די פלשתים פערציק יאר.
. און עס איז געווען א מאן פון צרעה, פון דער משפחה פון דן, וואס זיין נאמען איז געווען מנוח; און זיין ווייב איז געווען אן עקרה, און האט ניט געבארן. . האט א מלאך פון גאט זיך באוויזן צו דער פרוי, און האט צו איר געזאגט זע נאר, דו ביסט אן עקרה, און האסט ניט געבארן; אבער וועסט טראגעדיק ווערן, און וועסט געבערן א זון. . און אצונד, היט זיך אקארשט, און זאלסט ניט טרינקען וויין אדער שטארק געטראנק, און ניט עסן קיין אומריינס. . ווארום זע, דו ווערסט טראגעדיק, און  געבערסט א זון; און א שערמעסער זאל ניט ארויפגיין אויף זיין קאפ, ווארום א נזיר פון גאט זאל דער יינגל זיין פון מוטערלייב אן; און ער וועט אנהייבן העלפן ישראל פון דער האנט פון די פלשתים.
. און די פרוי איז געקומען, און האט געזאגט צו איר מאן, אזוי צו זאגן א געטלעכער מאן איז געקומען צו מיר, און זיין אויסזען איז געווען אזוי ווי דאס אויסזען פון א מלאך פון גאט, מוראדיק זייער; און ניט איך האב אים געפרעגט פון וואנען ער איז, און ניט ער האט מיר געזאגט זיין נאמען. . אבער ער האט צו מיר געזאגט זע, דו ווערסט טראגעדיק, און געבערסט א זון; און אצונד, זאלסטו ניט טרינקען וויין אדער שטארק געטראנק, און ניט עסן קיין אומריינקייט, ווארום א נזיר פון גאט זאל דער יינגל זיין פון מוטערלייב אן ביז דעם טאג פון זיין טויט.
. האט מנוח מתפלל געווען צו גאט, און האט געזאגט איך בעט דיך, גאט, זאל דער געטלעכער מאן, וואס דו האסט געשיקט, ווידער קומען צו אונדז, אונדז לערנען וואס מיר זאלן טאן צו דעם יינגל וואס וועט געבארן ווערן.
. און גאט האט צוגעהערט צו דעם קול פון מנוחן, און דער מלאך פון גאט איז ווידער געקומען צו דער פרוי, ווי זי איז געזעסן אין פעלד; און מנוח איר מאן איז ניט געווען לעבן איר. . האט די פרוי געאיילט און איז געלאפן, און האט דערציילט איר מאן, און האט צו אים געזאגט אן האט זיך באוויזן צו מיר דער מאן וואס איז געקומען צו מיר אין יענעם טאג. . איז מנוח אויפגעשטאנען, און איז געגאנגען נאך זיין ווייב, און ער איז געקומען צו דעם מאן, און האט צו אים געזאגט ביסט דו דער מאן וואס האט גערעדט צו דער פרוי? האט ער געזאגט איך. . האט מנוח געזאגט אצונד אז דיין ווארט וועט אנקומען, וואס זאל זיין דער שטייגער מיטן יינגל, און וואס טאן צו אים? . האט דער מלאך פון גאט געזאגט צו מנוחן פון אלץ וואס איך האב אנגעזאגט דער פרוי, זאל זי זיך היטן. . פון אלץ וואס קומט ארויס פון וויינשטאק, זאל זי ניט עסן, און וויין און שטארק געטראנק זאל זי ניט טרינקען, און קיין אומריינקייט זאל זי ניט עסן; אלץ וואס איך האב איר באפוילן זאל זי אפהיטן.
. האט מנוח געזאגט צו דעם מלאך פון גאט לאמיר, איך בעט דיך, דיך פארהאלטן, און מיר וועלן מאכן פאר דיר א ציגנבעקל. . האט דער מלאך פון גאט געזאגט צו מנוחן אפילו דו וועסט מיך פארהאלטן, וועל איך ניט עסן פון דיין שפייז; אויב אבער דו ווילסט מאכן א בראנדאפפער, זאלסטו עס אויפברענגען צו גאט. ווארום מנוח האט ניט געוווסט אז דאס איז א מלאך פון גאט. . און מנוח האט געזאגט צו דעם מלאך פון גאט וואס איז דיין נאמען, כדי אז דיין ווארט וועט אנקומען, זאלן מיר דיר אנטאן כבוד. . האט דער מלאך פון גאט צו אים געזאגט נאך וואס דען פרעגסטו אויף מיין נאמען, אז ער איז פארהוילן? . האט מנוח גענומען דאס ציגנבעקל און דאס שפייזאפפער, און האט אויפגעבראכט אויף דעם פעלז פאר גאט; און דער [מלאך] האט געטאן ווונדערלעך, און מנוח און זיין ווייב האבן צוגעזען. . ווארום עס איז געווען, ווי די פלאם איז אויפגעגאנגען פון מזבח צום הימל, אזוי איז דער מלאך פון גאט אויפגעגאנגען מיט דער פלאם פון מזבח. און מנוח און זיין ווייב האבן דאס געזען, און זיי זיינען געפאלן אויף זייער פנים צו דער ערד.
. און דער מלאך פון גאט האט זיך מער ניט באוויזן צו מנוחן און צו זיין ווייב. דענצמאל האט מנוח געוווסט, אז דאס איז געווען א מלאך פון גאט.
 . און מנוח האט געזאגט צו זיין ווייב שטארבן וועלן מיר שטארבן, ווארום גאט האבן מיר געזען. . האט זיין ווייב צו אים געזאגט אז גאט וואלט אונדז געוואלט טייטן, וואלט ער ניט אנגענומען פון אונדזער האנט א בראנדאפפער און א שפייזאפפער, און וואלט אונדז ניט באוויזן דאס אלץ, און וואלט אונדז אצונד ניט אנגעזאגט אזוי־וואס. . און די פרוי האט געבארן א זון, און זי האט גערופן זיין נאמען שמשון. און דער יינגל איז געוואקסן, און גאט האט אים געבענטשט. . און דער גייסט פון גאט האט אנגעהויבן צו שלאגן אין אים, אין מחנה־דן, צווישן צרעה און צווישן אשתאול.

. און שמשון האט גענידערט קיין תמנה, און האט געזען א ווייבספארשוין אין תמנה פון די טעכטער פון די פלשתים. . און ער איז ארויפגעקומען, און האט דערציילט זיין פאטער און זיין מוטער, און האט געזאגט איך האב געזען א ווייבספארשוין אין תמנה פון די טעכטער פון די פלשתים, און אצונד נעמט זי מיר פאר א ווייב. . האט צו אים געזאגט זיין פאטער און זיין מוטער איז ניטא צווישן די טעכטער פון דיינע ברידער און צווישן מיין גאנצן פאלק א ווייבספארשוין, אז דו גייסט נעמען א ווייב פון די אומבאשניטענע פלשתים? האט שמשון געזאגט צו זיין פאטער נעם זי מיר ווארום זי איז וווילגעפעלן אין מיינע אויגן. . און זיין פאטער און זיין מוטער האבן ניט געוווסט אז דאס איז פון גאט, אז דאס זוכט ער אן אויסרעד אויף די פלשתים. און אין יענער צייט האבן די פלשתים געוועלטיקט איבער ישראל.
. האט שמשון אראפגענידערט מיט זיין פאטער און זיין מוטער קיין תמנה. און זיי זיינען געקומען ביז די וויינגערטנער פון תמנה, ערשט א יונגער לייב ברילט אקעגן אים. . איז געקומען אויף אים א גייסט פון גאט, און ער האט אים צעריסן, אזוי ווי מע צערייסט א ציקעלע; און קיין זאך איז ניט געווען אין זיין האנט. און ער האט ניט דערציילט זיין פאטער און זיין מוטער וואס ער האט געטאן. . און ער האט אראפגענידערט, און האט גערעדט צו דער ווייבספארשוין, און זי איז וווילגעפעלן אין שמשונס אויגן.
. און אין טעג ארום איז ער צוריקגעקומען זי צו נעמען, און ער האט פארקערט צו זען די נבלה פון דעם לייב, ערשט אין דעם לייב פון לייב איז א ראי בינען און האניק. . האט ער עס ארויסגעשארט אין זיינע האנטפלעכן, און איז געגאנגען און גייענדיק געגעסן. און ער איז געקומען צו זיין פאטער און צו זיין מוטער, און האט זיי געגעבן, און זיי האבן געגעסן. און ער האט זיי ניט דערציילט אז פון דעם לייבס לייב האט ער ארויסגעשארט דעם האניק.
. און זיין פאטער האט אראפגענידערט צו דער ווייבספארשוין. און שמשון האט דארטן געמאכט א מאלצייט; ווארום אזוי פלעגן טאן די בחורים. . און עס איז געווען, ווי זיי האבן אים געזען, אזוי האבן זיי געבראכט דרייסיק חברים, און זיי זיינען געווען מיט אים. . האט שמשון צו זיי געזאגט לאמיך אקארשט אייך ראטן א רעטעניש; אויב זאגן וועט איר עס מיר זאגן אין די זיבן טעג פון דעם מאלצייט, און וועט טרעפן, וועל איך אייך געבן דרייסיק ליינענע טיכער און דרייסיק גאנג קליידער. . אויב אבער איר וועט  מיר ניט קענען זאגן, זאלט איר מיר געבן דרייסיק ליינענע טיכער און דרייסיק גאנג קליידער. האבן זיי צו אים געזאגט ראט דיין רעטעניש, און לאמיר זי הערן. . האט ער צו זיי געזאגט
פון עסער איז ארויס אן עסן, און פון שטארקן איז ארויס א זיסער.
האבן זיי דריי טעג ניט געקענט זאגן די רעטעניש. . און עס איז געווען אויפן זיבעטען טאג, האבן זיי געזאגט צו שמשונס ווייב רעד איבער דיין מאן ער זאל אונדז אויסזאגן די רעטעניש, אניט וועלן מיר פארברענען דיך און דיין פאטערס הויז מיט פייער. האט איר אונדז גערופן כדי אונדז צו ירשען? צי ניין? . האט שמשונס ווייב געוויינט פאר אים, און האט געזאגט סיידן האסט מיך פיינט און ניט ליב. האסט די רעטעניש געראטן צו די קינדער פון מיין פאלק, און מיר האסטו ניט אויסגעזאגט. האט ער צו איר געזאגט זע, מיין טאטן און מיין מאמען האב איך ניט אויסגעזאגט, און דיר זאל איך אויסזאגן? . האט זי געוויינט פאר אים די זיבן טעג וואס ביי זיי איז געווען דער מאלצייט. און עס איז געווען אויפן זיבעטן טאג, האט ער איר אויסגעזאגט, ווייל זי האט אים צוגעדריקט; און זי האט אויסגעזאגט די רעטעניש צו די קינדער פון איר פאלק. . און די מענטשן פון שטאט האבן געזאגט צו אים אויפן זיבעטן טאג, איידער די זון איז אונטערגעגאנגען
וואס איז זיסער פון האניק\? און וואס איז שטארקער פון א לייב?
האט ער צו זיי געזאגט
ווען איר וואלט מיט מיין קאלב ניט געאקערט,  וואלט איר מיין רעטעניש ניט געטראפן.
. און א גייסט פון גאט איז געקומען אויף אים, און ער האט אראפגענידערט קיין אשקלון, און האט געשלאגן פון זיי דרייסיק מאן, און צוגענומען זייער אויסטו; און ער האט אפגעגעבן די גאנגן קליידער צו די וואס האבן געזאגט די רעטעניש; און זיין צארן האט געגרימט, און ער איז ארויפגעגאגען צו זיין פאטערס הויז. . און שמשונס ווייב איז געווארן זיינעם א חברס, וועמען ער האט צוגעחברט צו זיך.

. און עס איז געווען אין טעג ארום, אין די טעג פון ווייצשניט, האט שמשון באזוכט זיין ווייב מיט א ציגנבעקל, און ער האט געזאגט לאמיך אריינגיין צו מיין ווייב אין קאמער. אבער איר פאטער האט אים ניט געלאזט אריינגיין. . און איר פאטער האט געזאגט קלערן האב איך געקלערט, אז דו האסט זי זיכער פיינט געקראגן, און איך האב זי אוועקגעגעבן צו דיין חבר. איז ניט איר יינגערע שוועסטער שענער פון איר? זאל זי דיר, איך בעט דיך, זיין אנשטאט יענער. . האט שמשון צו זיי געזאגט דאס מאל בין איך ריין קעגן די פלשתים, אויב איך טו מיט זיי בייז.
. און שמשון איז געגאנגען, און האט געכאפט דריי הונדערט פיקס, און ער האט גענומען בראנדהעלצער, און האט צוגעקערט אן עק צו אן עק, און אריינגעטאן א בראנדהאלץ צווישן צוויי עקן, אין מיטן. . און ער האט אנגעצונדן א פייער אין די בראנדהעלצער, און האט זיי אוועקגעלאזט אין די שטייעדיקע תבואות פון די פלשתים; און ער האט פארברענט פון א סטויג ביז שטייעדיקער תבואה, און ביז אן איילבערטגארטן.
. האבן די פלשתים געזאגט ווער האט דאס געטאן? האט מען געזאגט שמשון, דער איידעם  פון דעם תמנהער, ווייל ער האט גענומען זיין ווייב, און זי אוועקגעגעבן צו זיין חבר. זיינען ארויפגעגאנגען די פלשתים, און האבן פארברענט זי און איר פאטער אין פייער.
. האט שמשון צו זיי געזאגט אויב איר טוט אזוי־וואס, מוז איך ניט אנדערש זיך נוקם זיין אן אייך, און דערנאך וועל איך אויפהערן. . און ער האט זיי געשלאגן רוק און לענד, א גרויסן שלאק. און ער האט אראפגענידערט, און איז געזעסן אין דעם שפאלט פון פעלז עיטם.
. זיינען ארויפגעגאנגען די פלשתים, און האבן געלאגערט אין יהודה, און זיי האבן זיך צעשפרייט אין לחי. . האבן די מענער פון יהודה געזאגט פאר וואס זייט איר ארויפגעקומען אויף אונדז? האבן זיי געזאגט צו בינדן שמשונען זיינען מיר ארויפגעקומען; צו טאן צו אים, אזוי ווי ער האט געטאן צו אונדז.
. האבן אראפגענידערט דריי טויזנט מאן פון יהודה צו דעם שפאלט פון  פעלז עיטם, און זיי האבן געזאגט צו שמשונען ווייסטו דען ניט אז די פלשתים געוועלטיקן איבער אונדז? היינט וואס האסטו אונדז דא אפגעטאן? האט ער צו זיי געזאגט ווי זיי האבן געטאן צו מיר, אזוי האב איך געטאן צו זיי. . האבן זיי צו אים געזאגט מיר האבן אראפגענידערט דיך צו בינדן, כדי דיך איבערצוגעבן אין דער האנט פון די פלשתים. האט שמשון צו זיי געזאגט שווערט מיר, אז איר אליין וועט ניט אנפאלן אויף מיר. . האבן זיי צו אים געזאגט, אזוי צו זאגן ניין, בלויז בינדן וועלן מיר דיך בינדן און דיך איבערגעבן אין זייער האנט, אבער טייטן וועלן מיר דיך ניט טייטן, און זיי האבן אים געבונדן מיט צוויי נייע שטריק, און האבן אים ארויפגעבראכט פון דעם פעלז.
. ווי ער איז געקומען ביז לחי, אזוי האבן די פלשתים געשאלט אים אנטקעגן; און א גייסט פון גאט איז געקומען אויף אים, און די שטריק אויף זיינע ארעמס זיינען געווארן אזוי ווי פלאקס וואס איז אנגעברענט געווארן פון פייער, און זיינע בינדשטריק זיינען צעקראכן פון זיינע הענט. . און ער האט געפונען א פרישע קינבאק פון אן אייזל, און האט אויסגעשטרעקט זיין האנט, און זי גענומען, און געשלאגן מיט איר טויזנט מאן.
. און שמשון האט געזאגט
מיט דער קינבאק פון אן אייזל הויפנס אויף הויפנס מיט דער קינבאק פון אן אייזל האב איך געשלאגן טויזנט מאן.
. און עס איז געווען, ווי ער האט געענדיקט רעדן, אזוי האט ער אוועקגעווארפן די קינבאק פון זיין האנט; און מע האט גערופן יענעם ארט רמת־לחי.
. און ער איז געווארן זייער דארשטיק, און ער האט גערופן צו גאט, און האט געזאגט דו האסט געגעבן דורך דער האנט פון דיין קנעכט די דאזיקע גרויסע ישועה, און אצונד וועל איך שטארבן פון דארשט, און וועל אריינפאלן אין דער האנט פון די אומבאשניטענע. . האט גאט אויפגעשפאלטן דעם אויסגעהוילטן ארט וואס אין לחי, און עס איז ארויס פון אים וואסער; און ער האט געטרונקען, און האט אפגעכאפט דעם אטעם, און אפגעלעבט. דרום האט מען גערופן זיין נאמען עין־הקורא, וואס איז אין לחי ביז אויף היינטיקן טאג.
. און ער האט געמשפט ישראל אין די טעג פון די פלשתים צוואנציק יאר.

. און שמשון איז געגאנגען קיין עזה, און האט דארטן געזען א פרוי א זונה, און איז צו איר געקומען. . [האט מען אנגעזאגט] די עזהער, אזוי צו זאגן שמשון איז געקומען אהער. האבן זיי ארומגערינגלט, און געלויערט אויף אים א גאנצע נאכט ביים טויער פון שטאט, און זיי האבן זיך פארטייעט א גאנצע נאכט, אזוי צו זאגן ביזן ליכט פון פרימארגן וועלן מיר אים הרגען. . און שמשון איז געשלאפן ביז האלבע נאכט, און אין האלבע נאכט איז ער אויפגעשטאנען, און האט אנגענומען די טירן פון דעם שטאטטויער, און די ביידע ביישטידלעך, און האט זיי ארויסגעריסן מיטן ריגל, און ארויפגעטאן אויף זיינע אקסלען, און האט זיי ארויפגעטראגן אויפן שפיץ פון דעם בארג וואס פאר חברון.
. און עס איז געווען נאך דעם, האט ער ליב געקראגן א פרוי אין טאל שורק, וואס איר נאמען איז געווען דלילה. . זיינען ארויפגעגאנגען צו איר די פירשטן פון די פלשתים, און האבן צו איר געזאגט רעד אים איבער, און זע מיט וואס זיין כוח איז גרויס, און מיט וואס מיר קענען אים בייקומען, און אים בינדן כדי אים צו פייניקן; און מיר וועלן דיר איטלעכער געבן טויזנט מיט הונדערט זילבערשטיק.
. האט דלילה געזאגט צו שמשונען זאג מיר, איך בעט דיך, מיט וואס דיין כוח איז גרויס, און מיט וואס דו קענסט געבונדן ווערן דיך צו פייניקן. . האט שמשון צו איר געזאגט אז מע זאל מיך בינדן מיט זיבן פרישע בויגנשטריק וואס זיינען נאך ניט איינגעטריקנט געווארן, וועל איך  אפגעשלאפט ווערן, און וועל זיין ווי א געוווינטלעכער מענטש.
. האבן די פירשטן פון די פלשתים איר ארויפגעבראכט זיבן פרישע בויגנשטריק וואס זיינען נאך ניט איינגעטריקנט געווארן, און זי האט אים געבונדן מיט זיי. . און לויערער זיינען געזעסן ביי איר אין קאמער. האט זי א זאג געטאן צו אים פלשתים זיינען אויף דיר, שמשון! האט ער צעריסן די בויגנשטריק אזוי ווי עס צערייסט זיך א צווערן פון פלאקסשטרוי, אז ער דערשמעקט פייער. און זיין כוח איז ניט דערוווסט געווארן.
. האט דלילה געזאגט צו שמשונען זע, דו האסט געשפעט פון מיר, און האסט מיר געזאגט ליגנס. אצונד, זאג מיר, איך בעט דיך, מיט וואס דו קענסט געבונדן ווערן? . האט ער צו איר געזאגט אויב בינדן זאל מען מיך בינדן מיט נייע שטריק וואס מיט זיי איז ניט געטאן געווארן קיין ארבעט, וועל איך אפגעשלאפט ווערן, און וועל זיין ווי א געוווינטלעכער מענטש.
. האט דלילה גענומען נייע שטריק, און האט אים געבונדן מיט זיי, און זי האט א זאג געטאן צו אים פלשתים זיינען אויף דיר, שמשון! און לויערער זיינען געזעסן אין קאמער. האט ער זיי צעריסן פון זיינע ארעמס אזוי ווי א פאדים.
. האט דלילה געזאגט צו שמשונען ביז אהער האסטו געשפעט פון מיר און האסט מיר געזאגט ליגנס; זאג מיר מיט וואס דו קענסט געבונדן ווערן. האט ער צו איר געזאגט אז דו וועסט איינוועבן די זיבן פלעכטן פון מיין קאפ מיט דעם געוועב.
. האט זי זיי באפעסטיקט מיטן פלעקל, און האט א זאג געטאן צו אים פלשתים זיינען אויף דיר, שמשון! האט ער זיך אויפגעכאפט פון זיין שלאף, און האט ארויסגעריסן דאס וועבפלעקל און דאס געוועב.
. האט זי צו אים געזאגט ווי קענסטו זאגן איך האב דיך ליב, אז דיין הארץ איז ניט מיט מיר? שוין דריי מאל האסטו געשפעט פון מיר, און האסט מיר ניט געזאגט מיט וואס דיין כוח איז גרויס. . און עס איז געווען, אז זי האט אים צוגעדריקט מיט אירע רייד אלע טעג, און איז צוגעשטאנען צו אים ביז זיין זעל איז געווארן באקלעמט צו שטארבן. . האט ער איר דערציילט זיין גאנץ הארץ, און האט צו איר געזאגט א שערמעסער איז ניט אויפגעקומען אויף מיין קאפ, ווארום א נזיר פון גאט בין איך פון מיין מוטערס לייב אן. אז איך זאל אפגעשארן ווערן, וועט זיך אפטאן פון מיר מיין כוח, און איך וועל אפגעשלאפט ווערן, און וועל זיין אזוי ווי אלע מענטשן.
. האט דלילה געזען, אז ער האט איר דערציילט זיין גאנץ הארץ, און זי האט געשיקט און גערופן די פירשטן פון די פלשתים, אזוי צו זאגן קומט ארויף דאס מאל, ווארום ער האט מיר דערציילט זיין גאנץ הארץ. זיינען ארויפגעקומען צו איר די פירשטן פון די פלשתים, און זיי האבן ארויפגעבראכט דאס געלט אין זייער האנט. . און זי האט אים פארשלעפערט אויף אירע קני; און זי האט צוגערופן א מאן, און געלאזט אפשערן די זיבן פלעכטן פון זיין קאפ; און זי האט אים אנגעהויבן פייניקן, און זיין כוח האט זיך אפגעטאן פון אים. . האט זי א זאג געטאן פלשתים זיינען אויף דיר, שמשון! און ער האט זיך אויפגעכאפט פון זיין שלאף, און האט געזאגט איך וועל ארויסגיין ווי אלע מאל, און וועל מיך פאנאנדערטרייסלען. און ער האט ניט געוווסט אז גאט האט זיך אפגעטאן פון אים.
. און די פלשתים האבן אים גענומען, און האבן אויסגעשטאכן זיינע אויגן; און זיי האבן אים אראפגעבראכט קיין עזה, און האבן אים געשמידט אין קופערנע קייטן; און ער האט געמאלן אין דער געפענקעניש. . און די האר פון זיין קאפ האט ווידער אנגעהויבן וואקסן נאך דעם ווי ער איז אפגעשארן געווארן.
. און די פירשטן פון די פלשתים האבן זיך איינגעזאמלט צו שלאכטן א גרויסע שלאכטונג צו זייער גאט דגון, און זיך צו פרייען, ווארום זיי האבן געזאגט אונדזער גאט האט געגעבן אין אונדזער האנט אונדזער פיינט שמשונען. . און דאס פאלק האט אים געזען, און זיי האבן געלויבט זייער גאט, ווארום זיי האבן געזאגט אונדזער גאט האט געגעבן אין אונדזער האנט אונדזער פיינט, און דעם פארוויסטער פון אונדזער לאנד, און דעם וואס האט געמערט אונדזערע דערשלאגענע. . און עס איז געווען, אז זייער הארץ איז געווען פריילעך, האבן זיי געזאגט רופט שמשונען, און ער זאל זיך לוסטיק מאכן פאר אונדז. האט מען גערופן שמשונען פון געפענקעניש, און ער האט זיך לוסטיק געמאכט פאר זיי; און מע האט אים אוועקגעשטעלט צווישן די זיילן.
. האט שמשון געזאגט צו דעם יינגל וואס האט אים געהאלטן פאר דער האנט לאז מיך איך זאל אנטאפן די זיילן וואס דאס הויז איז באפעסטיקט אויף זיי, און איך וועל מיך אנלענען אויף זיי. . און דאס הויז איז געווען פול מיט מענער און ווייבער, און דארטן זיינען געווען אלע פירשטן פון די פלשתים; און אויפן דאך זיינען געווען ארום דריי טויזנט מענער און ווייבער וואס האבן צוגעקוקט ווי שמשון מאכט זיך לוסטיק. . האט שמשון גערופן צו גאט, און האט געזאגט גאט דו האר, דערמאן זיך אן מיר, איך בעט דיך, און שטארק מיך, איך בעט דיך, נאר דאס מאל, גאט, און לאמיך זיך נוקם זיין איין מאל א נקמה פאר מיינע ביידע אויגן אן די פלשתים. . און שמשון האט ארומגענומען די ביידע מיטלסטע זיילן וואס דאס הויז איז געווען באפעסטיקט אויף זיי, און האט זיך אנגעשפארט אויף זיי; איינעם מיט זיין רעכטער האנט, און איינעם מיט זיין לינקער. . און שמשון האט געזאגט לאמיך שטארבן אין איינעם מיט די פלשתים! און ער האט זיך א בויג געטאן מיט כוח, און דאס הויז איז איינגעפאלן אויף די פירשטן, און אויפן גאנצן פאלק וואס דרינען. און די טויטע וואס ער האט געטייט ביי זיין טויט, זיינען געווען מער ווי די וואס ער האט געטייט ביי זיין לעבן.
. און זיינע ברידער און דאס גאנצע הויז פון זיין פאטער האבן אראפגענידערט, און האבן אים גענומען, און אים ארויפגעבראכט, און אים באגראבן צווישן צרעה און צווישען אשתאול אין דעם קבר פון זיין פאטער מנוחן.
און ער האט געמשפט ישראל צוואנציק יאר.

. און עס איז געווען א מאן פון דעם געבערג פון אפרים, וואס זיין נאמען איז געווען מיכה. . האט ער געזאגט צו זיין מוטער די טויזנט מיט הונדערט זילבערשטיק וואס זיינען צוגענומען געווארן ביי דיר, און וואס דו האסט וועגן זיי געשאלטן, און האסט עס אויך געזאגט אין מיינע אויערן– אט איז דאס זילבער ביי מיר; איך האב עס גענומען. האט זיין מוטער געזאגט געבענטשט זאל זיין מיין זון פון גאט! . און ער האט אומגעקערט די טויזנט מיט הונדערט זילבערשטיק צו זיין מוטער, און זיין מוטער האט געזאגט הייליקן האב איך געהייליקט דאס זילבער צו גאט פון מיין האנט פאר מיין זון, אויף צו מאכן א געשניצט און א געגאסן בילד; און אצונד וועל איך עס דיר צוריקגעבן. . און אז ער האט אומגעקערט דאס זילבער צו זיין מוטער, האט זיין מוטער גענומען צוויי הונדערט זילבערשטיק, און האט עס געגעבן צום שמעלצער, און ער האט דערפון געמאכט א געשניצט און א געגאסן בילד, און עס איז געווען אין מיכהס הויז. . און דער מאן מיכה האט געהאט א הויז פון גאט, און ער האט געמאכט אן אפוד און א תרפים, און האט דערפילט די האנט פון איינעם פון זיינע זין, און ער איז אים געווען פאר א כהן.
. אין יענע טעג איז קיין מלך ניט געווען אין ישראל; איטלעכער האט געטאן וואס איז רעכט אין זיינע אויגן.
. און עס איז געווען א יונגערמאן פון בית־לחם-יהודה, פון דער משפחה פון יהודה; און ער איז געווען א לוי, און האט זיך דארטן אויפגעהאלטן. . און דער מאן איז אוועק פון דער שטאט, פון בית־לחם-יהודה, זיך אויפצוהאלטן ווו אים וועט זיך טרעפן; און ער איז געקומען צו געבערג פון אפרים ביז מיכהס הויז, צו מאכן זיין וועג ווייטער. . האט מיכה צו אים געזאגט פון וואנען קומסטו? האט ער געזאגט א לוי בין איך פון בית־לחם-יהודה, און איך גיי זיך אויפהאלטן ווו מיר וועט זיך טרעפן. . האט מיכה צו אים געזאגט בלייב ביי מיר, און זיי מיר פאר א פאטער און פאר א כהן, און איך וועל דיר געבן צען זילבערשטיק א יאר, און אן אויסשטאנד קליידער, און דיינע קעסט. איז דער לוי אריינגעגאנגען. . און דער לוי האט איינגעוויליקט צו בלייבן מיטן מאן. און דער יונגערמאן איז ביי אים געווען אזוי ווי איינער פון זיינע זין. . און מיכה האט דערפילט די האנט פון דעם לוי, און דער יונגערמאן איז אים געווען פאר א כהן, און ער איז געווען אין מיכהס הויז. . און מיכה האט געזאגט אצונד ווייס איך אז גאט וועט מיך באגיטיקן, אז דער לוי איז מיר געווארן פאר א כהן.

. אין יענע טעג איז קיין מלך ניט געווען אין ישראל. און אין יענע טעג האט דער שבט דן זיך געזוכט א נחלה אויף זיך צו באזעצן, ווארום ביז יענעם טאג איז אים גארנישט צוגעפאלן פאר א נחלה צווישן די שבטים פון ישראל. . האבן די קינדער פון דן געשיקט פון זייער משפחה פינף מענער פון צווישן זיך, העלדישע יונגען פון צרעה און פון אשתאול, אויסצוקוקן דאס לאנד, און עס אויסצופארשן. און זיי האבן צו זיי געזאגט גייט פארשט אויס דאס לאנד. זיינען זיי געקומען צום געבערג פון אפרים ביז מיכהס הויז, און האבן דארטן גענעכטיקט. . ווי זיי זיינען לעבן מיכהס הויז, אזוי האבן זיי דערקענט דעם קול פון דעם יונגנמאן, דעם לוי, און זיי האבן אהין פארקערט, און האבן צו אים געזאגט ווער האט דיך אהער געבראכט? און וואס טוסטו דא? און וואס האסטו דא? . האט ער צו זיי געזאגט אזוי און אזוי האט מיכה געטאן צו מיר; און ער האט מיך געדונגען, און איך בין אים געווארן פאר א כהן. . האבן זיי צו אים געזאגט פרעג אקארשט ביי גאט, כדי מיר זאלן וויסן אויב אונדזער וועג וואס מיר גייען אויף אים וועט באגליקן. . האט דער כהן צו זיי געזאגט גייט לשלום! פאר גאט איז אייער וועג וואס איר גייט אויף אים.
. זיינען די פינף מענער געגאנגען, און זיי זיינען געקומען קיין ליש, און האבן געזען דאס פאלק וואס אין איר – ווי זי זיצט אין זיכערקייט, אזוי ווי דער שטייגער פון די צידונים, רויק און זיכער, און ניטא אין לאנד א מאכטהאבער וואס זאל אין עפעס קריוודען, און זיי זיינען ווייט פון די צידונים, און האבן ניט קיין פארקער מיט א מענטשן.
. זיינען זיי געקומען צו זייערע ברידער אין צרעה און אשתאול; און זייערע ברידער האבן צו זיי געזאגט וואס [זאגט] איר? . האבן זיי געזאגט שטייט אויף, און לאמיר ארויפגיין אויף זיי, ווארום מיר האבן געזען דאס לאנד, ערשט עס איז זייער גוט. און איר שווייגט? איר זאלט אייך ניט פוילן צו גיין, כדי צו קומען ארבן דאס לאנד. . אז איר קומט, וועט איר קומען צו א רויקן פאלק, און דאס לאנד איז געראם אין ארט. פאר וואר, גאט האט עס געגעבן אין אייער האנט; אן ארט וואס דארטן פעלט ניט קיין זאך וואס אויף דער ערד.
. האבן אוועקגעצויגן פון דארטן, פון דער משפחה פון דן, פון צרעה און פון אשתאול, זעקס הונדערט מאן אנגעגורט מיט כלי־מלחמה. . און זיי זיינען ארויפגעגאנגען און האבן געלאגערט אין קרית־יערים, אין יהודה; דרום רופט מען יענעם ארט מחנה־דן ביז אויף היינטיקן טאג; ער איז הינטער קרית־יערים. . און זיי זיינען אריבער פון דארטן צום געבערג פון אפרים, און זיינען געקומען ביז מיכהס הויז.
. האבן זיך אפגערופן די פינף מענער וואס זיינען געגאנגען אויסקוקן דאס לאנד ליש, און האבן געזאגט צו זייערע ברידער ווייסט איר אז אין די דאזיקע הייזער איז דא אן אפוד און א תרפים, און א געשניצט און א געגאסן בילד? און אצונד, ווייסט וואס איר האט צו טאן.
. האבן זיי פארקערט אהין, און זיינען געקומען צום הויז פון דעם יונגנמאן דעם לוי, צו מיכהס הויז, און האבן אים געפרעגט אויף פריד. . און די זעקס הונדערט מאן אנגעגורט מיט זייערע כלי־מלחמה, וואס פון די קינדער פון דן, זיינען געשטאנען ביים איינגאנג פון טויער. . און די פינף מענער וואס זיינען געגאנגען אויסקוקן דאס לאנד, זיינען ארויפגעגאנגען, אריין אהין, און צוגענומען דאס געשניצטע בילד, און דעם אפוד, און דעם תרפים, און דאס געגאסענע בילד; און דער כהן איז געשטאנען ביים איינגאנג פון טויער מיט די זעקס הונדערט מאן אנגעגורט מיט כלי־מלחמה. . און ווי יענע זיינען אריינגעגאנגען אין מיכהס הויז, און האבן צוגענומען דאס געשניצטע בילד מיט דעם אפוד, און דעם תרפים, און דאס געגאסענע בילד, אזוי האט דער כהן צו זיי געזאגט וואס טוט איר? . האבן זיי צו אים געזאגט שווייג! טו ארויף דיין האנט אויף דיין מויל, און גיי מיט אונדז, און זיי אונדז פאר א פאטער און פאר א כהן. איז דיר בעסער צו זיין א כהן ביי איין מענטשנס הויז, אדער זיין א כהן ביי א שבט און ביי א משפחה אין ישראל? . האט זיך דעם כהנס הארץ דערפרייט, און ער האט גענומען דעם אפוד, און דעם תרפים, און דאס געשניצטע בילד, און איז אריין צווישן דעם פאלק. . און זיי האבן זיך ארומגעדרייט און זיינען אוועקגעגאנגען. און זיי האבן געשטעלט די קליינע קינדער און דאס פי און דאס גוטס זיך פארויס.
. ווי זיי האבן זיך דערווייטערט פון מיכהס הויז, אזוי זיינען די מענטשן וואס אין די הייזער וואס לעבן מיכהס הויז זיך צונויפגעלאפן, און זיי האבן אנגעיאגט די קינדער פון דן. . און זיי האבן גערופן צו די קינדער פון דן. האבן יענע אומגעקערט זייער פנים, און האבן געזאגט צו מיכהן וואס איז דיר, וואס דו ביסט זיך צונויפגעלאפן? . האט ער געזאגט איר האט צוגענומען מיין גאט וואס איך האב געמאכט, און דעם כהן, און איר זייט אוועקגעגאנגען, און וואס נאך האב איך? היינט וואס זאגט איר צו מירוואס איז דיר? . האבן די קינדער פון דן צו אים געזאגט לאז ניט הערן דיין קול ביי אונדז, ווארום מענטשן מיט א ביטער געמיט וועלן נאך אנפאלן אויף אייך, און וועסט אומברענגען דיין נפש און די נפשות פון דיין הויזגעזינט.
. און די קינדער פון דן זיינען געגאנגען אויף זייער וועג. און מיכה האט געזען אז זיי זיינען שטארקער פון אים, און ער האט זיך אומגעדרייט און זיך צוריקגעקערט אין זיין הויז.
. און זיי האבן גענומען דאס וואס מיכה האט געמאכט, און דעם כהן וואס ער האט געהאט, און זיי זיינען געקומען אויף ליש, אויף א רויקן און זיכערן פאלק, און האבן זיי געשלאגן מיטן שארף פון שווערד, און די שטאט האבן זיי פארברענט אין פייער. . און ווער עס זאל מציל זיין איז ניט געווען, ווארום זי איז געווען ווייט פון צידון, און קיין פארקער מיט א מענטשן האבן זיי ניט געהאט; און זי איז געווען אין טאל וואס ביי בית־רחוב. און זיי האבן אפגעבויט די שטאט, און האבן זיך אין איר באזעצט. . און זיי האבן גערופן דעם נאמען פון דער שטאט דן, נאך דעם נאמען פון זייער פאטער דן וואס איז געבארן געווען ביי ישראלן; אבער ליש איז געווען דער נאמען פון דער שטאט צוערשט.
. און די קינדער פון דן האבן זיך אויפגעשטעלט דאס געשניצטע בילד, און יהונתן דער זון פון גרשום דעם זון פון מנשהן, ער און זיינע זין, זיינען געווען כהנים ביים שבט דן, ביזן טאג פון דעם גלות פון לאנד. . און זיי האבן געהאלטן אויפגעשטעלט ביי זיך דאס געשניצטע בילד וואס מיכה האט געמאכט, אלע טעג וואס דאס הויז פון גאט איז געווען אין שילו.
. און עס איז געווען אין יענע טעג, ווען קיין מלך איז ניט געווען אין ישראל, האט א מאן א לוי געוווינט אין עק געבערג פון אפרים, און ער האט זיך גענומען א קעפסווייב פון בית־לחם-יהודה. . און זיין קעפסווייב איז אים געווארן אומטריי, און איז אוועקגעגאנגען פון אים צו איר פאטערס הויז קיין בית־לחם-יהודה, און איז דארטן אפגעווען פיר חדשים צייט. . איז אויפגעשטאנען איר מאן, און איז געגאנגען נאך איר, צו רעדן צו איר הארצן, כדי זי אומצוקערן; און מיט אים איז געווען זיין יונג און א פאר אייזלען. און זי האט אים אריינגעבראכט אין איר פאטערס הויז; און ווי דער פאטער פון דער יונגער פרוי האט אים דערזען, אזוי האט ער זיך געפרייט אנטקעגן אים. . און זיין שווער, דער פאטער פון דער יונגער פרוי, האט אים פארהאלטן, און ער איז ביי אים געזעסן דריי טעג; און זיי האבן געגעסן און געטרונקען, און האבן דארטן גענעכטיקט.
. און עס איז געווען אויפן פירטן טאג, האבן זיי זיך געפעדערט אין דער פרי, און ער איז אויפגעשטאנען צו גיין. האט דער פאטער פון דער יונגער פרוי געזאגט צו זיין איידעם  לען אונטער דיין הארץ מיט א שטיקל ברויט, און דערנאך וועט איר גיין. . האבן זיי זיך געזעצט, און האבן ביידע אין איינעם געגעסן און געטרונקען, און דער פאטער פון דער יונגער פרוי האט געזאגט צו דעם מאן באוויליק, איך בעט דיך, און נעכטיק איבער, און לאז וווילגיין דיין הארץ. . און דער מאן איז אויפגעשטאנען צו גיין, אבער זיין שווער איז צוגעשטאנען צו אים, און ער האט ווידער דארטן גענעכטיקט. . און ווי ער האט זיך געפעדערט אין דער פרי אויפן פינפטן טאג צו גיין, אזוי האט דער פאטער פון דער יונגער פרוי געזאגט לען אונטער, איך בעט דיך, דיין הארץ, און פארוויילט ביז דער טאג נייגט זיך; און זיי האבן ביידע געגעסן.
. און דער מאן איז אויפגעשטאנען צו גיין, ער און זיין קעפסווייב און זיין יונג; אבער זיין שווער, דער פאטער פון דער יונגער פרוי, האט צו אים געזאגט זע נאר, דער טאג פארגייט צום אוונט; נעכטיקט איבער, איך בעט דיך; אט זעצט זיך דער טאג, נעכטיק דא, און לאז וווילגיין דיין הארץ, און מארגן וועט איר זיך פעדערן אויף אייער וועג, און וועסט גיין צו דיין געצעלט. . אבער דער מאן האט ניט געוואלט נעכטיקן, און ער איז אויפגעשטאנען און איז אוועק, און ער איז געקומען ביז אקעגן יבוס –דאס איז ירושלים– און מיט אים א פאר געזאטלטע אייזלען, און זיין קעפסווייב מיט אים.
. אז זיי זיינען געווען ביי יבוס, איז דער טאג שוין געווען זייער גענידערט, און דער יונג האט געזאגט צו זיין האר קום, איך בעט דיך, און לאמיר איינקערן אין דער דאזיקער שטאט פון דעם יבוסי, און נעכטיקן אין איר.  . האט זיין האר צו אים געזאגט מיר וועלן ניט איינקערן אין א שטאט פון פרעמדע, וואס איז ניט פון די קינדער פון ישראל; לאמיר אריבערגיין ביז גבעה. . און ער האט געזאגט צו זיין יונג קום, און לאמיר גענענען צו איינעם פון די ערטער, און מיר וועלן נעכטיקן אין גבעה אדער אין רמה.
. זיינען זיי ווייטער געגאנגען און זיינען אוועק; און די זון איז זיי אונטערגעגאנגען ביי גבעה וואס געהערט צו בנימין. . און זיי האבן פארקערט אהין, כדי אריינצוגיין נעכטיקן אין גבעה. און ער איז אריינגעגאנגען, און האט זיך געזעצט אין מארק פון שטאט, אבער קיין מענטש האט זיי ניט אריינגענומען אין הויז נעכטיקן. . ערשט אן אלטער מאן קומט אן פון זיין ארבעט אין פעלד, אין אוונט; און דער מאן איז געווען פון דעם געבערג פון אפרים, נאר ער האט זיך אויפגעהאלטן אין גבעה; און די מענטשן פון דעם ארט זיינען געווען בנימינער. . און ווי ער האט אויפגעהויבן זיינע אויגן, און האט דערזען דעם מאן דעם דורכגייער אויפן מארק פון שטאט, אזוי האט דער אלטער מאן געזאגט וווהין גייסטו? און פון וואנען קומסטו? . האט ער צו אים געזאגט מיר גייען אריבער פון בית־לחם-יהודה צום עק געבערג פון אפרים. איך בין פון דארטן, און איך בין געגאנגען קיין בית־לחם-יהודה, און צו גאטס הויז גיי איך, און קיין מענטש נעמט מיך ניט אריין אין הויז. . און פאראן אי שטרוי אי פוטער פאר אונדזערע אייזלען, און פאראן אויך ברויט און וויין פאר מיר, און פאר דיין דינסט, און פאר דעם יונג וואס מיט דיינע קנעכט; עס פעלט ניט קיין זאך. . האט דער אלטער מאן געזאגט פריד צו דיר! אלע דיינע באדערפענישן זאלן נאר זיין אויף מיר; נאר אויפן מארק זאלסטו ניט נעכטיקן.
. און ער האט אים געבראכט אין זיין הויז, און האט פארמישט פוטער פאר די אייזלען; און זיי האבן געוואשן זייערע פיס, און האבן געגעסן און געטרונקען.
. זיי טוען אזוי ווויל זייער הארץ, ערשט די מענטשן פון שטאט, מענטשן נידערטרעכטיקע יונגען, האבן ארומגערינגלט דאס הויז, קלאפנדיק אויף דער טיר, און זיי האבן געזאגט צו דעם אלטן מאן דעם בעל־הבית, אזוי צו זאגן ברענג ארויס דעם מאן וואס איז געקומען אין דיין הויז, כדי מיר זאלן אים דערקענען. . איז ארויסגעגאנגען צו זיי דער מאן דער בעל־הבית, און האט צו זיי געזאגט ניט, ברידער! איר זאלט ניט טאן קיין בייז, איך בעט אייך, נאך דעם אז דער דאזיקער מאן איז געקומען אין מיין הויז; איר זאלט ניט טאן די דאזיקע נבלה. . אט איז מיין טאכטער די יונגפרוי, און זיין קעפסווייב; לאמיך, איך בעט אייך, זיי ארויסברענגען, און פייניקט זיי, און טוט צו זיי וואס איז גוט אין אייערע אויגן, נאר דעם דאזיקן מאן זאלט איר ניט טאן די דאזיקע שענדלעכע זאך.
. אבער די מענטשן האבן ניט געוואלט צוהערן צו אים. האט דער מאן אנגענומען זיין קעפסווייב, און ארויסגעבראכט צו זיי דערויסן; און זיי האבן זי דערקענט, און האבן זי געמאטערט א גאנצע נאכט ביז באגינען, און זי אוועקגעלאזט ווען דער פרימארגן איז אויפגעגאנגען. . און די פרוי איז געקומען אין אנהייב באגינען, און איז אנידערגעפאלן און געלעגן אין איינגאנג פון דעם מאנס הויז וואס איר האר איז דארטן געווען, ביז עס איז געווארן ליכטיק.
. און איר האר איז אויפגעשטאנען אין דער פרי, און האט געעפענט די טירן פון הויז, און איז ארויס צו גיין אויף זיין וועג, ערשט די פרוי, זיין קעפסווייב, ליגט אנידערגעפאלן אין איינגאנג פון הויז מיט אירע הענט אויפן שוועל. . האט ער צו איר געזאגט שטיי אויף, און לאמיר גיין; אבער קיינער ענטפערט ניט. האט ער זי ארויפגענומען אויפן אייזל; און דער מאן איז אויפגעשטאנען, און איז אוועק צו זיין היים.
. און ער איז געקומען אין זיין הויז, און האט גענומען דעם שלאכטמעסער, און האט אנגענומען זיין קעפסווייב, און האט זי צעשניטן אויף אירע גלידער, אין צוועלף שטיקער, און האט זי פאנאנדערגעשיקט אין גאנצן געמארק פון ישראל. . און עס איז געווען, איטלעכער וואס האט עס געזען, האט געזאגט אזוי־וואס איז ניט געשען און ניט געזען געווארן פון דעם טאג וואס די קינדער פון ישראל זיינען ארויפגעגאנגען פון לאנד מצרים ביז אויף היינטיקן טאג. באטראכט אייך וועגן דעם, האלט אן עצה, און רעדט!

. זיינען ארויסגעגאנגען אלע קינדער פון ישראל, און די גאנצע עדה ווי איין מאן, פון דן און ביז באר־שבע און לאנד גלעד, האט זיך איינגעזאמלט צו גאט קיין מצפה. . און די פארשטייער פון גאנצן פאלק, פון אלע שבטים פון ישראל, האבן זיך געשטעלט אין דער איינזאמלונג פון גאטס פאלק, פיר הונדערט טויזנדט פוסגייער וואס ציען א שווערד. – . און די קינדער פון בנימין האבן געהערט אז די קינדער פון ישראל זיינען ארויפגעגאנגען קיין מצפה. – און די קינדער פון ישראל האבן געזאגט דערציילט, ווי אזוי איז געשען דאס דאזיקע בייז.
. האט זיך אפגערופן דער מאן דער לוי, דער מאן פון דער דערהרגעטער פרוי, און האט געזאגט קיין גבעה וואס געהערט צו בנימין, בין איך געקומען, איך און מיין קעפסווייב, צו נעכטיקן. . זיינען אויפגעשטאנען אויף מיר די מענער פון גבעה, און האבן ארומגערינגלט דאס הויז ארום מיר ביי נאכט; מיך האבן זיי געטראכט צו הרגען, און מיין קעפסווייב האבן זיי געפייניקט ביז זי איז געשטארבן. . האב איך אנגענומען מיין קעפסווייב, און האב זי צעשניטן, און האב זי פאנאנדערגשיקט אין גאנצן פעלד פון דער נחלה פון ישראל, ווארום זיי האבן געטאן א שענדלעכקייט און א נבלה אין ישראל. . אט זייט איר אלע, קינדער פון ישראל, גיט אהער אייער באשייד און עצה.
. האט זיך אויפגעהויבן דאס גאנצע פאלק ווי איין מאן, אזוי צו זאגן מיר וועלן ניט גיין קיינער צו זיין געצעלט, און מיר וועלן ניט איינקערן קיינער אין זיין הויז! . און אצונד איז דאס די זאך וואס מיר וועלן טאן צו גבעה גיין אויף איר לויט גורל. . און מיר וועלן נעמען צען מאן פון הונדערט, פון אלע שבטים פון ישראל, און הונדערט פון טויזנט, און טויזנט פון צען טויזנט, אויף צו ברענגען שפייז פארן פאלק, כדי זיי זאלן טאן, אז זיי קומען צו גבע־בנימין, לויט דער גאנצער נבלה וואס זי האט געטאן אין ישראל.
. און אלע מענער פון ישראל האבן זיך איינגעזאמלט אויף דער שטאט, באהעפט ווי איין מאן. . און די שבטים פון ישראל האבן געשיקט מענטשן דורכן גאנצן שבט בנימין, אזוי צו זאגן וואס פאר א בייז איז דא געשען צווישן אייך? . און אצונד גיט ארויס די מענטשן, די נידערטרעכטיקע יונגען, וואס אין גבעה, און מיר וועלן זיי טייטן, און אויסראמען דאס בייז פון ישראל.
אבער די קינדער פון בנימין האבן ניט געוואלט צוהערן צו דעם קול פון זייערע ברידער, די קינדער פון ישראל. . און די קינדער פון בנימין האבן זיך איינגעזאמלט פון די שטעט קיין גבעה, כדי ארויסצוגיין אויף מלחמה מיט די קינדער פון ישראל. . און די קינדער פון בנימין האבן אין יענעם טאג זיך געציילט פון די שטעט זעקס און צוואנציק טויזנט מאן וואס ציען א שווערד, אחוץ די באוווינער פון גבעה וואס האבן זיך געציילט זיבן הונדערט געקליבענע מענער. . דאס דאזיקע גאנצע פאלק, זיבן הונדערט געקליבענע מענער, זיינען געווען געלינקטע. איטלעכער פון די האט געווארפן א שטיין אין א האר, און ניט פארפעלט.
. און די קינדער פון ישראל האבן זיך געציילט אחוץ בנימין פיר הונדערט טויזנט מאן וואס ציען א שווערד; אלע די דאזיקע, מלחמה־לייט. . און זיי זיינען אויפגעשטאנען, און זיינען ארויפגעגאנגען קיין בית־אל, און האבן געפרעגט ביי גאט. און די קינדער פון ישראל האבן געזאגט ווער זאל אונדז ארויפגיין צוערשט אויף מלחמה מיט די קינדער פון בנימין? האט גאט געזאגט יהודה צוערשט.
. זיינען ארויפגעגאנגען די קינדער פון ישראל אין דער פרי, און זיי האבן געלעגערט אויף גבעה, . און די מענער פון ישראל זיינען ארויסגעגאנגען אויף מלחמה מיט בנימין; און די מענער פון ישראל האבן אנגעריכט א מלחמה מיט זיי ביי גבעה. . זיינען די קינדער פון בנימין ארויסגעגאנגען פון גבעה, און זיי האבן אומגעבראכט פון ישראל אין יענעם טאג צוויי און צוואנציק טויזנט מאן צו דער ערד. . אבער דאס פאלק, די מענער פון ישראל, האבן זיך געשטארקט, און זיי האבן ווידער אנגעריכט א מלחמה אין דעם ארט וואס זיי האבן דארטן אנגעריכט אין ערשטן טאג.
. און די קינדער פון ישראל זיינען ארויפגעגאנגען, און האבן געוויינט פאר גאט ביזן אוונט, און זיי האבן געפרעגט ביי גאט, אזוי צו זאגן זאל איך ווידער גענענען אויף מלחמה מיט די קינדער פון מיין ברודער בנימין? האט גאט געזאגט גייט ארויף אקעגן אים.
. און די קינדער פון ישראל האבן גענענט צו די קינדער פון בנימין אויפן צווייטן טאג. . און בנימין איז ארויסגעגאנגען אקעגן זיי פון גבעה אויפן צווייטן טאג, און זיי האבן אומגעבראכט פון די קינדער פון ישראל נאך אכצן טויזנט מאן צו דער ערד; אלע די דאזיקע האבן געצויגן א שווערד. . זיינען אלע קינדער פון ישראל, דאס גאנצע פאלק, ארויפגעגאנגען, און זיי זיינען געקומען קיין בית־אל, און האבן געוויינט, און זיי זיינען געזעסן דארטן פאר גאט, און האבן געפאסט אין יענעם טאג ביזן אוונט, און אויפגעבראכט בראנדאפפער און פרידאפפער פאר גאט. . און די קינדער פון ישראל האבן געפרעגט ביי גאט– ווארום דער ארון פון גאטס בונד איז דארט געווען אין יענע טעג; . און פינחס דער זון פון אלעזר דעם זון פון אהרנען איז געשטאנען פאר אים אין יענע טעג– אזוי צו זאגן זאל איך ווידער ארויסגיין אויף מלחמה מיט די קינדער פון מיין ברודער בנימין, אדער איך זאל אויפהערן? האט גאט געזאגט גייט ארויף, ווארום מארגן וועל איך אים געבן אין דיין האנט.
. האט ישראל געשטעלט לויערער אויף גבעה רונד ארום. . און די קינדער פון ישראל זיינען ארויפגעגאנגען אקעגן די קינדער פון בנימין אויפן דריטן טאג, און זיי האבן זיך אויסגעשטעלט אקעגן גבעה, אזוי ווי די פריערדיקע מאל. . און די קינדער פון בנימין זיינען ארויסגעגאנגען אקעגן דעם פאלק – זיי זיינען אפגעצויגן געווארן פון שטאט; און זיי האבן אנגעהויבן אוועקלייגן פון דעם פאלק דערשלאגענע אזוי ווי די פריעדיקע מאל, אויפן פעלד, אויף די וועגן וואס איינער גייט ארויף קיין בית־אל, און איינער קיין גבעה, ארום דרייסיק מאן פון ישראל. . און די קינדער פון בנימין האבן געזאגט זיי זיינען געשלאגן פאר אונדז אזוי ווי צוערשט; אבער די קינדער פון ישראל האבן געזאגט לאמיר אנטלאפן  און זיי אפציען פון שטאט צו די וועגן. . און אלע מענער פון ישראל זיינען אויפגעשטאנען פון זייער ארט, און האבן זיך אויסגעשטעלט אין בעל־תמר. און די לויערער פון ישראל זיינען ארויסגעשפרונגען פון זייער ארט, פון מערה־גבע. . און זיי זיינען געקומען פון אקעגן גבעה, צען טויזנט געקליבענע מענער פון גאנץ ישראל, און עס איז געווען א שווערע מלחמה; און יענע האבן ניט געוווסט, אז זיי טרעפט אן אומגליק. . און גאט האט געשלאגן בנימין פאר ישראל, און די קינדער פון ישראל האבן אומגעבראכט פון בנימין אין יענעם טאג פינף און צוואנציק טויזנט און הונדערט מאן; אלע די דאזיקע האבן געצויגן א שווערד.
. און די קינדער פון בנימין האבן געזען, אז זיי זיינען געשלאגן. און די מענער פון ישראל האבן געלאזט ארט פאר די קינדער פון בנימין, ווארום זיי האבן זיך פארזיכערט אויף די לויערער וואס זיי האבן געשטעלט אויף גבעה. . און די לויערער האבן געאיילט און זיך א לאז געטאן אויף גבעה, און די לויערער האבן אריינגעצויגן און האבן געשלאגן די גאנצע שטאט מיטן שארף פון שווערד.
. און אן אפרעד איז געווען ביי די מענער פון ישראל מיט די לויערער, זיי זאלן מאכן אויפגיין א גרויס וואלקן רויך פון שטאט. . און ווי די מענער פון ישראל האבן זיך אומגעקערט אין דער מלחמה, און בנימין האט אנגעהויבן אוועקלייגן דערשלאגענע פון די מענער פון ישראל, ארום דרייסיק מאן, ווייל זיי האבן געזאגט פאר וואר, געשלאגן איז ער געשלאגן פאר אונדז, אזוי ווי אין דער ערשטער מלחמה – . אזוי האט דער וואלקן אנגעהויבן אויפגיין פון שטאט, א זייל רויך, און בנימין האט זיך אומגעקערט הינטער זיך, ערשט די גאנצע שטאט איז אויפגעגאנגען אין רויך צום הימל. . און די מענער פון ישראל האבן זיך אומגעקערט, און די מענער פון בנימין זיינען צעטומלט געווארן, ווארום זיי האבן געזען אז אן אומגליק האט זיי געטראפן. . און זיי האבן זיך אוועקגעקערט פאר די מענער פון ישראל צום וועג פון מדבר, אבער די מלחמה האט זיי אנגעיאגט; און די וואס פון די שטעט האבן אים  אומגעבראכט אין זיין מיט. . זיי האבן ארומגערינגלט בנימין, אים נאכגעיאגט, צו מנוחה אים געטריבן, ביז קעגן גבעה צו זונאויפגאנג. . און עס זיינען געפאלן פון בנימין אכצן טויזנט מאן; אלע די דאזיקע, העלדישע לייט.
. און זיי האבן זיך פארקערט, און זיינען אנטלאפן צום מדבר, צום פעלז רמון, אבער יענע האבן נאכגעקליבן פון זיי אויף די וועגן פינף טויזנט מאן, און זיי האבן זיי נאכגעיאגט ביז גדעום, און געשלאגן פון זיי צוויי טויזנט מאן. . און אלע וואס זיינענן געפאלן פון בנימין אין יענעם טאג, זיינען געווען פינף און צוואנציק טויזנט מאן וואס האבן געצויגן א שווערד, אלע די דאזיקע, העלדישע לייט. . אבער זעקס הונדערט מאן האבן זיך פארקערט, און זיינען אנטלאפן  צום מדבר, צום פעלז רמון, און זיי זיינען געזעסן אין פעלז רמון פיר חדשים.
. און די מענער פון ישראל האבן זיך אומגעקערט צו די קינדער פון בנימין, און האבן זיי געשלאגן מיטן שארף פון שווערד, פון דער גאנצער שטאט ביז א בהמה, ביז אלץ וואס האט זיך דארטן געפונען; אויך האבן זיי אלע שטעט וואס האבן זיך דארטן געפונען, אוועקגעלאזט אין פייער.

. און די מענער פון ישראל האבן געהאט געשווארן אין מצפה, אזוי צו זאגן קיינער פון אונדז זאל ניט געבן זיין טאכטער צו בנימין פאר א ווייב! . און דאס פאלק איז געקומען קיין בית־אל, און זיי זיינען דארטן געזעסן ביזן אוונט פאר גאט, און זיי האבן אויפגעהויבן זייער קול און געוויינט א גרויס געוויין. . און זיי האבן געזאגט פאר וואס, יהוה דו גאט פון ישראל, איז דאס געשען אין ישראל, עס זאל היינט געמינערט ווערן פון ישראל איין שבט?
. און עס איז געווען אויף מארגן, האט זיך דאס פאלק געפעדערט, און זיי האבן דארטן געבויט א מזבח, און אויפגעבראכט בראנדאפפער און פרידאפפער. . און די קינדער פון ישראל האבן געזאגט ווער איז פון אלע שבטים פון ישראל, וואס איז ניט ארויפגעגאנגען אין דער איינזאמלונג צו גאט? ווארום א גרויסע שבועה איז געווען אקעגן דעם וואס איז ניט ארויפגעגאנגען צו גאט קיין מצפה, אזוי צו זאגן טייטן זאל ער געטייט ווערן!
. און די קינדער פון ישראל האט באנג געטאן אויף זייער ברודער בנימין, און זיי האבן געזאגט אפגעשניטן געווארן איז היינט איין שבט פון ישראל! . וואס זאלן מיר טאן וועגן ווייבער פאר די געבליבענע, אז מיר האבן געשווארן ביי גאט זיי ניט צו געבן פון אונדזערע טעכטער פאר ווייבער? . האבן זיי געזאגט איז ווער איינער דא פון די שבטים פון ישראל, וואס איז ניט ארויפגעגאנגען צו גאט קיין מצפה? ערשט קיינער איז ניט געקומען אין לאגער פון יביש־גלעד צו דער איינזאמלונג.
. ווארום דאס פאלק איז איבערגעציילט געווארן, ערשט קיינער איז דארטן ניט געווען פון די באוווינער פון יביש־גלעד.
. האט די עדה געשיקט אהין צוועלף טויזנט מאן פון די העלדישע יונגען, און זיי האבן זיי באפוילן, אזוי צו זאגן גייט און איר זאלט שלאגן די באוווינער פון יביש־גלעד מיטן שארף פון שווערד, מיט די ווייבער און די קליינע קינדער. . און דאס איז די זאך וואס איר זאלט טאן איטלעכן מאנספארשוין, און איטלעכע ווייבספארשוין וואס ווייס פון ליגן מיט א מאנספארשוין, זאלט איר פארטיליקן.
. האבן זיי געפונען פון די באוווינער פון יביש־גלעד פיר הונדעט מיידלעך יונגפרויען וואס האבן ניט געוווסט פון א מאן דורך ליגן מיט א מאנספארשוין; און זיי האבן זיי געבראכט אין לאגער קיין שילו וואס אין לאנד כנען.
. און די גאנצע עדה האט געשיקט און גערעדט צו די קינדער פון בנימין וואס אין פעלז רמון, און זיי האבן זיי צוגערופן שלום. . און בנימין האט זיך אומגעקערט אין יענער צייט, און זיי האבן זיי געגעבן די ווייבספארשוינען וואס זיי האבן געלאזט לעבן פון די ווייבספארשוינען פון יביש־גלעד, אבער אפילו אזוי זיינען ניט געווען גענוג פאר זיי.
. און דעם פאלק האט באנג געטאן אויף בנימין, וואס גאט האט געמאכט א בראך צווישן די שבטים פון ישראל. . און די עלטסטע פון דער עדה האבן געזאגט וואס זאלן מיר טאן וועגן ווייבער פאר די איבעריקע, אז ווייבער זיינען פארטיליקט געווארן פון בנימין? . און זיי האבן געזאגט אן אנטרונענע ירושה מוז בלייבן בנימינען, כדי עס זאל ניט אויסגעמעקט ווערן א שבט פון ישראל. . מיר אבער קענען זיי ניט געבן ווייבער פון אונדזערע טעכטער, ווארום די קינדער פון ישראל האבן געשווארן, אזוי צו זאגן פארשאלטן דער וואס גיט א ווייב צו בנימין! . און זיי האבן געזאגט אט איז א יום־טוב צו גאט פון יאר צו יאר אין שילו וואס אין צפון פון בית־אל, צו מזרח פון דעם וועג וואס גייט אויף פון בית־אל קיין שכם, און אין דרום פון לבונה.
. און זיי האבן געהייסן די קינדער פון בנימין, אזוי צו זאגן גייט און איר זאלט לויערן אין די וויינגערטנער. . און איר וועט צוזען; און אט ווי די טעכטער פון שילו וועלן ארויסגיין צו טאנצן אין די טענץ, אזוי זאלט איר ארויסגיין פון די וויינגערטנער, און אייך כאפען איטלעכער א ווייב פאר זיך פון די טעכטער פון שילו, און אוועקגיין אין לאנד בנימין. . און עס וועט זיין, ווי זייערע פאטערס אדער זייערע ברידער וועלן קומען זיך קריגן מיט אונדז, אזוי וועלן מיר זאגן צו זיי לייטזעליקט זיי אונדז, ווארום ניט פאר איטלעכן האבן מיר געקריגן א ווייב אין דער מלחמה; איבריקנס האט איר זיי זיי ניט געגעבן, אז איר זאלט אצונד שולדיק זיין.
. האבן די קינדער פון בנימין אזוי געטאן, און זיי האבן גענומען ווייבער, לויט זייער צאל, פון די טענצערינס וואס זיי האבן אוועקגערויבט; און זיי זיינען געגאנגען און האבן זיך אומגעקערט צו זייער נחלה, און האבן אפגעבויט די שטעט, און זיך באזעצט אין זיי.
. און די קינדער פון ישראל זיינען זיך פאנאנדערגעגאנגען פון דארטן אין יענער צייט איטלעכער צו זיין שבט און צו זיין משפחה; און זיי זיינען אוועק פון דארטן איטלעכער צו זיין נחלה.
. אין יענע טעג איז קיין מלך ניט געווען אין ישראל; איטלעכער האט געטאן וואס איז רעכט אין זיינע אויגן.

תרגום יידיש פון יהואש
שמואל א

. עס איז געווען א מאן פון רמתים־צופים, פון דעם געבערג פון אפרים, וואס זיין נאמען איז געווען אלקנה, דער זון פון ירוחם, דעם זון פון אליהוא, דעם זון פון תחו, דעם זון פון צופן, אן אפרימער. . און ער האט געהאט צוויי ווייבער דער נאמען פון איינער איז געווען חנה, און דער נאמען פון דער צווייטער פנינה; און פנינה האט געהאט קינדער, און חנה האט קיין קינדער ניט געהאט. . און יענער מאן פלעגט פון יאר צו יאר ארויפגיין פון זיין שטאט, זיך צו בוקן און צו שלאכטן צו גאט פון צבאות אין שילו. און עליס צוויי זין, חפני און פינחס, זיינען דארטן געווען כהנים צו גאט. . און ווי עס איז געווען דער טאג, און אלקנה האט געשלאכט, אזוי פלעגט ער געבן זיין ווייב פנינהן און אלע אירע זין און אירע טעכטער חלקים. . אבער חנהן פלעגט ער געבן א טאפעלן חלק, ווארום חנהן האט ער ליב געהאט, נאר גאט האט פארשלאסן איר טראכט. . און די אנדער ווייב האט זי ערגערן געערגערט, כדי זי צו דערצערענען, ווייל גאט האט פארשלאסן איר טראכט. . און ווי ער פלעגט אזוי טאן יאר אין יאר, ווען זי איז ארויפגעגאנגען אין הויז פון גאט, אזוי פלעגט יענע זי ערגערן; און זי האט געוויינט, און פלעגט ניט עסן. . האט אלקנה איר מאן געזאגט צו איר חנה, פאר וואס וויינסטו? און פאר וואס עסטו ניט? און פאר וואס איז דיין הארץ פאראומערט? בין איך דיר ניט בעסער פון צען קינדער?
. איז חנה אויפגעשטאנען נאכן עסן אין שילו און נאכן טרינקען – און עלי דער כהן איז געזעסן אויף א שטול ביי דעם ביישטידל פון גאטס טעמפל. . און ווי זי איז געווען אין א ביטער געמיט, אזוי האט זי מתפלל געווען צו גאט, און האט שטארק געוויינט. . און זי האט א נדר געטאן, און האט געזאגט גאט פון צבאות, אויב זען וועסטו זען די פיין פון דיין דינסט, און וועסט דאכטן אן מיר, און ניט פארגעסן אן דיין דינסט, און וועסט שענקען דיין דינסט א קינד א זכר, וועל איך אים אפגעבן צו גאט אויף אלע טעג פון זיין לעבן, און א שערמעסער וועט ניט ארויפקומען אויף זיין קאפ.
. און עס איז געווען, ווי זי האט לאנג מתפלל געווען פאר גאט, אזוי האט עלי אויפגעפאסט איר מויל. . ווארום חנה, זי האט גערעדט אין איר הארצן; בלויז אירע ליפן האבן זיך געשאקלט, אבער איר קול האט זיך ניט געהערט; און עלי האט זי גערעכנט פאר א שיכורער. . האט עלי געזאגט צו איר ביז וואנען וועסטו זיין שכור? טו אפ דיין וויין פון זיך. . האט חנה געענטפערט און האט געזאגט ניין, מיין האר, א פרוי מיט א שווער געמיט בין איך, און וויין און שטארק געטראנק האב איך ניט געטרונקען, נייערט איך האב אויסגעגאסן מיין זעל פאר גאט. . זאלסט ניט האלטן דיין דינסט פאר א נידער־טרעכטיקער פרוי, ווארום פון מיין גרויס קלאג און מיין ערגערניש האב איך גערעדט ביז אהער. . האט זיך אפגערופן עלי און האט געזאגט גיי לשלום, און דער גאט פון ישראל זאל שענקען דיין בקשה וואס דו האסט געבעטן פון אים. . האט זי געזאגט זאל דיין דינסט געפינען לייטזעליקייט אין דיינע אויגן.
און די פרוי איז געגאנגען אויף איר וועג. און זי האט געגעסן, און האט געקריגן אן אנדער פנים. . און אין דער פרי האבן זיי זיך געפעדערט, און זיי האבן זיך געבוקט פאר גאט, און האבן זיך אומגעקערט, און זיינען געקומען אין זייער הויז קיין רמה. און אלקנה האט דערקענט זיין ווייב חנהן; און גאט האט אן איר געדאכט. . און עס איז געווען נאכן אומדריי פון די טעג. האט חנה אויסגעטראגן און האט געבארן א זון; און זי האט גערופן זיין נאמען שמואל, ווייל ״פון גאט האב איך אים אויסגעבעטן. ״
. און דער מאן אלקנה מיט זיין גאנצן הויזגעזינט איז ארויפגעגאנגען צו שלאכטן פאר גאט דאס שלאכטאפפער פון יאר, און זיין נדר. . אבער חנה איז ניט ארויפגעגאנגען. ווארום זי האט געזאגט צו איר מאן ביז דער יינגל וועט אנטוויינט ווערן; דענצמאל וועל איך אים ברענגען און ער וועט זיך ווייזן פאר גאט, און וועט דארטן בלייבן אויף שטענדיק. . האט אלקנה איר מאן געזאגט צו איר טו וואס איז גוט אין דיינע אויגן; בלייב ביז דו וועסט אים אנטוויינען. זאל נאר גאט מקיים זיין זיין ווארט. איז די פרוי געבליבן; און זי האט געזויגן איר קינד ביז זי האט אים אנטוויינט.
. און אז זי האט אים אנטוויינט, האט זי אים ארויפגעבראכט מיט זיך מיט דריי אקסן, און איין איפה מעל, און א לאגל וויין; און זי האט אים געבראכט אין הויז פון גאט אין שילו, און דער יינגל איז געווען יונג. . און זיי האבן געשאכטן דעם אקס, און האבן געבראכט דעם יינגל צו עלין. . און זי האט געזאגט איך בעט דיך, מיין האר, אזוי ווי דיין זעל לעבט, מיין האר, איך בין די פרוי וואס איז דא געשטאנען לעבן דיר, מתפלל צו זיין צו גאט. . אויף דעם דאזיקן יינגל האב איך מתפלל געווען, און גאט האט מיר געשאנקען מיין בקשה וואס איך האב געבעטן פון אים. . און אויך איך האב אים געליען צו גאט; אלע טעג וואס ער לעבט איז ער געליען צו גאט. און ער האט זיך דארטן געבוקט צו גאט.

. און חנה האט מתפלל געווען, און האט געזאגטמיין הארץ איז לוסטיק דורך גאט, מיין הארן איז דערהויבן דורך גאט; מיין מויל איז ברייט אקעגן מיינע פיינט, ווארום איך פריי זיך מיט דיין הילף. . ניטא א הייליקער ווי יהוה, ווארום חוץ דיר איז ניטא; און ניטא א פעלדז ווי אונדזער גאט. . ניט מערן זאלט איר הויכהאפערדיקע רייד, ניט ארויס זאל פארשייטס פון אייער מויל. ווארום א גאט פון וויסן איז יהוה, און פון אים ווערן מעשים געווויגן. . דער בויגן פון גיבורים ווערט צעבראכן. און געשטרויכלטע גורטן אן קראפט. . זאטע פארדינגען זיך אום ברויט, און הונגעריקע רוען אפ; בעת די עקרה געבערט זיבן, ווערט די רייכע אין קינדער פארוועלקט. . גאט טייט און גאט מאכט לעבעדיק, ער מאכט נידערן אין גרוב און ברענגט אויף. . גאט מאכט ארעם און מאכט רייך, ער דערנידערט און דערהייבט. . ער ריכט אויף פון שטויב דעם ארעמאן. פון מיסט הייבט ער אויף דעם אביון, זיי צו זעצן מיט פירשטן, און א טראן פון כבוד מאכט ער זיי ארבן; ווארום גאטס זיינען די גרונטפעסטן פון דער ערד. און ער האט אויף זיי די וועלט געשטעלט. . די פיס פון זיינע פרומע באהיט ער, און רשעים ווערן אין חושך פארשניטן; ווארום ניט מיט כוח איז א מענטש שטארק. . די וואס קריגן אויף גאט ווערן צעבראכן; ער דונערט אין הימל אויף זיי; גאט משפט די עקן פון דער ערד, און גיט מאכט צו זיין מלך, און דערהייבט דעם הארן פון זיין געזאלבטן.
. און אלקנה איז אוועק קיין רמה צו זיין הויז. און דער יינגל האט געדינט גאט לעבן עלי דעם כהן.
. און עליס זין זיינען געווען נידערטרעכטיקע יונגען, זיי האבן ניט געוואלט וויסן פון גאט. . און דער שטייגער פון די כהנים מיטן פאלק איז געווען ווער נאר עמעצער עס האט געשלאכט א שלאכטאפפער, אזוי פלעגט קומען דעם כהנס יונג, ווי מע האט געקאכט דאס פלייש מיטן דרייצייניקן גאפל אין זיין האנט. . און פלעגט אריינשטעכן אין בעקן אדער אין פאן אדער אין קעסל אדער אין טאפ; וואס נאר דער גאפל האט ארויפגעבראכט, האט דער כהן צוגענומען דערמיט. אזוי פלעגן זיי טאן צו גאנץ ישראל וואס זיינען געקומען אהין קיין שילו. . נאך איידער מען האט געדעמפט דאס פעטס, פלעגט קומען דעם כהנס יונג, און זאגן צו דעם מאן וואס האט געשלאכט גיב פלייש צום בראטן פארן כהן, ווארום ער וויל ניט נעמען פון דיר געקאכט פלייש, נייערט רוי. . און אז דער מאן האט צו אים געזאגט דעמפן זאל מען אקארשט דעמפן דאס פעטס, און נעם דיר ווי דיין הארץ געלוסט, אזוי פלעגט ער זאגן ניין, דווקא איצט מוזטו געבן, אניט נעם איך מיט געוואלט. . און די זינד פון די יונגען איז געווען זייער גרויס פאר גאט, ווארום די מענטשן האבן מבזה געווען דעם קרבן פון גאט.
. און שמואל איז געווען א דינער פאר גאט, א יינגל אנגעגורט אין א ליינענעם אפוד. . און א קליין מאנטעלע פלעגט אים זיין מוטער מאכן, און אים ארויפברענגען פון יאר צו יאר, ווען זי איז ארויפגעקומען מיט איר מאן צו שלאכטן דאס שלאכטאפפער פון יאר. . און עלי פלעגט בענטשן אלקנהן און זיין ווייב, און זאגן זאל דיר גאט באשערן זאמען פון דער דאזיקער ווייב פאר דער אנטלייונג וואס איז אנטליען געווארן צו גאט. און זיי פלעגן גיין אהיים. . האט אויך גאט געדאכט אן חנהן, און זי איז טראגעדיק געווארן, און זי האט געבארן דריי זין און צוויי טעכטער. און דער יינגל שמואל איז אויפגעוואקסן ביי גאט.
. און עלי איז געווען זייער אלט; און ער האט געהערט אלץ וואס זיינע זין טוען צו גאנץ ישראל, און אז זיי ליגן מיט די ווייבער וואס זאמלען זיך איין ביים איינגאנג פון אהל־מועד. . און ער האט צו זיי געזאגט פאר וואס טוט איר אזעלכע זאכן? ווארום איך הער אייערע שלעכטע מעשים פון דעם דאזיקן גאנצן פאלק. . ניט, זין מיינע; ווארום ניט גוט איז די הערונג וואס איך הער דאס פאלק פון גאט פארשפרייטן. . אז א מענטש זינדיקט קעגן א מענטשן, שטעלט זיך איין פאר אים בית־דין אבער אז א מענטש זינדיקט קעגן גאט, ווער וועט פאר אים בעטן? אבער זיי האבן ניט צוגעהערט צו דעם קול פון זייער פאטער; ווארום גאט האט געוואלט זיי טייטן.
. און דער יינגל שמואל איז געווארן אלץ גרעסער, און מער וווילגעפעליק אי ביי גאט און אי ביי לייטן.
. און א געטלעכער מאן איז געקומען צו עלין, און האט צו אים געזאגט אזוי האט גאט געזאגט איך האב דאך אנטפלעקן זיך אנטפלעקט צו דיין פאטערס הויז בעת זיי זיינען געווען אין מצרים אונטער דעם הויז פון פרעהן, . און אים אויסדערוויילט פון אלע שבטים פון ישראל פאר א כהן צו מיר, ארויפצוגיין אויף מיין מזבח, צו רייכערן וויירויך, צו טראגן אן אפוד פאר מיר; און איך האב געגעבן דיין פאטערס הויז אלע פייעראפפער פון די קינדער פון ישראל. . פאר וואס טרעט איר אויף מיין שלאכטאפפער און אויף מיין שפייזאפפער וואס איך האב באפוילן אין מיין וווינונג, און האלטסט דיינע זין אין מער כבוד ווי מיך, כדי אייך צו שטאפן מיטן בעסטן פון יעטוועדער קרבן פון ישראל מיין פאלק? . דרום זאגט יהוה דער גאט פון ישראל זאגן האב איך געוועסט געזאגט דיין הויז און דיין פאטערס הויז וועלן אומגיין פאר מיר אויף אייביק; אבער אצונד, זאגט גאט, פארמיטן זאל עס זיין פאר מיר; ווארום די וואס גיבן מיר כבוד, וועל איך געבן כבוד, און די וואס פאראכטן מיך, וועלן גרינגגעשאצט ווערן. . זע, טעג קומען, און איך וועל אפהאקן דיין ארעם און דעם ארעם פון דיין פאטערס הויז, אז א זקן וועט ניט זיין אין דיין הויז. . און וועסט קוקן ווי א שונא פון מיין וווינונג אויף איטלעכן וואס וועט גוטס טאן ישראל; און א זקן וועט קיין מאל ניט זיין אין דיין הויז. . און ניט איטלעכן פון דיר וועל איך פארשניידן פון לעבן מיין מזבח, כדי צו מאכן אויסגיין דיינע אויגן און פארשמאכטן דיין זעל; און אלע אויפגעוואקסענע אין דיין הויז וועלן שטארבן יונגעלייט. . און דאס וועט דיר זיין דער צייכן וואס וועט קומען אויף דיינע צוויי זין, אויף חפנין און פינחסן – אין איין טאג וועלן זיי ביידע שטארבן. . און איך וועל מיר אויפשטעלן א געטרייען כהן וואס וועט טאן אזוי ווי אין מיין הארצן און אין מיין זעל; און איך וועל אים אויפבויען א זיכער הויז, און ער וועט אומגיין פאר מיין געזאלבטן אלע טעג. . און עס וועט זיין, איטלעכער וואס בלייבט איבער אין דיין הויז, וועט קומען זיך בוקן צו אים אום א זילבערשטיק און א לעבל ברויט, און וועט זאגן נעם מיך צו, איך בעט דיך, צו איינער פון די כהנות, צו עסן א שטיקל ברויט.

. און דער יינגל שמואל האט געדינט גאט לעבן עלין; און גאטס ווארט איז געווען זעלטן אין יענע טעג. קיין אפטע זעונג איז ניט געווען. . און עס איז געווען אין יענע טעג, ווען עלי איז געלעגן אויף זיין ארט – און זיינע אויגן האבן אנגעהויבן טונקל ווערן; ער האט ניט געקענט זען – . און דאס ליכט פון גאט איז נאך ניט געווען אויסגעגאנגען, און שמואל איז געלעגן אין טעמפל פון גאט, וואס דארטן איז געווען דער ארון פון גאט. . האט גאט גערופן צו שמואלן; האט ער געזאגט דא בין איך. . און ער איז צוגעלאפן צו עלין, און האט געזאגט דא בין איך; האסט דאך מיך גערופן. האט ער געזאגט איך האב ניט גערופן; לייג זיך צוריק. איז ער געגאנגען און האט זיך געלייגט.
. האט גאט ווידער גערופן שמואלן, און שמואל איז אויפגעשטאנען און איז צוגעגאנגען צו עלין, און האט געזאגט דא בין איך; האסט דאך מיך גערופן. האט ער געזאגט איך האב ניט גערופן, מיין זון; לייג זיך צוריק.
. און שמואל האט נאך ניט געקענט גאט, און דאס ווארט פון גאט האט זיך נאך ניט געהאט אנטפלעקט צו אים.
. האט גאט ווידער גערופן שמואלן צום דריטן מאל. און ער איז אויפגעשטאנען, און איז צוגעגאנגען צו עלין, און האט געזאגט דא בין איך; האסט דאך מיך גערופן. האט עלי פארשטאנען אז גאט רופט דעם יינגל. . און עלי האט געזאגט צו שמואלן גיי לייג זיך; און עס וועט זיין, אז מע וועט רופן צו דיר, זאלסטו זאגן רעד, גאט, ווארום דיין קנעכט הערט.
איז שמואל געגאנגען און האט זיך געלייגט אויף זיין ארט. . און גאט איז געקומען און האט זיך אוועקגעשטעלט, און האט גערופן אזוי ווי די פריערדיקע מאל שמואל! שמואל! האט שמואל געזאגט רעד, ווארום דיין קנעכט הערט. . האט גאט געזאגט צו שמואלן זע, איך טו א זאך אין ישראל, אז איטלעכער וואס הערט עס, וועלן קלינגען זיינע ביידע אויערן. . אין יענעם טאג וועל איך מקיים זיין אויף עלין אלץ וואס איך האב גערעדט וועגן זיין הויז, פון אנהייב ביזן סוף. . ווארום איך האב אים אנגעזאגט אז איך פארמשפט זיין הויז אויף אייביק, פאר דער זינד, וואס ער האט געוווסט אז זיינע זין ברענגען א קללה אויף זיך, און האט זיי ניט געווערט. . און דרום האב איך געשווארן אויף עליס הויז אויב די זינד פון עליס הויז וועט פארגעבן ווערן דורך שלאכטאפפער אדער דורך שפייזאפפער אויף אייביק!
. און שמואל איז געלעגן ביז אין דער פרי, און ער האט געעפנט די טירן פון גאטס הויז. און שמואל האט מורא געהאט צו דערציילן די זעונג צו עלין. . האט עלי גערופן שמואלן, און האט געזאגט שמואל מיין זון! האט ער געזאגט דא בין איך. . האט ער געזאגט וואס איז די זאך וואס ער האט צו דיר גערעדט? זאלסטו ניט פארלייקענען פון מיר, איך בעט דיך. זאל דיר גאט טאן אזוי און נאך מער, אויב דו וועסט פון מיר פארלייקענען א ווארט פון אלע ווערטער וואס גאט האט צו דיר גערעדט. . האט שמואל אים דערציילט אלע ווערטער, און ניט פארלייקנט פון אים. און ער האט געזאגט ער איז יהוה; וואס איז גוט אין זיינע אויגן, זאל ער טאן.
. און שמואל איז געוואקסן, און גאט איז געווען מיט אים, און ער האט פון אלע זיינע ווערטער ניט געלאזט פאלן צו דער ערד. . און גאנץ ישראל פון דן און ביז באר־שבע האט געוווסט אז שמואל איז באגלויבט געווארן פאר א נביא פון גאט. . און גאט האט זיך ווידער באוויזן אין שילו; ווארום גאט האט זיך אנטפלעקט צו שמואלן אין שילו דורך דעם ווארט פון גאט.

. און דאס ווארט פון שמואלן איז ארויס צו גאנץ ישראל.
און ישראל איז ארויסגעגאנגען אויף מלחמה אקעגן די פלשתים, און זיי האבן געלאגערט ביי אבן־עזר, און די פלשתים האבן געלאגערט אין אפק. . און די פלשתים האבן זיך ארויסגעשטעלט אקעגן ישראל, און די מלחמה האט זיך פארשפרייט, און ישראל איז געשלאגן געווארן פאר די פלשתים; און זיי האבן געטייט אין דער שלאכט אויפן פעלד ארום פיר טויזנט מאן. . און אז דאס פאלק איז צוריקגעקומען אין לאגער, האבן די עלטסטע פון ישראל געזאגט פאר וואס האט אונדז היינט גאט געשלאגן פאר די פלשתים? לאמיר אריבערנעמען צו אונדז פון שילו דעם ארון פון גאטס בונד, כדי ער זאל קומען צווישן אונדז, און אונדז העלפן פון דער האנט פון אונדזערע פיינט.
. האט דאס פאלק געשיקט קיין שילו, און זיי האבן אריבערגעטראגן פון דארטן דעם ארון פון דעם בונד פון גאט פון צבאות וואס זיצט איבער די כרובים; און דארטן זיינען געווען עליס צוויי זין ביי דעם ארון פון גאטס בונד, חפני און פינחס. . און עס איז געווען, ווי דער ארון פון גאטס בונד איז אנגעקומען אין לאגער, אזוי האבן גאנץ ישראל געשאלט א גרויסע שאלונג, אז די ערד איז פארהילכט געווארן. . און די פלשתים האבן געהערט דעם קול פון דער שאלונג, און זיי האבן געזאגט וואס איז דער קול פון דער דאזיקער גרויסער שאלונג אין לאגער פון די עברים? און זיי זיינען געוואר געווארן אז דער ארון פון גאט איז אנגעקומען אין לאגער. . און די פלשתים האבן מורא געקראגן, ווארום זיי האבן געזאגט יהוה איז געקומען אין לאגער. און זיי האבן געזאגט וויי אונדז! ווארום אזוי־וואס איז ניט געשען נעכטן־אייערנעכטן. . וויי אונדז! ווער וועט אונדז מציל זיין פון דער האנט פון די דאזיקע מאכטיקע געטער? דאס זיינען דאך די געטער וואס האבן געשלאגן די מצרים מיט אלערליי שלעק אין מדבר. . שטארקט אייך, און זייט מענער, איר פלשתים, כדי איר זאלט ניט דינען די עברים, אזוי ווי זיי האבן אייך געדינט; דרום זייט מענער, און איר זאלט מלחמה האלטן.
. און די פלשתים האבן מלחמה געהאלטן, און ישראל איז געשלאגן געווארן, און זיי זיינען אנטלאפן איטלעכער צו זיינע געצעלטן. און עס איז געווען זייער א גרויסער שלאק, און עס זיינען געפאלן פון ישראל דרייסיק טויזנט פוסגייער. . און דער ארון פון גאט איז צוגענומען געווארן, און עליס צוויי זין זיינען געטייט געווארן, חפני און פינחס.
. און א מאן פון בנימין איז אנטלאפן פון שלאכטפעלד, און ער איז אנגעקומען קיין שילו אין דעם אייגענעם טאג, מיט זיינע קליידער צעריסן, און ערד אויף זיין קאפ. . און ווי ער איז געקומען, ערשט עלי זיצט אויף א שטול ביים וועג, אויסקוקנדיק; ווארום זיין הארץ האט געציטערט וועגן דעם ארון פון גאט. און דער מאן איז געקומען אנזאגן אין שטאט, און די גאנצע שטאט האט אויפגעשריען. . און עלי האט געהערט דעם קול פון דעם געשריי, און האט געזאגט וואס איז דער קול פון דעם דאזיקן ליארעם? האט דער מאן געאיילט און איז צוגעקומען, און האט עלין דערציילט. . און עלי איז געווען אכט און ניינציק יאר אלט, און זיינע אויגן זיינען געווען שטאר, און ער האט ניט געקענט זען. . האט דער מאן געזאגט צו עלין איך בין דער וואס איז געקומען פון שלאכטפעלד, און בין היינט אנטלאפן פון שלאכטפעלד. האט ער געזאגט ווי איז די זאך געווען, מיין זון? . האט דער אנזאגער געענטפערט און האט געזאגט ישראל איז אנטלאפן פאר די פלשתים, און עס איז אויך געווען א גרויסער שלאק צווישן פאלק, און אויך דיינע ביידע זין זיינען געטייט געווארן, חפני און פינחס, און דער ארון פון גאט איז אוועקגענומען געווארן.
. און עס איז געווען, ווי ער האט דערמאנט דעם ארון פון גאט, אזוי איז ער אראפגעפאלן פון שטול הינטערוויילעך ביים זייט פון טויער, און זיין געניק האט זיך צעבראכן, און ער איז געשטארבן; ווארום דער מאן איז געווען אלט און שווערלייביק.
און ער האט געמשפט ישראל פערציק יאר.
. און זיין שנור, פינחסעס ווייב, איז געווען טראגעדיק צום געווינען, און ווי זי האט געהערט די הערונג, אז דער ארון פון גאט איז אוועקגענומען געווארן, און איר שווער און איר מאן זיינען טויט, אזוי האט זי זיך אראפגעלאזט און האט געבארן, ווארום אירע ווייען זיינען געקומען אויף איר. . און בעת איר שטארבן, האבן די ווייבער וואס זיינען געשטאנען לעבן איר, צו איר געזאגט זאלסט ניט מורא האבן, ווארום א זון האסטו געבארן. אבער זי האט ניט געענטפערט, און ניט צוגעטאן איר הארץ. . און זי האט גערופן דעם יינגל אי־כבוד [אויס כבוד], אזוי צו זאגן אפגעטאן האט זיך דער כבוד פון ישראל; וועגן דער אוועקנעמונג פון דעם ארון פון גאט, און וועגן איר שווער און איר מאן. . און זי האט געזאגט אפגעטאן האט זיך דער כבוד פון ישראל, ווארום דער ארון פון גאט איז אוועקגענומען געווארן.

. און די פלשתים האבן גענומען דעם ארון פון גאט, און האבן אים געבראכט פון אבן־עזר קיין אשדוד. . און די פלשתים האבן גענומען דעם ארון פון גאט, און האבן אים געבראכט אין הויז פון דגון, און אים אוועקגעשטעלט לעבן דגון. . און די אשדודער האבן זיך געפעדערט אויף מארגן, ערשט דגון ליגט אנידערגעפאלן אויף זיין פנים צו דער ערד פאר דעם ארון פון גאט; האבן זיי גענומען דגון און האבן אים אומגעקערט אויף זיין ארט. . און זיי האבן זיך געפעדערט אויף מארגן אין דער פרי, ערשט דגון ליגט אנידערגעפאלן אויף זיין פנים צו דער ערד פאר דעם ארון פון גאט, און דער קאפ פון דגון און זיין ביידע האנטפלעכן ליגן אפגעהאקט אויפן שוועל; נאר [דער לייב פון] דגון איז אים געבליבן. . דרום טרעטן ניט די פריסטער פון דגון, און אלע וואס קומען אין הויז פון דגון, אויף דעם שוועל פון דגון אין אשדוד ביז אויף היינטיקן טאג.
. און די האנט פון גאט איז געווען שווער אויף די אשדודער און ער האט זיי פארוויסט, און האט זיי געפלאגט מיט בלאטערן – אשדוד מיט אירע געמארקן. . און ווי די אשדודער האבן געזען אז עס האלט אזוי, האבן זיי געזאגט דער ארון פון דעם גאט פון ישראל טאר ניט בלייבן ביי אונדז, ווארום זיין האנט איז הארט אויף אונדז און אויף דגון אונדזער גאט.
. און זיי האבן געשיקט און האבן איינגעזאמלט צו זיך אלע פירשטן פון די פלשתים, און זיי האבן געזאגט וואס זאלן מיר טאן מיט דעם ארון פון דעם גאט פון ישראל? האבן יענע געזאגט קיין גת זאל אריבערגיין דער ארון פון דעם גאט פון ישראל. און זיי האבן אריבערגעטראגן דעם ארון פון דעם גאט פון ישראל.
. און עס איז געווען, נאך דעם ווי זיי האבן אים אריבערגעטראגן, איז די האנט פון גאט געווען אין דער שטאט מיט זייער א גרויסער מהומה, און ער האט געפלאגט די מענטשן פון דער שטאט פון קליין ביז גרויס, און עס האבן אויסגעבראכן ביי זיי בלאטערן. . האבן זיי אוועקגעשיקט דעם ארון פון גאט קיין עקרון.
און עס איז געווען, ווי דער ארון פון גאט איז אנגעקומען קיין עקרון, האבן די עקרונער געשריען, אזוי צו זאגן מע האט אריבערגעבראכט צו מיר דעם ארון פון דעם גאט פון ישראל, צו טייטן מיך און מיין פאלק. . און זיי האבן געשיקט און האבן איינגעזאמלט אלע פירשטן פון די פלשתים, און זיי האבן געזאגט שיקט אוועק דעם ארון פון דעם גאט פון ישראל, און זאל ער זיך אומקערן צו זיין ארט, כדי ער זאל ניט טייטן מיך און מיין פאלק. ווארום א טויט־מהומה איז געווען אין דער גאנצן שטאט; די האנט פון גאט איז דארטן געווען זייער שווער. . און די מענטשן וואס זיינען ניט געשטארבן, זיינען געפלאגט געווארן מיט בלאטערן, און דאס געשריי פון דער שטאט איז ארויף ביזן הימל.


. און דער ארון פון גאט איז אפגעווען אין פעלד פון די פלשתים זיבן חדשים. . האבן די פלשתים גערופן די פריסטער און די ווארזאגער, אזוי צו זאגן וואס זאלן מיר טאן מיט דעם ארון פון גאט? מאכט אונדז וויסן מיט וואס מיר זאלן אים אפשיקן צו זיין ארט. . האבן זיי געזאגט אז איר שיקט אפ דעם ארון פון דעם גאט פון ישראל, זאלט איר אים ניט אפשיקן מיט ליידיקן; נייערט אפצאלן זאלט איר אים אפצאלן א שולדאפפער; דענצמאל וועט איר געהיילט ווערן, און אייך וועט באוווסט ווערן פאר וואס זיין האנט האט זיך ניט אפגעטאן פון אייך. . האבן זיי געזאגט וואס זאל זיין דאס שולדאפפער וואס מיר זאלן אים אפצאלן? האבן זיי געזאגט לויט דער צאל פון די פירשטן פון די פלשתים, פינף גילדערנע בלאטערן און פינף גילדערנע מייז; ווארום איין מגפה איז געווען אויף אלעמען און אויף אייערע פירשטן. . דרום זאלט איר מאכן די געשטאלטן פון אייערע בלאטערן, און די געשטאלטן פון אייערע מייז, וואס פארדארבן אייער לאנד, און איר זאלט געבן כבוד צום גאט פון ישראל; אפשר וועט ער פארגרינגערן זיין האנט פון אייך, און פון אייערע געטער, און פון אייער לאנד. . און נאך וואס זאלט איר הארט מאכן אייער הארץ, אזוי ווי די מצרים און פרעה האבן געמאכט זייער הארץ? פאר וואר, אז ער האט זיך אנגעטאן אן זיי, האבן זיי זיי אוועקגעלאזן, און זיי זיינען אוועקגעגאנגען. . און אצונד, נעמט און מאכט א נייעם וואגן, און צוויי געקעלבטע קי, וואס אויף זיי איז ניט ארויף א יאך; און איר זאלט איינשפאנען די קי אין דעם וואגן, און אומקערן זייערע קעלבער פון הינטער זיי אהיים. . און איר זאלט נעמען דעם ארון פון גאט, און אים ארויפלייגן אויפן וואגן, און די גילדערנע זאכן וואס איר צאלט אים אפ פאר א שולדאפפער, זאלט איר אריינטאן אין א קאסטן אים ביין זייט; און איר זאלט אים אוועקלאזן ער זאל גיין. . וועט איר זען, אויב מיט דעם וועג פון זיין געמארק וועט ער ארויפגיין, קיין בית־שמש, האט ער אונדז געטאן דאס דאזיקע גרויסע בייז, און אויב ניט, וועלן מיר וויסן אז ניט זיין האנט האט אונדז געטראפן; דאס איז אונדז א סיבה געשען.
. האבן די מענטשן אזוי געטאן; און זיי האבן גענומען צוויי געקעלבטע קי, און זיי איינגעשפאנט אין א וואגן און זייערע קעלבער האבן זיי פארשפארט אין דער היים. . און זיי האבן ארויפגעטאן אויפן וואגן דעם ארון פון גאט, און דעם קאסטן מיט די גילדערנע מייז און די געשטאלטן פון זייערע בלאטערן. . און די קי האבן זיך פארנומען גלייך מיטן וועג, אויפן וועג פון בית־שמש; אויף איין שליאך זיינען זיי געגאנגען, געגאנגען און געמרוקעט, און זיי האבן זיך ניט אפגעקערט רעכטס אדער לינקס. און די פירשטן פון די פלשתים זיינען געגאנגען הינטער זיי ביז דעם געמארק פון בית־שמש.
. און די בית־שמשער האבן געשניטן דעם שניט פון ווייץ און טאל, און זיי האבן אויפגעהויבן זייערע אויגן, און האבן דערזען דעם ארון, און האבן זיך דערפרייט אים צו זען. . און דער וואגן איז צוגעקומען צו דעם פעלד פון יהושוע דעם בית־שמשער, און האט זיך דארטן אפגעשטעלט. און דארטן איז געווען א גרויסער שטיין, האבן זיי צעהאקט דאס האלץ פון וואגן, און די קי האבן זיי אויפגעבראכט א בראנדאפפער צו גאט. . און די לויים האבן אראפגענומען דעם ארון פון גאט און דעם קאסטן וואס מיט אים, וואס דרינען זיינען געווען די גילדערנע זאכן, און ארויפגעטאן אויף דעם גרויסן שטיין. און די מענטשן פון בית־שמש האבן אויפגעבראכט בראנדאפפער און געשלאכט שלאכטאפפער אין יענעם טאג צו גאט.
. און די פינף פירשטן פון די פלשתים האבן דאס געזען, און זיי האבן זיך אומגעקערט קיין עקרון אין דעם אייגענעם טאג.
. און דאס זיינען די גילדערנע בלאטערן וואס די פלשתים האבן אפגעצאלט א שולדאפפער צו גאט פאר אשדוד איינער, פאר עזה איינער, פאר אשקלון איינער, פאר גת איינער, פאר עקרון איינער. . און די גילדערנע מייז זיינען געווען די צאל פון אלע שטעט פון די פלשתים אונטער די פינף פירשטן, פון א פעסטונגשטאט און ביז אן אפענעם דארף, און ביז דעם גרויסן שטיין, וואס זיי האבן אויף אים ארויפגעלייגט דעם ארון פון גאט; ער איז ביז אויף היינטיקן טאג אין דעם פעלד פון יהושוע דעם בית־שמשער.
. און ער האט געשלאגן צווישן די מענטשן פון בית־שמש, ווייל זיי האבן געקוקט אויף דעם ארון פון גאט, און ער האט געשלאגן צווישן דעם פאלק זיבעציק מאן און פופציק טויזנט מאן. און דאס פאלק האט געטרויערט וואס גאט האט געשלאגן צווישן דעם פאלק א גרויסן שלאק. . און די מענטשן פון בית־שמש האבן געזאגט ווער קען באשטיין פאר יהוה, דעם דאזיקן הייליקן גאט? און צו וועמען זאל ער ארויפגיין פון אונדז?
. האבן זיי געשיקט שלוחים צו די באוווינער פון קרית־יערים, אזוי צו זאגן די פלשתים האבן אומגעקערט דעם ארון פון גאט. נידערט אראפ, נעמט אים ארויף צו אייך.

. און די מענטשן פון קרית־יערים זיינען געקומען, און האבן ארויפגעבראכט דעם ארון פון גאט, און אים געבראכט אין הויז פון אבינדבן אויפן בערגל; און אלעזר זיין זון האבן זיי געהייליקט צו היטן דעם ארון פון גאט.
. און עס איז געווען פון זינט דעם טאג וואס דער ארון איז פארבליבן אין קרית־יערים האבן זיך געמערט די טעג. און עס זיינען געווארן צוואנציק יאר; און דאס גאנצע הויז פון ישראל האט געבענקט נאך יהוה. . און שמואל האט געזאגט צום גאנצן הויז פון ישראל, אזוי צו זאגן אויב מיט אייער גאנצן הארצן קערט איר אייך אום צו יהוה, טוט אפ די פרעמדע געטער פון צווישן אייך, און די עשתרות, און ברייט אן אייער הארץ צו יהוה, און דינט אים אליין, און ער וועט אייך מציל זיין פון דער האנט פון די פלשתים.
. האבן די קינדער פון ישראל אפגעטאן די בעל־געטער און די עשתרות, און זיי האבן געדינט יהוה אליין. . און שמואל האט געזאגט זאמלט איין גאנץ ישראל קיין מצפה, און איך וועל מתפלל זיין פאר אייך צו גאט.
. האבן זיי זיך איינגעזאמלט קיין מצפה, און זיי האבן געשעפט וואסער און אויסגעגאסן פאר גאט, און זיי האבן געפאסט אין יענעם טאג, און געזאגט דארטן מיר האבן געזינדיקט צו גאט.
און שמואל האט געמשפט די קינדער פון ישראל אין מצפה.
. און די פלשתים האבן געהערט, אז די קינדער פון ישראל האבן זיך איינגעזאמלט קיין מצפה, און די פירשטן פון די פלשתים זיינען ארויפגעגאנגען קעגן ישראל. און די קינדער פון ישראל האבן דערהערט, און האבן מורא געהאט פאר די פלשתים. . און די קינדער פון ישראל האבן געזאגט צו שמואלן זאלסט ניט אויפהערן שרייען פון אונדזערט וועגן צו יהוה אונדזער גאט, ער זאל אונדז העלפן פון דער האנט פון די פלשתים.
. האט שמואל גענומען א מילכלעמעלע, און האט עס אויפגעבראכט אין גאנצן א בראנדאפפער צו גאט. און שמואל האט געשריען צו גאט פאר ישראל, און גאט האט אים געענטפערט.
. און עס איז געווען, ווי שמואל ברענגט אויף דאס בראנדאפפער, אזוי האבן די פלשתים גענענט אויף מלחמה אקעגן ישראל; אבער גאט האט געדונערט מיט גרויס געפילדער אין יענעם טאג אויף די פלשתים, און ער האט זיי פארטומלט, און זיי זיינען געשלאגן געווארן פאר ישראל. . און די מענער פון ישראל זיינען ארויסגעגאנגען פון מצפה, און האבן נאכגעיאגט די פלשתים, און זיי געשלאגן ביז אונטער בית־כר.
. און שמואל האט גענומען א שטיין, און האט אים אויפגעשטעלט צווישן מצפה און צווישן שן, און האט גערופן זיין נאמען אבן־עזר, ווארום ער האט געזאגט ביז דאנען האט אונדז גאט געהאלפן.
. און די פלשתים זיינען אונטערטעניק געווארן, און זיי זיינען מער ניט געקומען אין דעם גבול פון ישראל. און די האנט פון גאט איז געווען אויף די פלשתים אלע טעג פון שמואלן. . און די שטעט וואס די פלשתים האבן געהאט צוגענומען פון ישראל, האבן זיך אומגעקערט צו ישראל, פון עקרון און ביז גת און זייער געמארק האט ישראל מציל געווען פון דער האנט פון די פלשתים.
און עס איז געווען שלום צווישן ישראל און צווישן דעם אמורי.
. און שמואל האט געמשפט ישראל אלע טעג פון זיין לעבן. . און ער פלעגט גיין יאר איין יאר אויס און ארומגיין קיין בית־אל, און גלגול, און מצפה, און משפטן ישראל אין אלע די דאזיקע ערטער. . און זיין צוריקקער פלעגט זיין קיין רמה, ווארום דארטן איז געווען זיין הויז, און דארטן האט ער געמשפט ישראל; און ער האט דארטן געבויט א מזבח צו גאט.
. און עס איז געווען, אז שמואל איז אלט געווארן, האט ער געמאכט זיינע זין שופטים אויף ישראל. . און דער נאמען פון זיין ערשטגעבוירענעם זון איז געווען יואל, און דער נאמען פון דעם צווייטן פון אים אביה; זיי זיינען געווען שופטים אין באר־שבע. . און זיינע זין זיינען ניט געגאנגען אין זיינע וועגן, און זיי האבן זיך אפגענייגט נאך געווין, און האבן גענומען שוחד, און פארדרייט דעם משפט.
. האבן זיך אריינגעזאמלט אלע עלטסטע פון ישראל, און זיי זיינען געקומען צו שמואלן קיין רמה, . און האבן צו אים געזאגט זע, דו ביסט אלט, און דיינע זין גייען ניט אין דיינע וועגן. אצונד מאך אונדז א מלך צו משפטן אזוי ווי אלע פעלקער.
. און די זאך איז געווען שלעכט אין די אויגן פון שמואלן, אז זיי האבן געזאגט גיב אונדז א מלך אונדז צו משפטן. און שמואל האט מתפלל געווען צו גאט. . האט גאט געזאגט צו שמואלן הער צו דעם קול פון דעם פאלק אין אלץ וואס זיי זאגן צו דיר; ווארום ניט דיך האבן זיי פאראכט, נאר מיך האבן זיי פאראכט פון צו קיניגן איבער זיי. . אזוי ווי אלע זייערע טוונגען וואס זיי האבן געטאן פון דעם טאג וואס איך האב זיי אויפגעבראכט פון מצרים און ביז היינטיקן טאג, וואס זיי האבן מיך פארלאזן און געדינט פרעמדע געטער, אזוי טוען זיי אויך צו דיר. . און אצונד, הער צו זייער קול, נאר ווארענען זאלסטו זיי ווארענען, און זיי דערציילן דעם שטייגער פון דעם מלך וואס וועט קיניגן איבער זיי.
. האט שמואל געזאגט אלע ווערטער פון גאט צו דעם פאלק וואס האט פארלאנגט פון אים א מלך. . און ער האט געזאגט דאס וועט זיין דער שטייגער פון דעם מלך וואס וועט קיניגן איבער אייך אייערע זין וועט ער צונעמען און וועט זיי פארטאן פאר זיך ביי זיין רייטוואגן, און ביי זיינע פערד, און זיי וועלן לויפן פאר זיין רייטוואגן. . און ער וועט זיי זיך מאכן פאר הויפטלייט פון טויזנט, און הויפטלייט פאר פופציק, און אויף צו אקערן זיין אקער, און צו שניידן זיין שניט, און צו מאכן זיינע כלי־מלחמה, און די שפאנצייג פון זיינע רייטוועגן. . און אייערע טעכטער וועט ער צונעמען פאר בשמים־מאכערינס, און פאר קעכינס, און פאר בעקערינס. . און אייערע בעסטע פעלדער און וויינגערטנער און איילבערטגערטנער וועט ער צונעמען און אוועקשענקען צו זיינע קנעכט. . און פאר אייערע זאמען און אייערע וויינגערטנער וועט ער נעמען מעשר, און אוועקשענקען צו זיינע הויפדינער און צו זיינע קנעכט. . און אייערע קנעכט און אייערע דינסטן און אייערע בעסטע בחורים און אייערע אייזלען וועט ער צונעמען, און פארטאן פאר זיין ארבעט. . פון אייערע שאף וועט ער נעמען מעשר; און איר וועט זיין קנעכט ביי אים. . און איר וועט שרייען אין יענעם טאג פון וועגן אייער מלך וואס איר האט אייך אויסדערוויילט, און גאט וועט אייך ניט ענטפערן אין יענעם טאג.
. אבער דאס פאלק האט ניט געוואלט צוהערן צו דעם קול פון שמואלן, און זיי האבן געזאגט ניין, נאר דווקא א מלך מוז זיין איבער אונדז, . אז מיר זאלן אויך זיין אזוי ווי אלע פעלקער, און אונדזער מלך זאל אונדז משפטן, און ארויסגיין אונדז פארויס, און פירן אונדזערע מלחמות.
. און שמואל האט געהערט אלע ווערטער פון פאלק, און ער האט זיי דערציילט אין די אויערן פון גאט. . און גאט האט געזאגט צו שמואלן הער צו זייער קול, און זאלסט זיי מאכן א מלך.
האט שמואל געזאגט צו די מענער פון ישראל גייט איטלעכער צו זיין שטאט.

. און עס איז געווען א מאן פון בנימין, וואס זיין נאמען איז געווען קיש דער זון פון אביאל, דעם זון פון צרור, דעם זון פון בכורת, דעם זון פון אפיח, דעם זון פון א מאן א בנימינער, א העלדישער גבור. . און ער האט געהאט א זון, וואס זיין נאמען איז געווען שאול, יונג און שיין, און קיינער פון די קינדער פון ישראל איז ניט געווען שענער פון אים; פון זיין אקסל און ארויף איז ער געווען העכער פון גאנצן פאלק.
. זיינען פארלארן געווארן די אייזעלינס ביי קיש דעם פאטער פון שאולן, און קיש האט געזאגט צו זיין זון שאולן נעם אקארשט מיט דיר איינעם פון די יונגען, און שטיי אויף, גיי זוך די אייזעלינס.
. איז ער דורכגעגאנגען דורכן געבערג פון אפרים און איז דורכגעגאנגען דורך לאנד שלשה, און זיי האבן ניט געפונען; און זיי זיינען דורכגעגאנגען דורך לאנד שעלים, און ניטא; און ער איז דורכגעגאנגען דורך לאנד בנימין, און זיי האבן ניט געפונען. . ווי זיי זיינען געקומען אין לאנד צוף, אזוי האט שאול געזאגט צו זיין יונג וואס מיט אים קום און לאמיר זיך אומקערן, ווארום מיין פאטער וועט נאך אויפהערן זיך קימערן אום די אייזעלינס, און וועט דאגהן וועגן אונדז. . האט ער צו אים געזאגט זע, איך בעט דיך, א געטלעכער מאן איז דא אין דער דאזיקער שטאט, און דער מאן איז אנגעזען; אלץ וואס ער רעדט, קומט זיכער אן. לאמיר אצונד גיין אהין, אפשר וועט ער אונדז זאגן וועגן אונדזער וועג וואס מיר גייען אויף אים. . האט שאול געזאגט צו זיין יונג אבער זע, אז מיר וועלן גיין, וואס וועלן מיר ברענגען דעם מאן? ווארום דאס ברויט איז אויסגעגאנגען פון אונדזערע כלים, און א מתנה צו ברענגען דעם געטלעכן מאן איז ניטא; וואס איז דא ביי אונדז? . האט דער יונג ווידער געענטפערט שאולן און האט געזאגט אט געפינט זיך אין מיין האנט א פערטל שקל זילבער, וועל איך געבן דעם געטלעכן מאן, און ער וועט אונדז זאגן אונדזער וועג.
. פריער אין ישראל, האט א מאן אזוי געזאגט, אז ער איז געגאנגען פרעגן ביי גאט קומט און לאמיר גיין צום זעער; ווארום דעם נביא פון היינט פלעגט מען פריער רופן זעער.
. האט שאול געזאגט צו זיין יונג דיין ווארט איז גוט; קום לאמיר גיין. און זיי זיינען אוועק צו דער שטאט וואס דארטן איז געווען דער געטלעכער מאן. . ווי זיי גייען ארויף דעם ארויפגאנג פון שטאט, אזוי האבן זיי אנגעטראפן מיידלעך וואס גייען ארויס שעפן וואסער, און זיי האבן צו זיי געזאגט איז דא פאראן דער זעער? . האבן זיי געענטפערט און געזאגט ער איז דא, אן פאר דיר. אייל זיך אצונד, ווארום היינט איז ער געקומען אין שטאט, ווייל היינט איז אן אפפערשלאכטונג ביים פאלק אויף דער במה. . ווי איר קומט אריין אין שטאט, אזוי וועט איר אים טרעפן, איידער ער גייט ארויף אויף דער במה צו עסן; ווייל דאס פאלק עסט ניט ביז ער קומט, ווארום ער בענטשט דאס שלאכטאפפער, דערנאך עסן די גערופענע. און אצונד גייט ארויף, ווארום גראד היינט וועט איר אים טרעפן.
. זיינען זיי ארויפגעגאנגען צו דער שטאט. זיי קומען אריין אין שטאט, ערשט שמואל גייט ארויס אקעגן זיי, כדי ארויפצוגיין אויף דער במה. . און גאט האט אנטפלעקט שמואלס אויער איין טאג פאר שאולס קומען, אזוי צו זאגן . מארגן אין דער צייט וועל איך שיקן צו דיר א מאן פון לאנד בנימין, זאלסטו אים זאלבן פאר א פירשט איבער מיין פאלק ישראל, און ער וועט העלפן מיין פאלק פון דער האנט פון די פלשתים, ווארום איך האב צוגעזען מיין פאלק, ווייל זיין געשריי איז געקומען צו מיר.
. און ווי שמואל האט דערזען שאולן, אזוי האט גאט אויסגערופן צו אים אט איז דער מאן וואס איך האב דיר געזאגט דער דאזיקער וועט הערשן אויף מיין פאלק. . און שאול האט גענענט צו שמואלן אין מיטן טויער, און האט געזאגט זאג מיר, איך בעט דיך, ווו איז דא דאס הויז פון דעם זעער? . האט שמואל געענטפערט שאולן און האט געזאגט איך בין דער זעער; גיי ארויף מיר פארויס צו דער במה, און איר וועט עסן מיט מיר היינט, און אין דער פרי וועל איך דיך אוועקשיקן, און אלץ וואס אויף דיין הארצן וועל איך דיר זאגן. . און וועגן די אייזעלינס וואס זיינען ביי דיר פארלארן שוין היינט דריי טעג, אויף זיי זאלסטו ניט לייגן דיין הארץ, ווארום זיי זיינען געפונען געווארן. און פאר וועמען איז אל דאס גלוסטיקע פון ישראל, אויב ניט פאר דיר און פאר דעם גאנצן הויז פון דיין פאטער? . האט געענטפערט שאול און האט געזאגט בין איך ניט פון בנימין, פון די קלענסטע שבטים פון ישראל, און מיין משפחה די מינדסטע פון אלע משפחות פון שבט בנימין? און פאר וואס רעדסטו צו מיר אזא זאך?
. האט שמואל גענומען שאולן און זיין יונג, און ער האט זיי אריינגעבראכט אין קאמער, און האט זיי געגעבן אן ארט אויבן אן פון די גערופענע, וואס זיינען געווען ארום דרייסיק מאן. . און שמואל האט געזאגט צו דעם קוכער דערלאנג דעם חלק וואס איך האב דיר געגעבן, וואס איך האב דיר אנגעזאגט לייג אים אוועק ביי דיר. . האט דער קוכער אויפגעהויבן דעם שענקל און וואס אויף אים, און אוועקגעלייגט פאר שאולן, און [שמואל] האט געזאגט אט איז דאס איבערגעלאזענע; לייג פאר דיר, עס, ווארום אויף דער באשטימטער צייט איז עס געהאלטן געווארן פאר דיר; אזוי צו זאגן איך האב דאך [צוליב דעם] דאס פאלק פאררופן.
האט שאול געגעסן מיט שמואלן אין יענעם טאג. . און זיי האבן אראפגענידערט פון דער במה אין שטאט; און ער האט גערעדט מיט שאולן אויפן דאך.
. און זיי זיינען אויפגעשטאנען פרי; און עס איז געווען, ווי דער פרימארגן איז אויפגעגאנגען, אזוי האט שמואל גערופן צו שאולן אויפן דאך, אזוי צו זאגן שטיי אויף, און איך וועל דיך ארויסבאלייטן. איז שאול אויפגעשטאנען, און זיי זיינען ביידע ארויסגעגאנגען דערויסן, ער און שמואל. . ווי זיי נידערן אראפ צום עק שטאט, אזוי האט שמואל געזאגט צו שאולן זאג דעם יונג, ער זאל אוועקגיין אונדז פארויס – און ער איז אוועקגעגאנגען – און דו שטיי אקארשט, און איך וועל דיך לאזן הערן דאס ווארט פון גאט.

. און שמואל האט גענומען דאס קריגל אייל, און אויפגעגאסן אויף זיין קאפ; און ער האט אים געקושט, און האט געזאגט פאר וואר, גאט האט דיך געזאלבט פאר א פירשט איבער זיין ארב. . ווי דו גייסט היינט אוועק פון מיר, אזוי וועסטו אנטרעפן צוויי מענטשן לעבן רחלס קבר אין דעם געמארק פון בנימין, אין צלצח, און זיי וועלן זאגן צו דיר די אייזעלינס וואס דו ביסט געגאנגען זוכן, זיינען געפונען געווארן, און זע, דיין פאטער האט אפגעלאזט די מעשה מיט די אייזעלינס, און ער דאגהט וועגן אייך, אזוי צו זאגן וואס טו איך וועגן מיין זון? . און וועסט אוועקגיין פון דארטן ווייטער, און וועסט קומען ביז דעם אייכנבוים פון תבור; וועלן דיך אנטרעפן דארטן דריי מענטשן וואס גייען ארויף צו גאט קיין בית־אל; איינער טראגט דריי ציקעלעך, און איינער טראגט דריי לאבנס ברויט, און איינער טראגט א לאגל וויין. . און זיי וועלן דיך פרעגן אויף פריד, און וועלן דיר געבן צוויי ברויטן; זאלסטו צונעמען פון זייער האנט. . דערנאך וועסטו קומען צו דעם בערגל פון גאט, וואס דארטן זיינען די וואכן פון די פלשתים; און עס וועט זיין, ווי דו קומסט אהין אין דער שטאט, אזוי וועסטו באגעגענען א שנור נביאים וואס נידערן אראפ פון דער במה, און זיי פארויס הארפן און פויקן און פלייטן און גיטארן; און זיי זאגן נביאות. . און אויף דיר וועט קומען דער גייסט פון גאט, און וועסט נביאות זאגן מיט זיי, און וועסט פארקערט ווערן אין אן אנדער מענטשן. . און עס וועט זיין, אז די דאזיקע צייכנס וועלן דיר אנקומען, טו דיר וואס דיר קומט צו דער האנט, ווארום גאט איז מיט דיר. . און זאלסט אראפנידערן מיר פארויס קיין גלגל, און זע, איך וועל אראפנידערן צו דיר אויפצוברענגען בראנדאפפער, צו שלאכטן פרידאפפער; זיבן טעג זאלסטו ווארטן ביז איך קום צו דיר, און וועל דיך לאזן וויסן וואס דו זאלסט טאן.
. און עס איז געווען, ווי ער קערט אום זיין רוקן אוועקצוגיין פון לעבן שמואלן, אזוי האט גאט אים פארקערט אן אנדער הארץ; און אלע די דאזיקע צייכנס זיינען אנגעקומען אין יענעם טאג. . און ווי זיי זיינען געקומען אהין קיין גבעה, ערשט א שנור נביאים קומט אים אנטקעגן; און דער גייסט פון גאט איז געקומען אויף אים, און ער האט נביאות געזאגט צווישן זיי. . און עס איז געווען, ווי אלע וואס האבן אים געקענט פון נעכטן־אייערנעכטן, האבן געזען, ערשט ער זאגט נביאות מיט נביאים, אזוי האט דאס פאלק געזאגט איינער צום אנדערן וואס איז דאס געשען דעם זון פון קישן? איז אויך שאול צווישן די נביאים? . האט זיך אפגערופן א מאן פון דארטן און האט געזאגט און ווער איז זייער פאטער? דעריבער איז געווארן פאר א שפריכווארט איז אויך שאול צווישן די נביאים?
. און ווי ער האט געענדיקט נביאות זאגן, אזוי איז ער געקומען צו דער במה.
. און שאולס פעטער האט געזאגט צו אים און צו זיין יונג וווהין זייט איר געגאנגען? האט ער געזאגט צו זוכן די אייזעלינס; און מיר האבן געזען אז זיי זיינען ניטא, זיינען מיר געקומען צו שמואלן. . האט שאולס פעטער געזאגט דערצייל מיר, איך בעט דיך, וואס האט אייך שמואל געזאגט? . האט שאול געזאגט צו זיין פעטער דערציילן האט ער אונדז דערציילט אז די אייזעלינס זיינען געפונען געווארן. אבער די מעשה פון דער מלוכה וואס שמואל האט געזאגט, האט ער אים ניט דערציילט.
. און שמואל האט צונויפגערופן דאס פאלק צו גאט קיין מצפה. . און ער האט געזאגט צו די קינדער פון ישראל אזוי האט געזאגט יהוה דער גאט פון ישראל איך האב אויפגעבראכט ישראל פון מצרים, און האב אייך מציל געווען פון דער האנט פון מצרים, און פון דער האנט פון אלע קיניגרייכן וואס האבן אייך געדריקט. . און איר האט היינט פאראכט אייער גאט, וואס העלפט אייך פון אלע אייערע בייזן און אייערע צרות, און איר האט צו אים געזאגט נאר א מלך מוזטו מאכן איבער אונדז. דרום שטעלט אייך אצונד פאר גאט לויט אייערע שבטים און לויט אייערע טויזנטן.
. און שמואל האט געמאכט גענענען אלע שבטים פון ישראל, און שבט בנימין איז פארנומען געווארן. . האט ער געמאכט געגענען שבט בנימין לויט זייערע משפחות. און די משפחה פון די מטרים איז פארנומען געווארן; און שאול דער זון פון קישן איז פארנומען געווארן. האבן זיי אים ארומגעזוכט, און ער איז ניט געפונען געווארן. . האבן זיי ווידער געפרעגט ביי גאט איז נאך עמעצער געקומען אהער? האט גאט געזאגט אן באהאלט ער זיך ביי די זאכן. . זיינען זיי געלאפן, און האבן אים גענומען פון דארטן; און אז ער האט זיך געשטעלט צווישן פאלק, איז ער געווען העכער פון גאנצן פאלק פון זיין אקסל און ארויף.
. האט שמואל געזאגט צום גאנצן פאלק איר זעט דעם וואס גאט האט אים אויסדערוויילט, אז זיין גלייכן איז ניטא אין גאנצן פאלק? האט געשאלט דאס גאנצע פאלק, און האט געזאגט לעבן זאל דער מלך.
. און שמואל האט געזאגט דעם פאלק דאס געזעץ פון דער מלוכה, און פארשריבן אין א בוך, און אוועקגעלייגט פאר גאט. און שמואל האט אוועקגעשיקט דאס גאנצע פאלק, איטלעכן צו זיין הויז.
. און אויך שאול איז אוועקגעגאנגען צו זיין הויז קיין גבעה, און מיט אים זיינען געגאנגען די חיל וואס האבן געהאט גאט אין הארצן. . אבער די נידערטרעכטיקע יונגען האבן געזאגט וואס וועט אונדז העלפן דער דאזיקער? און זיי האבן אים פאראכט, און האבן אים ניט געבראכט א מתנה. און ער האט זיך געמאכט ניט הערנדיק.

. און נחש פון עמון איז ארויפגעקומען און האט געלעגערט אויף יבש־גלעד. האבן אלע מענטשן פון יבש געזאגט צו נחשן שליס אונדז א בונד, און מיר וועלן דיר דינען. . האט נחש פון עמון צו זיי געזאגט מיט דעם באדינג וועל איך עס אייך שליסן, אז מע זאל אייך אלעמען אויסשטעכן דאס רעכטע אויג, און דאס מאכן פאר א שאנד אויף גאנץ ישראל. . האבן צו אים געזאגט די עלטסטע פון יבש לאז אונדז אפ זיבן טעג, און מיר וועלן שיקן שלוחים אין גאנצן געמארק פון ישראל; און אויב קיינער העלפט אונדז ניט, וועלן מיר ארויסגיין צו דיר.
. זיינען די שלוחים געקומען צו גבעת־שאול, און האבן גערעדט די ווערטער אין די אויערן פון פאלק; און דאס גאנצע פאלק האט אויפגעהויבן זייער קול און געוויינט. . ערשט שאול קומט אן הינטער די רינדער פון פעלד; האט שאול געזאגט וואס איז דעם פאלק, וואס זיי וויינען? האט מען אים דערציילט די ווערטער פון די מענטשן פון יבש. . איז א גייסט פון גאט געקומען אויף שאולן, ווי ער האט דערהערט די דאזיקע ווערטער, און זיין צארן האט זייער געגרימט. . און ער האט גענומען א געשפאן רינדער, און האט זיי צעשניטן, און פאנאנדערגעשיקט דורך דער האנט פון די שלוחים אין גאנצן געמארק פון ישראל, אזוי צו זאגן ווער עס גייט ניט ארויס נאך שאולן און נאך שמואלן, וועט אזוי געטאן ווערן צו זיינע רינדער. איז א פחד פון גאט געפאלן אויפן פאלק, און זיי זיינען ארויס אזוי ווי איין מאן. . און ער האט זיי איבערגעציילט אין בזק, און די קינדער פון ישראל זיינען געווען דריי הונדערט טויזנט, און די מענער פון יהודה דרייסיק טויזנט. . און זיי האבן געזאגט צו די שלוחים וואס זיינען געקומען אזוי זאלט איר זאגן צו די מענטשן פון יבש־גלעד מארגן ווען די זון ווערט הייס, וועט אייך געשען א הילף.
זיינען געקומען די שלוחים און האבן דערציילט צו די מענטשן פון יבש, און זיי האבן זיך דערפרייט. . און די מענטשן פון יבש האבן געזאגט [צו נחשן] מארגן וועלן מיר ארויסגיין צו אייך, און איר וועט טאן צו אונדז אזוי ווי אלץ וואס איז גוט אין אייערע אויגן.
. און עס איז געווען אויף מארגן, האט שאול געמאכט דאס פאלק אין דריי מחנות, און זיי זיינען אריין אין מיטן לאגער אין דער מארגנוואך, און האבן געשלאגן עמון ביז דער טאג איז הייס געווארן. און עס איז געווען, די וואס זיינען איבערגעבליבן, זיינען צעשפרייט געווארן, און עס זיינען ניט געבליבן פון זיי צוויי באנאנד.
. האט דאס פאלק געזאגט צו שמואלן ווער איז דער וואס זאגט זאל שאול קיניגן איבער אונדז? גיט אהער די לייט, און מיר וועלן זיי טייטן. . האט שאול געזאגט קיינער זאל ניט געטייט ווערן היינטיקן טאג, ווארום היינט האט גאט געטאן א ישועה אין ישראל.
. און שמואל האט געזאגט צום פאלק קומט און לאמיר גיין קיין גלגל, און מיר וועלן דארטן באנייען די מלוכה. . איז דאס גאנצע פאלק געגאנגען קיין גלגל, און זיי האבן דארט געמאכט שאולן פאר א מלך, פאר גאט אין גלגל; און זיי האבן דארטן געשלאכט פרידאפפער פאר גאט. און שאול און אלע מענער פון ישראל האבן זיך דארטן זייער געפרייט.

. און שמואל האט געזאגט צו גאנץ ישראל זעט, איך האב צוגעהערט צו אייער קול אין אלץ וואס איר האט צו מיר געזאגט, און איך האב געמאכט איבער אייך א מלך. . און אצונד, אט גייט דער מלך פאר אייך; איך אבער בין אלט און גרא, און אט זיינען מיינע זין מיט אייך; און איך בין געגאנגען פאר אייך פון מיין יוגנט אן ביז היינטיקן טאג. . דא בין איך, זאגט עדות אקעגן מיר פאר גאט און פאר זיין געזאלבטן וועמעס אקס האב איך צוגענומען? און וועמעס אייזל האב איך צוגענומען? און וועמען האב איך בארויבט? וועמען האב איך געדריקט? אדער פון וועמענס האנט האב איך גענומען אויסלייז, אז איך זאל פארהוילן מיינע אויגן פון אים? און איך וועל עס אייך אומקערן.
. האבן זיי געזאגט האסט אונדז ניט בארויבט און האסט אונדז ניט געדריקט, און האסט פון קיינעמס האנט גארנישט גענומען. . האט ער צו זיי געזאגט עדות איז גאט קעגן אייך, און עדות איז זיין געזאלבטער היינטיקן טאג, אז איר האט אין מיין האנט גארנישט געפונען. האבן זיי געזאגט עדות!
. האט שמואל געזאגט צום פאלק גאט איז דער וואס האט באשאפן משהן און אהרנען, און וואס האט אויפגעבראכט אייערע עלטערן פון לאנד מצרים. . און אצונד, שטעלט אייך, און איך וועל זיך דורכטענהן מיט אייך פאר גאט וועגן אלע גערעכטיקייטן פון גאט וואס ער האט געטאן מיט אייך און מיט אייערע עלטערן. . אז יעקב איז געקומען קיין מצרים, האבן אייערע עלטערן געשריען צו גאט, און גאט האט געשיקט משהן און אהרנען, און זיי האבן ארויסגעצויגן אייערע עלטערן פון מצרים, און זיי באזעצט אין דעם דאזיקן ארט. . אבער זיי האבן פארגעסן אן יהוה זייער גאט, און ער האט זיי איבערגעענטפערט אין דער האנט פון סיסרא דעם חיל־פירער פון חצור, און אין דער האנט פון די פלשתים, און אין דער האנט פון דעם מלך פון מואב, און זיי האבן מלחמה געהאלטן אויף זיי. . און זיי האבן געשריען צו גאט און האבן געזאגט מיר האבן געזינדיקט וואס מיר האבן פארלאזן יהוה, און געדינט די בעל־געטער און די עשתרות, און אצונד, זיי אונדז מציל פון דער האנט פון אונדזערע פיינט, און מיר וועלן דיר דינען. . האט גאט געשיקט ירובעלן, און בדנען, און יפתחן, און שמואלן, און ער האט אייך מציל געווען פון אייערע פיינט פון רונד ארום, און איר זייט געזעסן אין זיכערקייט. . און ווי איר האט געזען אז נחש דער מלך פון די קינדער פון עמון איז געקומען אויף אייך, אזוי האט איר צו מיר געזאגט ניין, נייערט א מלך מוז קיניגן איבער אונדז; בעת יהוה אייער גאט איז אייער מלך. . און אצונד, אט איז דער מלך וואס איר האט אויסדערוויילט, וואס איר האט פארלאנגט, און אט האט גאט געגעבן איבער אייך א מלך. . אויב איר וועט מורא האבן פאר גאט, און איר וועט אים דינען, און וועט צוהערן צו זיין קול, און וועט ניט ווידערשפעניקן דעם מויל פון גאט, און אי איר, אי דער מלך וואס קיניגט איבער אייך, וועט גיין נאך יהוה אייער גאט; – . אויב אבער איר וועט ניט צוהערן צו דעם קול פון גאט, און איר וועט ווידערשפעניקן דעם מויל פון גאט, וועט די האנט פון גאט זיין אקעגן אייך אזוי ווי אקעגן אייערע עלטערן. . און אצונד שטייט און זעט די דאזיקע גרויסע זאך וואס גאט טוט פאר אייערע אויגן. . היינט איז דאך ווייצשניט, וועל איך רופן צו גאט, און ער וועט געבן דונערן און רעגן, און ווייסט און זעט אז גרויס איז אייער בייז וואס איר האט געטאן אין די אויגן פון גאט, אייך צו פארלאנגען א מלך.
. און שמואל האט גערופן צו גאט, און גאט האט געגעבן דונערן און רעגן אין יענעם טאג, און דאס גאנצע פאלק האט זייער מורא געהאט פאר גאט און פאר שמואלן. . און דאס גאנצע פאלק האט געזאגט צו שמואלן זיי מתפלל פאר דיינע קנעכט צו יהוה דיין גאט אז מיר זאלן ניט שטארבן, ווייל מיר האבן צו אלע אונדזערע זינד נאך צוגעלייגט דאס בייז, אונדז צו פארלאנגען א מלך. . האט שמואל געזאגט צום פאלק איר זאלט ניט מורא האבן; איר האט געטאן אל דאס דאזיקע בייז, אבער איר זאלט אייך ניט אפקערן פון הינטער גאט, און איר זאלט דינען גאט מיט אייער גאנצן הארצן. . יא, איר זאלט אייך ניט אפקערן, ווארום [דאס וועט איר גיין] נאך נישטיקייטן וואס נוצן ניט און זיינען ניט מציל, ווייל נישטיקייט זיינען זיי. . ווארום גאט וועט ניט פארלאזן זיין פאלק, פון זיין גרויסן נאמען וועגן, ווייל גאט האט באוויליקט אייך צו מאכן פאר זיין פאלק. . אויך איך, חלילה מיר צו זינדיקן צו גאט, אויפצוהערן מתפלל זיין פאר אייך! נייערט איך וועל אייך לערנען דעם גוטן און גלייכן וועג. . האט אבער מורא פאר גאט, און איר זאלט אים דינען מיט אמת, מיט אייער גאנצן הארצן, ווארום זעט ווי ער האט גרויס געטאן מיט אייך. . אויב אבער שלעכטס טאן וועט איר שלעכטס טאן, וועט אי איר, אי אייער מלך אומגעבראכט ווערן.

. . . . יאר איז שאול אלט געווען אז ער איז געווארן מלך און צוויי יאר האט ער געקיניקט איבער ישראל.
. און שאול האט זיך אויסגעקליבן דריי טויזנט מאן פון ישראל, און צוויי טויזנט זיינען געווען מיט שאולן אין מכמש און אויף דעם בארג פון בית־אל, און טויזנט זיינען געווען מיט יונתנען אין גבעת־בנימין. און דאס איבעריקע פאלק האט ער אוועקגעשיקט איטלעכן צו זיינע געצעלטן.
. און יונתן האט געשלאגן די וואך פון די פלשתים וואס אין גבע, און די פלשתים האבן דערהערט. און שאול האט געבלאזן אין שופר דורכן גאנצן לאנד, אזוי צו זאגן זאלן די עברים הערן! . און גאנץ ישראל האבן געהערט, אזוי צו זאגן שאול האט געשלאגן די וואך פון די פלשתים, און ישראל האט זיך אויך פארמיאוסט ביי די פלשתים; און דאס פאלק האט זיך איינגעזאמלט הינטער שאולן קיין גלגל. . און די פלשתים האבן איינגעזאמלט מלחמה צו האלטן מיט ישראל – דרייסיק טויזנט רייטוועגן, און זעקס טויזנט רייטער, און פאלק אזוי ווי דער זאמד וואס אויפן ברעג פון ים אין פילקייט; און זיי זיינען ארייגעקומען און האבן געלאגערט אין מכמש, צו מזרח פון בית־און.
. און די מענער פון ישראל האבן געזען אז זיי זיינען אין א קלעם – ווארום דאס פאלק איז געווען צוגעדריקט – און דאס פאלק האט זיך באהאלטן אין היילן, און צווישן דערנער, און אין פעלדזן, און אין טורעמס, און אין גריבער. . און טייל עברים זיינען אריבערגעגאנגען דעם ירדן קיין לאנד גד און גלעד; אבער שאול איז נאך געווען אין גלגל, און דאס גאנצע פאלק האט געאיילט נאך אים.
. האט ער געווארט זיבן טעג, ביז דער צייט וואס שמואל [האט אפגעמאכט], אבער שמואל איז ניט געקומען קיין גלגל. און דאס פאלק איז צעלאפן פון אים. . האט שאול געזאגט גענענט צו מיר דאס בראנדאפפער און דאס פרידאפפער; און ער האט אויפגעבראכט דאס בראנדאפפער. . און עס איז געווען, ווי ער ענדיקט אויפברענגען דאס בראנדאפפער, ערשט שמואל קומט אן; און שאול איז אים ארויסגעגאנגען אנטקעגן אים צו באגריסן. . האט שמואל געזאגט וואס האסטו געטאן? האט שאול געזאגט אז איך האב געזען אז דאס פאלק איז צעלאפן פון מיר, און דו ביסט ניט געקומען אין די אפגערעדטע טעג, און די פלשתים זיינען איינגעזאמלט אין מכמש, . אזוי האב איך געזאגט אצונד וועלן די פלשתים אראפנידערן צו מיר קיין גלגל, און צו גאט האב איך ניט געבעטן; און איך האב מיך איינגעשטעלט, און האב אויפגעבראכט דאס בראנדאפפער. . האט שמואל געזאגט צו שאולן נאריש האסטו געטאן; האסט ניט געהיט דעם באפעל פון יהוה דיין גאט וואס ער האט דיר באפוילן; ווארום גאט וואלט אצונד באפעסטיקט דיין מלוכה איבער ישראל אויף אייביק. . אצונד אבער וועט דיין מלוכה ניט באשטיין. גאט האט זיך אויסגעזוכט א מאן נאך זיין הארצן, און גאט האט אים באפוילן פאר א פירשט איבער זיין פאלק, ווייל דו האסט ניט געהיט וואס גאט האט דיר באפוילן.
. און שמואל איז אויפגעשטאנען און איז אוועק פון גלגל קיין גבעת־בנימין. און שאול האט איבערגעציילט דאס פאלק וואס האט זיך געפונען ביי אים, ארום זעקס הונדערט מאן. . און שאול און זיין זון יונתן, און דאס פאלק וואס האט זיך געפונען ביי זיי, זיינען געזעסן אין גבעת־בנימין, און די פלשתים האבן געלאגערט אין מכמש. . און די פארוויסטער זיינען ארויסגעגאנגען פון לאגער פון די פלשתים אין דריי מחנות; איין מחנה האט זיך פארקערט אויפן וועג פון עפרה, צום לאנד שועל, . און איין מחנה האט זיך פארקערט אויפן וועג פון בית־חורון, און איין מחנה האט זיך פארקערט אויפן וועג פון געמארק, וואס קוקט ארויס אויפן טאל צבועים, צום מדבר צו.
. און א שמיד האט זיך ניט געפונען אין גאנצן לאנד ישראל, ווארום די פלשתים האבן געזאגט טאמער וועלן די עברים מאכן א שווערד אדער א שפיז. . און גאנץ ישראל האבן גענידערט צו די פלשתים צו שארפן איטלעכער זיין אקעראייזן, און זיין גראבאייזן, און זיין האק, און זיין רידל. . און פארן אנפיילן איז געווען א פים, פאר די רידלען, און פאר די גראבאייזנס, און פארן דריישפיץ, און פאר די העק; דאס גלייכן פאר אנשטעלן דעם טרייבשטעכער. . אזוי איז געשען, אז אין טאג פון מלחמה האט זיך ניט געפונען א שווערד אדער א שפיז אין דער האנט פון דעם גאנצן פאלק וואס מיט שאולן און מיט יונתנען; נאר ביי שאולן און ביי יונתן זיין זון האט זיך געפונען.
. און די וואך פון די פלשתים איז ארויסגעגאנגען צום איבערפאר פון מכמש.

. און עס איז געווען איין טאג, האט יונתן דער זון פון שאולן געזאגט צו דעם יונג, זיין וואפנטרעגער קום און לאמיר אריבערגיין צו דער וואך פון די פלשתים וואס אויף יענער זייט; און זיין פאטער האט ער ניט געזאגט. . און שאול איז געזעסן אין עק גבעה אונטער דעם מילגרוימבוים וואס אין מגרון; און דאס פאלק וואס מיט אים איז געווען ארום זעקס הונדערט מאן. . און אחיה דער זון פון אחיטוב דעם ברודער פון אי־כבוד, דעם זון פון פינחס, דעם זון פון עלי דעם כהן פון גאט אין שילו, האט געטראגן דעם אפוד. און דאס פאלק האט ניט געוווסט אז יונתן איז אוועקגעגאנגען.
. און צווישן די איבערפארן וואס יונתן האט געוואלט אריבערגיין צו דער וואך פון די פלשתים, איז געווען א שפיץ פעלדז פון דער זייט און א שפיץ פעלדז פון דער אנדער זייט, און דער נאמען פון איינעם איז געווען בוצץ, און דער נאמען פון אנדערן סנה. . איין שפיץ אויפגעשטעלט פון צפון אקעגן מכמש, און איינער פון דרום אקעגן גבע.
. און יהונתן האט געזאגט צו דעם יונג, זיין וואפנטרעגער קום און לאמיר אריבערגיין צו דער וואך פון די דאזיקע אומבאשניטענע. אפשר וועט גאט טאן פאר אונדז; ווארום ביי גאט איז קיין אפהאלט ניטא צו העלפן מיט פיל [מענטשן] אדער מיט ווינציק. . האט זיין וואפנטרעגער צו אים געזאגט טו אלץ וואס אין דיין הארצן; פארקער זיך; זע, איך בין מיט דיר ווי נאך דיין הארצן. . האט יונתן געזאגט אט גייען מיר אריבער צו די מענטשן, און מיר וועלן זיך באווייזן צו זיי; . אויב זיי וועלן זאגן צו אונדז אזוי הארט אויס ביז מיר קומען־צו צו אייך, וועלן מיר שטיין אויף אונדזער ארט, און וועלן ניט ארויפגיין צו זיי; . אויב אבער זיי וועלן זאגן אזוי קומט ארויף צו אונדז, וועלן מיר ארויפגיין, ווארום גאט האט זיי געגעבן אין אונדזער האנט. און דאס וועט אונדז זיין דער צייכן.
. האבן זיי זיך ביידע באוויזן צו דער וואך פון די פלשתים, און די פלשתים האבן געזאגט אן קומען די עברים ארויס פון די לעכער וואס זיי האבן זיך דארטן באהאלטן. . און די מענטשן פון דער וואך האבן זיך אפגערופן צו יונתן און זיין וואפנטרעגער, און האבן געזאגט קומט ארויף צו אונדז, און מיר וועלן אייך עפעס צו וויסן טאן. האט יונתן געזאגט צו זיין וואפנטרעגער קום ארויף נאך מיר, ווארום גאט האט זיי געגעבן אין דער האנט פון ישראל.
. און יונתן האט ארויפגעקלעטערט אויף זיינע הענט און אויף זיינע פיס, און זיין וואפנטרעגער נאך אים. און זיי זיינען געפאלן פאר יונתנען, און זיין וואפנטרעגער האט געטייט הינטער אים. . און דער ערשטער שלאק וואס יונתן און זיין וואפנטרעגער האבן געשלאגן, איז געווען ארום צוואנטיק מאן, אין ארום א האלבער בייט פון אן אקער פעלד. . איז געווארן א ציטערניש אין לאגער אויפן פעלד, און צווישן גאנצן פאלק; די וואך און די פארוויסטער, אפילו זיי האבן געציטערט; און די ערד האט זיך געטרייסלט, און עס איז געווארן א גאטס ציטערניש.
. און די וועכטער פון שאולן אין גבעת־בנימין האבן א קוק געטאן, ערשט די מחנה צעקריכט און גייט אהין און אהער. . האט שאול געזאגט צו דעם פאלק וואס מיט אים ציילט אקארשט נאך, און זעט ווער איז אוועקגעגאנגען פון אונדז. האבן זיי נאכגעציילט, ערשט יונתן און זיין וואפנטרעגער זיינען ניטא. . האט שאול געזאגט צו אחיהן גענען דעם ארון פון גאט; ווארום דער ארון פון גאט איז געווען אין יענעם טאג מיט די קינדער פון ישראל.
. און עס איז געווען, בעת שאול האט גערעדט מיט דעם כהן, איז דער טומל וואס אין לאגער פון די פלשתים געווארן אלץ גרעסער און גרעסער. האט שאול געזאגט צום כהן צי צוריק דיין האנט. . און שאול און דאס גאנצע פאלק וואס מיט אים האבן זיך איינגעזאמלט, און זיי זיינען געקומען צו דער מלחמה, ערשט איינעמס שווערד איז קעגן אנדערן – זייער א גרויסע מהומה.
. און די עברים וואס זיינען געווען מיט די פלשתים אזוי ווי נעכטן־אייערנעכטן, די וואס זיינען ארויפגעקומען מיט זיי אין לאגער רונד ארום, זיי אויך זיינען צוגעשטאנען צו די ישראל וואס מיט שאולן און יונתנען. . און אלע מענער פון ישראל וואס האבן זיך באהאלטן אין דעם געבערג פון אפרים, האבן געהערט אז די פלשתים זיינען אנטלאפן, און זיי אויך האבן זיי נאכגעיאגט אין דער מלחמה. . און גאט האט געהאלפן ישראל אין יענעם טאג.
און די מלחמה איז אוועק ביז אריבער בית־און. . און די מענער פון ישראל זיינען געווען פארקלעמט אין יענעם טאג, אבער שאול האט באשווארן דאס פאלק, אזוי צו זאגן פארשאלטן דער מענטש וואס וועט עסן שפייז ביזן אוונט, ווען איך וועל זיך האבן נוקם געווען אן מיינע פיינט! און דאס גאנצע פאלק האט ניט פארזוכט קיין שפייז.
. און דאס גאנצע פאלק איז געקומען אין וואלד; און האניק איז געווען אויפן פעלד. . און ווי דאס פאלק איז געקומען אין וואלד, ערשט א רינונג פון האניק, אבער קיינער האט ניט צוגערירט זיין האנט צו זיין מויל, ווארום דאס פאלק האט מורא געהאט פאר דער שבועה. . אבער יונתן האט ניט געהערט ווי זיין פאטער האט באשווארן דאס פאלק, און ער האט אויסגעשטרעקט דעם שפיץ פון דעם שטעקן וואס אין זיין האנט, און האט אים איינגעטונקט אין דעם האניקסאט, און צוגעקערט זיין האנט צו זיין מויל, און זיינע אויגן האבן אויפגעלוכטן. . האט זיך אפגערופן א מאן פון פאלק, און האט געזאגט באשווארן האט דיין פאטער באשווארן דאס פאלק, אזוי צו זאגן פארשאלטן דער מענטש וואס וועט היינט עסן שפייז! דרום איז דאס פאלק פארחלשט. . האט יונתן געזאגט פאראומגליקט האט מיין פאטער דאס לאנד; זעט, איך בעט אייך, ווי מיינע אויגן האבן אויפגעלוכטן, ווייל איך האב פארזוכט א ביסל פון דעם דאזיקן האניק. . היינט ווי שוין אז עסן וואלט געגעסן היינט דאס פאלק פון דעם רויב פון זיינע פיינט וואס ער האט געפונען? צי וואלט ניט אצונד דער שלאק צווישן די פלשתים געווען נאך גרעסער?
. און זיי האבן געשלאגן אין יענעם טאג צווישן די פלשתים פון מכמש ביז אילון, און דאס פאלק איז געווארן זייער פארחלשט. . און דאס פאלק האט זיך א לאז געטאן צום רויב, און זיי האבן גענומען שאף און רינדער און יונגע רינדער, און האבן געשאכטן אויף דער ערד, און דאס פאלק האט געגעסן מיטן בלוט.
. האט מען אנגעזאגט שאולן, אזוי צו זאגן זע. דאס פאלק זינדיקט צו גאט, צו עסן מיטן בלוט. האט ער געזאגט איר האט געפעלשט; קייקלט־צו אקארשט צו מיר א גרויסן שטיין. . און שאול האט געזאגט צעשפרייט זיך צווישן פאלק, און איר זאלט זאגן צו זיי גענענט צו מיר איטלעכער זיין אקס, און איטלעכער זיין שעפס, און איר זאלט שעכטן דא און עסן, און איר זאלט ניט זינדיקן צו גאט, צו עסן מיטן בלוט.
האט דאס גאנצע פאלק גענענט איטלעכער זיין אקס מיט זיין האנט יענע נאכט; און זיי האבן דארטן געשאכטן.
. און שאול האט געבויט א מזבח צו גאט. דאס איז געווען דער ערשטער מזבח וואס ער האט געבויט צו גאט.
. און שאול האט געזאגט לאמיר אראפנידערן נאך די פלשתים ביי נאכט, און רויבן צווישן זיי ביזן ליכט פון פרימארגן, און לאמיר ניט איבערלאזן פון זיי א מאן. האבן זיי געזאגט אלץ וואס איז גוט אין דיינע אויגן, טו. האט דער כהן געזאגט לאמיר גענענען אהער צו גאט. . און שאול האט געפרעגט ביי גאט זאל איך אראפנידערן נאך די פלשתים? וועסטו זיי געבן אין דער האנט פון ישראל? אבער ער האט אים ניט געענטפערט אין יענעם טאג. . האט שאול געזאגט גענענט אהער, אלע פארשטייער פון פאלק, און ווערט געוואר און זעט, דורך וואס איז געשען די דאזיקע זינד היינט? . ווארום אזוי ווי עס לעבט יהוה וואס העלפט ישראל, אפילו ווען דאס איז אין מיין זון יונתנען, אז שטארבן מוז ער שטארבן! אבער קיינער פון גאנצן פאלק האט אים ניט געענטפערט. . האט ער געזאגט צו גאנץ ישראל איר וועט זיין אויף איין זייט, און איך און מיין זון יונתן וועלן זיין אויף דער אנדער זייט. האט דאס פאלק געזאגט צו שאולן וואס איז גוט אין דיינע אויגן, טו. . האט שאול געזאגט צו יהוה דעם גאט פון ישראל גיב די ריכטיקייט. זיינען פארנומען געווארן יונתן און שאול, און דאס פאלק איז ארויס. . האט שאול געזאגט ווארפט צווישן מיר און צווישן מיין זון יונתן; און יונתן איז פארנומען געווארן. . האט שאול געזאגט צו יונתנען דערצייל מיר וואס דו האסט געטאן. האט אים יונתן דערציילט און האט געזאגט פארזוכן האב איך פארזוכט מיטן שפיץ פון דעם שטעקן וואס אין מיין האנט א ביסל האניק. אט בין איך; לאמיך שטארבן. . האט שאול געזאגט זאל גאט טאן אזוי און נאך מער, אז שטארבן מוזטו שטארבן, יונתן! . האט דאס פאלק געזאגט צו שאולן זאל יונתן שטארבן, דער וואס האט אויפגעטאן די דאזיקע גרויסע ישועה אין ישראל? חלילה! אזוי ווי יהוה לעבט, אויב א האר פון זיין קאפ וועט פאלן צו דער ערד! ווארום מיט גאט האט ער דאס אויפגעטאן היינטיקן טאג. און דאס פאלק האט אויסגעלייזט יונתנען, און ער איז ניט געשטארבן.
. און שאול איז אוועק פון הינטער די פלשתים, און די פלשתים זיינען געגאנגען צו זייער ארט.
. און שאול האט פארנומען די מלוכה איבער ישראל, און ער האט מלחמה געהאלטן רונד ארום מיט אלע זייערע פיינט, מיט מואב, און מיט די קינדער פון עמון, און מיט אדום, און מיט די מלכים פון צובה, און מיט די פלשתים; און אומעטום ווי ער פלעגט זיך קערן, פלעגט ער זיי אנטאן שלעכטס. . און ער האט אויפגעטאן העלדישקייט, און האט געשלאגן עמלק, און מציל געווען ישראל פון דער האנט פון זיין רויבער.
. און שאולס זין זיינען געווען יונתן, און ישוי, און מלכישוע; און די נעמען פון זיינע צוויי טעכטער זיינען געווען דער נאמען פון דער עלטערער, מרב, און דער נאמען פון דער קלענערער מיכל. . און דער נאמען פון שאולס ווייב איז געווען אחינועם די טאכטער פון אחימעצן; און דער נאמען פון זיין חיל־פירער אבינר דער זון פון נר, שאולס פעטער. . אי קיש דער פאטער פון שאולן, אי נר דער פאטער פון אבנרן, איז געווען א זון פון אביאלן.
. און די מלחמה אויף די פלשתים איז געווען שטארק אלע טעג פון שאולן. און ווי שאול פלעגט זען עמעץ א מאן א גבור, אדער עמעץ א העלדישן יונג, אזוי האט ער אים צוגענומען צו זיך.

. און שמואל האט געזאגט צו שאולן מיך האט גאט געשיקט דיך צו זאלבן פאר א מלך איבער זיין פאלק איבער ישראל; דרום הער אצונד צו דעם קול פון די ווערטער פון גאט. . אזוי האט געזאגט גאט פון צבאות. איך געדענק וואס עמלק האט געטאן צו ישראל, ווי ער האט זיך אים געשטעלט אין וועג ביי זיין ארויפגיין פון מצרים. . אצונד גיי און זאלסט שלאגן עמלק; און איר זאלט פארוויסטן אלץ וואס ער האט, און זאלסט זיך ניט דערבארימען אויף אים, און זאלסט טייטן פון א מאן ביז א פרוי, פון א קינד ביז א זויגעדיקן, פון אן אקס ביז א שעפס, פון א קעמל ביז אן אייזל.
. האט שאול צונויפגערופן דאס פאלק, און ער האט זיי איבערגעציילט אין טלאים, צוויי הונדערט טויזנט פוסגייער, און צען טויזנט מאן פון יהודה. . און שאול איז געקומען צו דער שטאט פון עמלק, און ער האט מלחמה געהאלטן אין טאל. . און שאול האט געזאגט צום קיני קומט גייט אוועק, נידערט אראפ פון צווישן עמלק, כדי איך זאל דיך ניט אומברענגען מיט אים; און דו האסט דאך געטאן חסד מיט אלע קינדער פון ישראל ביי זייער ארויפגיין פון מצרים. האט דער קיני אפגעטרעטן פון צווישן עמלק.
. און שאול האט געשלאגן עמלק פון חוילה ווי דו קומסט קיין שור וואס פאר מצרים. . און ער האט געכאפט אגג דעם מלך פון עמלק א לעבעדיקן, און דאס גאנצע פאלק האט ער פארוויסט מיטן שארף פון שווערד. . אבער שאול און דאס פאלק האבן געשלאגן אגגן, און די בעסטע פון די שאף און די רינדער – די צווייטגעבארענע, און די לעמער, און דאס גאנצע גוטס, און זיי האבן ניט געוואלט זיי פארוויסטן. נאר אל דאס נישטווערטיקע און צעקראכענע פי, דאס האבן זיי פארוויסט.
. איז דאס ווארט פון גאט געווען צו שמואלן, אזוי צו זאגן . איך האב חרטה וואס איך האב געמאכט שאולן פאר א מלך, ווארום ער האט זיך אפגעקערט פון הינטער מיר, און מיינע ווערטער האט ער ניט מקיים געווען.
האט שמואלן געערגערט, און ער האט געשריען צו גאט א גאנצע נאכט. . און שמואל האט זיך געפעדערט אין דער פרי צו באגעגענען שאולן. איז אנגעזאגט געווארן שמואלן, אזוי צו זאגן שאול איז געקומען קיין כרמל, און זע, ער האט זיך אויפגעשטעלט אן אנדענק, און האט זיך אויסגעדרייט, און איז אוועק און האט אראפגענידערט קיין גלגל. . איז שמואל געקומען צו שאולן, און שאול האט צו אים געזאגט געבענטשט זאלסטו זיין פון גאט! איך האב מקיים געווען דאס ווארט פון גאט. . האט שמואל געזאגט און וואס איז דער דאזיקער קול פון די שאף אין מיינע אויערן, און דער קול פון די רינדער וואס איך הער? . האט שאול געזאגט פון עמלק האט מען זיי געבראכט, ווארום דאס פאלק האט געשוינט די בעסטע פון די שאף און די רינדער, כדי צו שלאכטן צו גאט דיין האר; אבער דאס איבעריקע האבן מיר פארוויסט. . האט שמואל געזאגט צו שאולן הער אויף, און איך וועל דיר זאגן וואס גאט האט צו מיר גערעדט די נאכט. האט ער צו אים געזאגט רעד.
. האט שמואל צו אים געזאגט פאר וואר, אויב דו ביסט קליין אין דיינע אויגן, ביסטו אבער דער קאפ פון די שבטים פון ישראל, און דיך האט גאט געזאלבט פאר א מלך איבער ישראל. . און גאט האט דיך געשיקט אויף א וועג, און האט געזאגט גיי און זאלסט פארוויסטן די זינדיקע, עמלק, און זאלסט האלטן מלחמה אויף זיי ביז מע וועט זיי פארלענדן. . טא פאר וואס האסטו ניט צוגעהערט צו דעם קול פון גאט, און האסט זיך א לאז געטאן צום רויב, און געטאן וואס איז שלעכט אין די אויגן פון גאט? . האט שאול געזאגט צו שמואלן איך האב דאך צוגעהערט צו דעם קול פון גאט, און בין געגאנגען אויף דעם וועג וואס גאט האט מיך געשיקט, און האב געבראכט אגג דעם מלך פון עמלק, און עמלק האב איך פארוויסט. . אבער דאס פאלק האט גענומען פון דעם רויב שאף און רינדער, דאס בעסטע פון דעם חרם, כדי צו שלאכטן צו יהוה דיין גאט אין גלגל. . האט שמואל געזאגט
באגערט דען גאט בראנדאפפער און שלאכטאפפערווי צוהערן צו דעם קול פון גאט\? זע, צוהערן איז בעסער פון שלאכטאפפער. צו געהארכן – פון פעטס פון ווידערס;. ווארום זינד פון כישוף איז ווידערשפעניקייט, און געצנדינסט און תרפים איז איינגעשפארט זיין.
ווייל דו האסט פאראכט דאס ווארט פון גאט, אזוי האט ער דיך פאראכט פון צו זיין א מלך. . האט שאול געזאגט איך האב געזינדיקט וואס איך האב איבערגעטרעטן דאס באפעל פון גאט און דיינע ווערטער, ווייל איך האב מורא געהאט פארן פאלק, און האב זיך צוגעהערט צו זייער קול. . און אצונד, פארגיב, איך בעט דיך, מיין זינד, און קער זיך אום מיט מיר, און איך וועל זיך בוקן צו גאט. . האט שמואל געזאגט צו שאולן איך וועל זיך ניט אומקערן מיט דיר, ווארום דו האסט פאראכט דאס ווארט פון גאט, און גאט האט דיך פאראכט פון צו זיין א מלך איבער ישראל.
. און ווי שמואל האט זיך אומגעדרייט אוועקצוגיין, אזוי האט [שאול] אנגענומען דעם ברעג פון זיין מאנטל, און ער האט זיך אפגעריסן. . האט שמואל צו אים געזאגט גאט האט היינט אפגעריסן פון דיר די מלוכה פון ישראל, און האט זי אוועקגעגעבן צו אן אנדערן וואס איז בעסער פון דיר. . און דער אייביקער פון ישראל זאגט אויך ניט ליגן, און האט ניט חרטה; ווארום ניט א מענטש איז ער, חרטה צו האבן.
. האט ער געזאגט איך האב געזינדיקט, אבער אצונד, טו מיר, איך בעט דיך, דעם כבוד פאר די עלטסטע פון מיין פאלק און פאר ישראל, און קער זיך אום מיט מיר, און איך וועל זיך בוקן צו יהוה דיין גאט.
. האט שמואל זיך אומגעקערט נאך שאולן, און שאול האט זיך געבוקט צו גאט.
. און שמואל האט געזאגט מאכט גענענען צו מיר אגג דעם מלך פון עמלק. איז אגג צוגעגאנגען צו אים אין קייטן. און אגג האט געזאגט פאר וואר, די ביטערקייט פון טויט איז געקומען.
. האט שמואל געזאגט
אזוי ווי דיין שווערד האט ווייבער אן קינדער געלאזט, זאל צווישן ווייבער דיין מוטער אן קינדער בלייבן.
און שמואל האט צעהאקט אגגן פאר גאט אין גלגל.
. און שמואל איז אוועקגעגאנגען קיין רמה, און שאול איז ארויפגעגאנגען צו זיין הויז אין גבעת־שאול. . און שמואל האט מער ניט געזען שאולן ביז דעם טאג פון זיין טויט, ווארום שמואל האט געטרויערט וועגן שאולן; און גאט האט חרטה געהאט וואס ער האט געמאכט שאולן פאר א מלך איבער ישראל.

. און גאט האט געזאגט צו שמואלן ביז וואנען וועסטו טרויערן וועגן שאולן, אז איך האב אים פאראכט פון צו קיניגן איבער ישראל? פיל אן דיין הארן מיט אייל, און קום איך וועל דיך שיקן צו ישין פון בית־לחם, ווארום איך האב מיר געזען א מלך צווישן זיינע זין. . האט שמואל געזאגט ווי קען איך גיין? אז שאול וועט הערן, וועט ער מיך הרגען. האט גאט געזאגט א יונגע קו וועסטו נעמען מיט זיך, און וועסט זאגן צו שלאכטן צו גאט בין איך געקומען. . און וועסט פאררופן ישין צום שלאכטאפפער, און איך וועל דיך לאזן וויסן וואס דו זאלסט טאן; און וועסט מיר זאלבן דעם וואס איך וועל דיר זאגן.
. האט שמואל געטאן וואס גאט האט געהייסן, און ער איז געקומען קיין בית־לחם. און די עלטסטע פון שטאט האבן געאיילט אים אנטקעגן, און געזאגט פריד צו דיין קומען! . האט ער געזאגט פריד! צו שלאכטן צו גאט בין איך געקומען. הייליקט אייך, און איר וועט קומען מיט מיר צום שלאכטאפפער. און ער האט געהייסן ישין און זיינע זין זיך הייליקן, און האט זיי פאררופן צום שלאכטאפפער.
. און עס איז געווען, ווי זיי זיינען געקומען, אזוי האט ער דערזען אליאבן, און ער האט געזאגט פאר וואר, אנטקעגן גאט איז זיין געזאלבטער. . האט גאט געזאגט צו שמואלן זאלסט ניט קוקן אויף זיין אויסזען, און אויף זיין הויכן וווקס, ווארום איך וויל אים ניט; ווארום עס איז ניט ווי דער מענטש זעט; ווייל דער מענטש זעט נאכן אנבליק, אבער גאט זעט נאכן הארצן. . האט ישי גערופן אבינדבן, און האט אים פארבייגעפירט פאר שמואלן, אבער ער האט געזאגט אויך דעם דאזיקן האט גאט ניט אויסדערוויילט. . האט ישי פארבייגעפירט שמהן, אבער ער האט געזאגט אויך דעם דאזיקן האט גאט ניט אויסדערוויילט. . אזוי האט ישי פארבייגעפירט זיבן פון זיינע זין פאר שמואלן, און שמואל האט געזאגט צו ישין גאט האט ניט אויסדערוויילט די דאזיקע. . און שמואל האט געזאגט צו ישין געענדיקט די יונגען? האט ער געזאגט עס איז נאך געבליבן דער קלענסטער; און אט איז ער א פאסטוך ביי די שאף. האט שמואל געזאגט צו ישין שיק און ברענג אים; ווארום מיר וועלן זיך ניט זעצן, ביז ער קומט אהער. . האט ער געשיקט און אים געבראכט. און ער איז געווען א גערויטלטער, מיט שיינע אויגן און א פיינעם אויסזען. און גאט האט געזאגט שטיי אויף, זאלב אים, ווארום ער איז דאס. . האט שמואל גענומען דעם הארן מיט אייל, און האט אים געזאלבט אין מיטן זיינע ברידער. און דער גייסט פון גאט איז געקומען אויף דודן פון יענעם טאג אן און ווייטער. און שמואל איז אויפגעשטאנען, און איז אוועקגעגאנגען קיין רמה.
. און דער גייסט פון גאט האט זיך אפגעטאן פון שאולן און אים האט געשראקן א בייזער גייסט פון גאט. . האבן שאולס קנעכט צו אים געזאגט זע נאר א בייזער גייסט פון גאט שרעקט דיך. . זאל אקארשט אונדזער האר הייסן דיינע קנעכט וואס פאר דיר, זיי זאלן אויפזוכן א מאן וואס קען שפילן אויף א הארף; און עס וועט זיין, ווי דער בייזער גייסט פון גאט איז אויף דיר, אזוי וועט ער שפילן מיט זיין האנט, און דיר וועט בעסער ווערן. . האט שאול געזאגט צו זיינע קנעכט זעט אקארשט פאר מיר א מאן וואס שפילט גוט, און איר זאלט אים ברענגען צו מיר. . האט זיך אפגערופן איינער פון די יונגען, און האט געזאגט אט האב איך געזען א זון ביי ישין פון בית־לחם, וואס קען שפילן, און איז א העלדישער גבור און א מענטש פון מלחמה, און פארשטייט א זאך, און איז א מענטש מיט א געשטאלט, און גאט איז מיט אים.
. האט שאול געשיקט שלוחים צו ישין, און אנגעזאגט שיק צו מיר דיין זון דודן וואס ביי די שאף. . האט ישי גענומען אן אייזל מיט ברויט און א לאגל וויין, און איין ציגנבעקל, און געשיקט דורך דער האנט פון זיין זון דודן צו שאולן. . און דוד איז געקומען צו שאולן, און איז געשטאנען פאר אים; און ער האט אים זייער ליב געקריגן, און ער איז אים געווארן א וואפנטרעגער. . און שאול האט געשיקט צו ישין, אזוי צו זאגן זאל, איך בעט דיך, דוד שטיין פאר מיר, ווארום ער האט געפונען חן אין מיינע אויגן.
. און עס איז געווען, ווי דער [בייזער] גייסט פון גאט איז געווען אויף שאולן, אזוי פלעגט דוד נעמען די הארף און שפילן מיט זיין האנט, און שאולן פלעגט אפגיין, און אים פלעגט בעסער ווערן, און דער בייזער גייסט פלעגט זיך אפטאן פון אים.

. און די פלשתים האבן איינגעזאמלט זייערע מחנות אויף מלחמה. און זיי האבן זיך איינגעזאמלט אין שוכו וואס געהערט צו יהודה, און האבן געלאגערט צווישן שוכו און צווישן עזקה אין אפס־דמים.
. און שאול און די מענער פון ישראל האבן זיך איינגעזאמלט און האבן געלאגערט אין טאל אלה; און זיי האבן אנגעריכט א מלחמה אקעגן די פלשתים. . און די פלשתים זיינען געשטאנען אויפן בארג פון דער זייט, און די ישראל זיינען געשטאנען אויפן בארג פון דער אנדער זייט, מיט דעם טאל צווישן זיי. . איז ארויסגעגאנגען דער צווישנמאן פון דעם לאגער פון די פלשתים מיטן נאמען גלית פון גת, וואס זיין הייך איז געווען זעקס איילן און א שפאן. . און א קופערנער קיווער איז געווען אויף זיין קאפ, און אין א פאנצער פון שופן איז ער געווען אנגעטאן, און די וואג פון דעם פאנצער איז געווען פינף טויזנט שקל קופער. . און קופערנע בלעכן זיינען געווען אויף זיינע פיס, און א קופערנע פיקע צווישן זיינע אקסלען. . און דער האלץ פון זיין שפיז איז געווען ווי דער שטאנג פון א וועבער, און דער קלינג פון זיין שפיז איז געווען זעקס הונדערט שקל אייזן. און דער שילדטרעגער איז געגאנגען אים פארויס.
. און ער האט זיך אוועקגעשטעלט, און האט גערופן צו די רייען פון ישראל, און האט צו זיי געזאגט נאך וואס גייט איר ארויס אנריכטן א מלחמה? בין איך דען ניט דער פלשתי, און איר קנעכט ביי שאולן? קלייבט אייך אויס א מאן, און זאל ער אראפנידערן צו מיר. . אויב ער וועט קענען מלחמה האלטן מיט מיר, און וועט מיך דערשלאגן, וועלן מיר זיין קנעכט צו אייך; און אויב איך וועל אים בייקומען, און וועל אים דערשלאגן וועט איר זיין קנעכט צו אונדז, און וועט אונדז דינען.
. און דער פלשתי האט געזאגט איך שפאט פון די רייען פון ישראל היינטיקן טאג; גיט מיר א מאן און לאמיר מלחמה האלטן מיט אנאנדער.
. און שאול און גאנץ ישראל האבן געהערט די דאזיקע ווערטער פון דעם פלשתי, און זיי האבן זיך דערשראקן, און האבן זייער מורא געהאט.
. און דוד איז געווען דער זון פון יענעם אפרתער מאן פון בית־לחם-יהודה, וואס זיין נאמען איז געווען ישי; און ער האט געהאט אכט זין. און דער מאן איז אין די טעג פון שאולן געווען א זקן וואס קומט צווישן לייט. . און די דריי עלטערע זין פון ישין זיינען געגאנגען נאך שאולן אין דער מלחמה; און די נעמען פון זיינע דריי זין וואס זיינען געגאנגען אין דער מלחמה, זיינען געווען אליאב דער בכור, און דער צווייטער פון אים אבינדב, און דער דריטער שמה. . און דוד איז געווען דער קלענסטער; און די דריי גרעסערע זיינען געגאנגען נאך שאולן. . און דוד פלעגט גיין און זיך אומקערן פון שאולן צו פיטערן די שאף פון זיין פאטער אין בית־לחם.
. און דער פלשתי האט גענענט פרי און שפעט, און האט זיך געשטעלט פערציק טעג נאכאנאנד.
. און ישי האט געזאגט צו זיין זון דודן נעם אקארשט פאר דיינע ברידער אן איפה פון די דאזיקע געברענטע זאנגען, און די דאזיקע צען ברויטן, און לויף דערמיט אריבער אין לאגער צו דיינע ברידער. . און די דאזיקע צען קעז זאלסטו ברענגען צו דעם הויפטמאן פון דעם טויזנט; און זאלסט פרעגן דיינע ברידער אויף פריד, און נעמען פון זיי א צייכן.
. און שאול און זיי און אלע מענער פון ישראל זיינען געווען אין טאל אלה, אין מלחמה מיט די פלשתים.
. האט זיך דוד געפעדערט אין דער פרי, און ער האט איבערגעלאזט די שאף אויף א שומר, און ער האט גענומען און איז געגאנגען אזוי ווי ישי האט אים באפוילן, און ער איז אנגעקומען אין לאגעררינג, ווען דער חיל וואס איז ארויסגעגאנגען אין שלאכט, האט געשאלט אויף מלחמה. . און ישראל און די פלשתים האבן זיך אויסגעשטעלט א ריי קעגן א ריי. . האט דוד איבערגעלאזט די זאכן פון זיך אויף דער האנט פון דעם שומר פון די זאכן, און ער איז געלאפן צום שלאכטפעלד; און ער איז געקומען און האט געפרעגט זיינע ברידער אויף פריד.
. ווי ער רעדט מיט זיי, ערשט דער צווישנמאן וואס זיין נאמען איז געווען גלית דער פלשתי פון גת, קומט ארויף פון די רייען פון די פלשתים, און ער האט גערעדט אזוי ווי יענע רייד; און דוד האט געהערט.
. און אלע מענער פון ישראל, ווי זיי האבן דערזען דעם מאן, אזוי זיינען זיי אנטלאפן פאר אים, און האבן זייער מורא געהאט. . און די מענער פון ישראל האבן געזאגט האט איר געזען דעם דאזיקן מאן וואס קומט ארויף? ווארום צו לעסטערן ישראל קומט ער ארויף; און עס וועט זיין, דער מאן וואס וועט אים דערשלאגן, וועט אים דער מלך מעשיר זיין מיט א גרויס עשירות, און וועט אים געבן זיין טאכטער, און זיין פאטערס הויז וועט ער מאכן פריי אין ישראל.
. האט דוד געזאגט צו די מענטשן וואס זיינען געשטאנען לעבן אים, אזוי צו זאגן וואס וועט געטאן ווערן צו דעם מאן וואס וועט דערשלאגן יענעם פלשתי, און וועט אפטאן די שאנד פון ישראל? ווארום ווער איז דער דאזיקער אומבאשניטינער פלשתי, אז ער זאל לעסטערן די רייען פון דעם לעבעדיקן גאט? . האט דאס פאלק אים געזאגט אזוי ווי דאס דאזיקע גערייד, אזוי צו זאגן אזוי וועט געטאן ווערן צו דעם מאן וואס וועט אים דערשלאגן.
. האט אליאב, זיין עלטערער ברודער, געהערט ווי ער רעדט צו די מענטשן, און דער צארן פון אליאבן האט געגרימט אויף דודן, און ער האט געזאגט צו וואס גאר האסטו אראפגענידערט, און אויף וועמען האסטו איבערגעלאזט יענע ביסל שאף אין מדבר? איך קען דיין מוטוויליקייט, און די שלעכטיקייט פון דיין הארצן, אז כדי צוצוקוקן די מלחמה האסטו אראפגענידערט. . האט דוד געזאגט וואס האב איך אצונד געטאן? עס איז דאך נאר א גערייד.
. און ער האט זיך אפגעדרייט פון אים צו אן אנדערן, און האט געפרעגט די אייגענע זאך, און דאס פאלק האט אים געענטפערט אזוי ווי דאס פריערדיקע גערייד.
. זיינען געהערט געווארן די ווערטער וואס דוד האט גערעדט, און מע האט דערציילט פאר שאולן, און ער האט אים געלאזט ברענגען צו זיך. . און דוד האט געזאגט צו שאולן זאל קיין מענטשנס הארץ ניט אראפפאלן איבער אים; דיין קנעכט וועט גיין, און וועט מלחמה האלטן מיט דעם דאזיקן פלשתי. . האט שאול געזאגט צו דודן קענסט ניט גיין אויף דעם דאזיקן פלשתי, מלחמה צו האלטן מיט אים, ווארום דו ביסט א יינגל, און ער איז א מאן פון מלחמה פון זיין יוגנט אן. . האט דוד געזאגט צו שאולן דיין קנעכט איז געווען א פאסטוך פאר זיין פאטער ביי די שאף, און אז א לייב איז געקומען, אדער א בער, און האט אוועקגעטראגן א שעפס פון דער סטאדע, . בין איך ארויסגעגאנגען נאך אים, און האב אים געשלאגן, און האב ארויסגעריסן פון זיין מויל; און אז ער האט זיך געשטעלט אקעגן מיר, האב איך אים אנגענומען ביים בארד, און האב אים דערשלאגן און אים געטייט. . אי דעם לייב אי דעם בער האט דיין קנעכט דערשלאגן; און דער דאזיקער אומבאשניטינער פלשתי וועט זיין ווי איינער פון זיי. ווייל ער האט געלעסטערט די רייען פון דעם לעבעדיקן גאט.
. און דוד האט געזאגט גאט וואס האט מיך מציל געווען פון דער האנט פון לייב, און פון דער האנט פון בער, ער וועט מיך מציל זיין פון דער האנט פון דעם דאזיקן פלשתי. האט שאול געזאגט צו דודן גיי, און זאל גאט זיין מיט דיר.
. און שאול האט אנגעטאן דודן זיינע קליידער, און ער האט ארויפגעטאן א קופערנעם קיווער אויף זיין קאפ, און אים אנגעטאן א פאנצער. . און דוד האט אנגעגורט זיין שווערד איבער זיינע קליידער, און זיך געמאטערט צו גיין, ווייל ער איז ניט געווען צוגעוווינט. האט דוד געזאגט צו שאולן איך קען ניט גיין אין די דאזיקע, ווייל איך בין ניט צוגעוווינט. און דוד האט זיי אויסגעטאן פון זיך. . און ער האט גענומען זיין שטעקן אין זיין האנט, און האט זיך אויסגעקליבן פינף גלאטע שטיינער פון דעם באך, און אריינגעטאן אין דעם פאסטוכזעקל וואס ער האט געהאט, אין דעם בייטל; און זיין שליידערער איז געווען אין זיין האנט; און ער האט גענענט צו דעם פלשתי.
. און דער פלשתי איז געגאנגען אלץ נענטער צו דודן און דער מאן וואס טראגט דעם שילד, אים פארויס. . און דער פלשתי האט א קוק געטאן און האט דערזען דודן, און האט אים פאראכט, ווארום ער איז געווען א יינגל, און גערויטלט, אויך שיין אויפן פנים. . און דער פלשתי האט געזאגט צו דודן צי א הונט בין איך, וואס דו קומסט צו מיר מיט שטעקנס? און דער פלשתי האט געשאלטן דודן ביי זיין גאט. . און דער פלשתי האט געזאגט צו דודן קום צו מיר, און איך וועל געבן דיין פלייש צום פויגל פון הימל און צו דער חיה פון פעלד. . האט דוד געזאגט צו דעם פלשתי דו קומסט צו מיר מיט א שווערד און מיט א שפיז און מיט א פיקע, און איך קום צו דיר אין דעם נאמען פון יהוה פון צבאות, דעם גאט פון די רייען פון ישראל וואס דו האסט געלעסטערט. . היינטיקן טאג וועט דיך יהוה איבערענטפערן און איך וועל דיך דערשלאגן, און וועל אראפנעמען דיין קאפ פון דיר; און איך וועל געבן די פגרים פון דער מחנה פון די פלשתים היינטיקן טאג צום פויגל פון הימל און צו דער חיה פון דער ערד; און די גאנצע ערד וועט וויסן, אז פאראן א גאט ביי ישראל. . און די דאזיקע גאנצע איינזאמלונג וועט וויסן אז ניט מיט א שווערד און מיט א שפיז העלפט יהוה; ווארום די מלחמה איז יהיהס, און ער וועט אייך געבן אין אונדזער האנט.
. און עס איז געווען, ווי דער פלשתי איז אויפגעשטאנען און איז געגאנגען און האט גענענט אנטקעגן דודן, אזוי האט דוד געאיילט, און איז געלאפן צום שלאכטפעלד אנטקעגן דעם פלשתי. . און דוד האט אריינגעשטעקט זיין האנט אין זעקל, און האט ארויסגענומען פון דארטן א שטיין, און א שליידער געטאן, און געטראפן דעם פלשתי אין זיין שטערן. און דער שטיין איז אריינגעזונקען אין זיין שטערן, און ער איז געפאלן אויף זיין פנים צו דער ערד.
. אזוי האט דוד איבערגעשטארקט דעם פלשתי מיט א שליידערער און מיט א שטיין, און געטראפן דעם פלשתי, און אים געטייט; און קיין שווערד איז ניט געווען אין דודס האנט.
. און דוד איז צוגעלאפן, און האט זיך געשטעלט איבער דעם פלשתי, און האט אנגענומען זיין שווערד, און זי ארויסגעצויגן פון איר שייד, און אים געטייט; און ער האט אפגעשניטן מיט איר זיין קאפ.
און די פלשתים האבן געזען אז זייער גבור איז טויט, און זיי זיינען אנטלאפן. . און די מענער פון ישראל און יהודה זיינען אויפגעשטאנען און האבן געשאלט, און נאכגעיאגט די פלשתים ביז דו קומסט קיין גי, און ביז די טויערן פון עקרון. און עס זיינען געפאלן דערשלאגענע פון די פלשתים אויף דעם וועג פון שערים, און ביז גת, און ביז עקרון. . און די קינדער פון ישראל האבן זיך אומגעקערט פון נאכיאגן די פלשתים, און זיי האבן אויסגערויבט זייער לאגער.
. און דוד האט גענומען דעם קאפ פון דעם פלשתי, און האט אים געבראכט קיין ירושלים, און זיינע וואפן האט ער אהינגעטאן אין זיין געצעלט.
. און אז שאול האט געזען דודן ארויסגיין אקעגן דעם פלשתי, האט ער געזאגט צו אבנר דעם חיל־פירער וועמעס זון איז דער דאזיקער בחור, אבנר? האט אבנר געזאגט אזוי ווי דיין זעל לעבט, מלך, אויב איך ווייס! . האט דער מלך געזאגט פרעג דו זיך נאך וועמעס זון דער יונג איז.
. און ווי דוד האט זיך אומגעקערט פון שלאגן דעם פלשתי, אזוי האט אים אבנר גענומען, און האט אים געבראכט פאר שאולן, מיט דעם קאפ פון דעם פלשתי אין זיין האנט. . האט שאול צו אים געזאגט וועמעס זון ביסטו, בחור? האט דוד געזאגט דער זון פון דיין קנעכט ישין פון בית־לחם.
. און עס איז געווען, ווי ער האט געענדיקט רעדן צו שאולן, אזוי איז די זעל פון יהונתנען צוגעבונדן געווארן צו דער זעל פון דודן, און יהונתן האט אים ליב געקריגן אזוי ווי זיין אייגן זעל. . און שאול האט אים צוגענומען אין יענעם טאג, און האט אים ניט געלאזט זיך אומקערן צו זיין פאטערס הויז. . און יהונתן האט געשלאסן א בונד מיט דודן, ווייל ער האט אים ליב געהאט ווי זיין אייגן זעל. . און יהונתן האט אויסגעטאן דעם מאנטל וואס אויף זיך, און האט אים געשאנקן דודן; אויך זיינע קליידער, ביז אויף זיין שווערד, און ביז אויף זיין בויגן, און ביז אויף זיין גארטל.
. און אז דוד איז ארויסגעגאנגען, איז, ווו שאול פלעגט אים שיקן, פלעגט ער באגליקן. און שאול האט אים אויפגעזעצט איבער די מלחמה־לייט; און ער איז וווילגעפעלן אין די אויגן פון גאנצן פאלק, און אויך אין די אויגן פון שאולס קנעכט.
. און עס איז געווען, ביי זייער אנקומען, אז דוד האט זיך אומגעקערט פון שלאגן דעם פלשתי, זיינען ארויסגעגאנגען די ווייבער פון אלע שטעט פון ישראל מיט געזאנג און טענץ אנטקעגן דעם מלך שאולן, מיט פויקן, מיט שמחה, און מיט צימבלען. . און די ווייבער די שפילערינס האבן געזונגען און געזאגט
שאול האט געשלאגן אין זיינע טויזנטן, און דוד אין זיינע צענטויזנטן.
. האט שאולן זייער געברענט, און דאס דאזיקע גערייד איז געווען שלעכט אין זיינע אויגן, און ער האט געזאגט דודן האבן זיי געגעבן די צענטויזנטן, און מיר האבן זיי געגעבן די טויזנטן, און אים פעלט נאך בלויז די מלוכה. . און שאול האט געקוקט קרום אויף דודן פון יענעם טאג און ווייטער.
. און עס איז געווען אויף מארגן, איז א בייזער גייסט פון גאט געקומען אויף שאולן, און ער האט אין הויז גערעדט פון זינען, און דוד האט געשפילט מיט זיין האנט אזוי ווי טאג אין טאג, און אין שאולס האנט איז געווען דער שפיז. . האט שאול א ווארף געטאן דעם שפיז, און ער האט געקלערט איך וועל דורכשטעכן דודן ביז אין וואנט. אבער דוד האט זיך אפגעדרייט פון אים צוויי מאל.
. און שאול האט מורא געהאט פאר דודן, ווארום גאט איז געווען מיט אים, און פון שאולן האט ער זיך אפגעטאן. . און שאול האט אים אפגעטאן פון זיך, און אים געמאכט פאר א הויפטמאן פון טויזנט, און ער איז געגאנגען און געקומען דעם פאלק פארויס. . און דוד האט באגליקט אין אלע זיינע וועגן, און גאט איז געווען מיט אים. . און שאול האט געזען אז ער באגליקט זייער, און ער האט זיך געשראקן פאר אים. . אבער גאנץ ישראל און יהודה האט ליב געהאט דודן, ווארום ער פלעגט גיין און קומען זיי פארויס.
. און שאול האט געזאגט צו דודן אט איז מיין עלטערע טאכטער מרב; זי וועל איך דיר געבן פאר א ווייב, אבער זיי מיר א העלדישער יונג, און פיר די מלחמות פון גאט. ווארום שאול האט געקלערט זאל ניט מיין האנט זיין אויף אים, נייערט די האנט פון די פלשתים זאל זיין אויף אים. . האט דוד געזאגט צו שאולן ווער בין איך? און וואס איז מיין לעבן, אדער מיין פאטערס משפחה אין ישראל, אז איך זאל ווערן אן איידעם ביים מלך?
. אבער עס איז געווען, בעת מע האט געזאלט געבן מרב די טאכטער פון שאולן צו דודן, איז זי אוועקגעגעבן געווארן צו עדריאלן פון מחולה פאר א ווייב.
. און מיכל די טאכטער פון שאולן האט ליב געהאט דודן; האט מען דערציילט שאולן, און די זאך איז וווילגעפעלן אין זיינע אויגן. . און שאול האט געקלערט איך וויל זי אים געבן, כדי זי זאל אים זיין פאר א שטרויכלונג, און די האנט פון די פלשתים זאל זיין אויף אים. און שאול האט געזאגט צו דודן וועסט היינט ווערן מיין איידעם מיט דער צווייטער.
. און שאול האט באפוילן זיינע קנעכט רעדט צו דודן שטילערהייט, אזוי צו זאגן זע, דער מלך וויל דיך, און אלע זיינע קנעכט האבן דיך ליב, טא ווער אצונד דעם מלכס איידעם.
. האבן שאולס קנעכט גערעדט אין די אויערן פון דודן די דאזיקע ווערטער. און דוד האט געזאגט גרינג אין אייערע אויגן צו ווערן דעם מלכס איידעם, אז איך בין אן ארעמאן און גרינגגעשאצט?
. האבן די קנעכט פון שאולן אים דערציילט, אזוי צו זאגן אזוי ווי די דאזיקע ווערטער האט דוד גערעדט. . האט שאול געזאגט אזוי זאלט איר זאגן צו דודן דער מלך וויל ניט קיין נדן, נייערט הונדערט פארהויטן פון די פלשתים, זיך נוקם צו זיין אן דעם מלכס פיינט. און שאול האט גערעכנט צו מאכן פאלן דודן דורך דער האנט פון די פלשתים.
. האבן זיינע קנעכט דערציילט דודן די דאזיקע ווערטער, און די זאך איז וווילגעפעלן אין די אויגן פון דודן, צו ווערן דעם מלכס איידעם. און די טעג זיינען נאך צו מאל ניט דערפילט געווארן, . איז דוד אויפגעשטאנען און איז אוועקגעגאנגען, ער מיט זיינע מענטשן, און ער האט געשלאגן פון די פלשתים צוויי הונדערט מאן. און דוד האט געבראכט זייערע פארהויטן, און מע האט זיי איבערגעגעבן פארפול צום מלך, כדי ער זאל ווערן דעם מלכס איידעם. און שאול האט אים געגעבן זיין טאכטער מיכלען פאר א ווייב.
. און שאול האט געזען און פארשטאנען אז גאט איז מיט דודן. און מיכל די טאכטער פון שאולן האט אים ליב געהאט. . און שאול האט נאך מער מורא געקריגן פאר דודן. און שאול איז געווען דודן א שונא אלע טעג.
. און די הארן פון די פלשתים פלעגן ארויסגיין; און עס איז געווען, ווען נאר זיי זיינען ארויסגעגאנגען, האט דוד באגליקט מער פון אלע קנעכט פון שאולן, און זיין נאמען איז געווען זייער געאכט.

. און שאול האט גערעדט צו יונתן זיין זון און צו אלע קנעכט, צו טייטן דודן; אבער יהונתן דער זון פון שאולן האט זייער געגארט דודן. . און יהונתן האט דערציילט דודן, אזוי צו זאגן מיין פאטער שאול זוכט דיך צו טייטן. און אצונד, איך בעט דיך, זיי אפגעהיט אין דער פרי, און זאלסט זיצן אין פארבארגעניש און זיך באהאלטן. . און איך וועל ארויסגיין, און וועל שטיין לעבן מיין פאטער אויף דעם פעלד וואס דו ביסט דארטן. און איך וועל רעדן וועגן דיר צו מיין פאטער, און אז איך וועל וואס מערקן, וועל איך דיר זאגן.
. און יהונתן האט גערעדט גוטס אויף דודן צו זיין פאטער שאולן, און ער האט צו אים געזאגט זאל דער מלך ניט זינדיקן אקעגן זיין קנעכט, אקעגן דודן, ווייל ער האט אקעגן דיר ניט געזינדיקט, און ווייל זיינע טוונגען זיינען געווען זייער גוט פאר דיר. . און ער האט גענומען זיין לעבן אין זיין האנט, און האט געשלאגן דעם פלשתי, און גאט האט געטאן א גרויסע ישועה פאר גאנץ ישראל; האסט עס געזען, און האסט זיך געפרייט. און פאר וואס זאלסטו זיך פארזינדיקן אן אומשולדיקן בלוט, צו טייטן דודן אומזיסט?
. האט שאול צוגעהערט צו דעם קול פון יהונתנען, און שאול האט געשווארן אזוי ווי גאט לעבט, אויב ער וועט געטייט ווערן!
. און יהונתן האט גערופן דודן, און יהונתן האט אים דערציילט אלע די דאזיקע ווערטער. און יהונתן האט געבראכט דודן צו שאולן, און ער איז געווען פאר אים אזוי ווי נעכטן־אייערנעכטן.
. און ווידער געווארן א מלחמה, און דוד איז ארויסגעגאנגען, און האט מלחמה געהאלטן אקעגן די פלשתים, און ער האט געשלאגן צווישן זיי א גרויסן שלאק, און זיי זיינען אנטלאפן פאר אים.
. און א בייזער גייסט פון גאט איז געקומען אויף שאולן בעת ער איז געזעסן אין זיין הויז מיט זיין שפיז אין זיין האנט; און דוד האט געשפילט מיט דער האנט. . האט שאול געזוכט דורכצושטעכן דודן מיטן שפיז ביז אין וואנט, אבער ער האט זיך ארויסגעמאכט פון שאולן, און ער האט אריינגעשטאכן דעם שפיז אין וואנט. און דוד איז אנטלאפן און איז אנטרונען געווארן אין יענער נאכט.
. האט שאול געשיקט שלוחים צו דודס הויז, אים צו היטן, און אים צו טייטן אין דער פרי. אבער זיין ווייב מיכל האט אנגעזאגט דודן, אזוי צו זאגן אויב דו ראטעוועסט ניט דיין נפש די נאכט, ווערסטו מארגן געטייט.
. און מיכל האט אראפגעלאזט דודן דורכן פענסטער, און ער איז אוועק און איז אנטלאפן און אנטרונען געווארן. . און מיכל האט גענומען דעם תרפים, און ארויפגעלייגט אויפן בעט, און א געשטריק פון ציגנהאר האט זי אים געלייגט צו קאפנס, און איבערגעדעקט מיט א בגד. . און אז שאול האט געשיקט שלוחים צו נעמען דודן, האט זי געזאגט ער איז קראנק.
. האט שאול געשיקט שלוחים צו זען דודן, אזוי צו זאגן ברענגט אים ארויף מיטן בעט צו מיר, אים צו טייטן. . זיינען די שלוחים געקומען, ערשט דער תרפים איז אויפן בעט, און דאס געשטריק פון ציגהאר אים צוקאפנס.
. האט שאול געזאגט צו מיכלען פאר וואס האסטו מיך אזוי אפגענארט, און האסט אוועקגעלאזט מיין שונא, און ער איז אנטרונען געווארן? האט מיכל געזאגט צו שאולן ער האט צו מיר געזאגט לאז מיך אוועק, נאך וואס זאל איך דיך טייטן?
. און דוד איז אנטלאפן און אנטרונען געווארן, און ער איז געקומען צו שמואלן קיין רמה, און האט אים דערציילט אלץ וואס שאול האט אים געטאן. און ער און שמואל זיינען געגאנגען און האבן זיך באזעצט אין ניות.
. איז אנגעזאגט געווארן שאולן, אזוי צו זאגן זע, דוד איז אין ניות אין רמה. . און שאול האט געשיקט שלוחים צו נעמען דודן. האבן זיי געזען דאס געזעמל נביאים נביאות זאגן, און שמואל שטייט געשטעלט איבער זיי; און דער גייסט פון גאט איז געווען אויף די שלוחים פון שאולן, און זיי אויך האבן נביאות געזאגט.
. האט מען אנגעזאגט שאולן, און ער האט געשיקט אנדערע שלוחים. האבן זיי אויך נביאות געזאגט. האט שאול ווידער געשיקט דריטע שלוחים, און זיי אויך האבן נביאות געזאגט.
. איז ער אויך געגאנגען קיין רמה, און ער איז געקומען ביז דער גרויסער גרוב וואס אין שכו, און האט זיך נאכגעפרעגט און געזאגט ווו זיינען שמואל און דוד? האט מען אים געזאגט אן, אין ניות אין רמה.
. איז ער אוועק אהין קיין ניות אין רמה, און אויך אויף אים איז געווען דער גייסט פון גאט, און ער איז געגאנגען און גייענדיק נביאות געזאגט, ביז ער איז געקומען קיין ניות אין רמה. . און ער אויך האט אויסגעטאן זיינע קליידער, און ער אויך האט נביאות געזאגט פאר שמואלן, און איז געלעגן א נאקעטער יענעם גאנצן טאג, און די גאנצע נאכט. דעריבער זאגט מען איז אויך שאול צווישן די נביאים?

. און דוד איז אנטלאפן פון ניות אין רמה, און ער איז געקומען, און האט געזאגט פאר יהונתנען וואס האב איך געטאן? און וואס איז מיין פארברעך, און וואס איז מיין חטא פאר דיין פאטער, וואס ער זוכט מיין לעבן? . האט ער צו אים געזאגט חלילה! וועסט ניט שטארבן. זע, מיין פאטער טוט ניט א גרויסע זאך אדער א קליינע זאך, אווו ער אנטפלעקט ניט מיין אויער, און פאר וואס זאל מיין פאטער פארבארגן פון מיר די דאזיקע זאך? עס איז ניט אזוי. . האט דוד ווידער געשווארן, און געזאגט ווייסן ווייסט דיין פאטער אז איך האב געפונען חן אין דיינע אויגן, און ער קלערט זאל יהונתן דערפון ניט וויסן, כדי ער זאל זיך ניט קלעמען. אבער אזוי ווי גאט לעבט, און אזוי ווי דיין זעל לעבט, אז אזוי ווי א טריט איז צווישן מיר און צווישן טויט! . האט יהונתן געזאגט צו דודן וואס וויל דיין זעל, איך זאל פאר דיר טאן? . האט דוד געזאגט צו יהונתנען אט איז מארגן ראש־חודש, ווען זיצן דארף איך זיצן מיטן מלך צום עסן; זאלסטו מיך לאזן גיין, און איך וועל זיך באהאלטן אין פעלד ביז איבער מארגן אוונט. . אויב נאכפרעגן וועט זיך נאכפרעגן דיין פאטער אויף מיר, זאלסטו זאגן אפבעטן האט זיך אפגעבעטן דוד ביי מיר, כדי אריבערצולויפן אין זיין שטאט בית־לחם, ווארום די יערלעכע אפפערשלאכטונג איז דארטן ביי דער גאנצער משפחה. . אויב ער וועט אזוי זאגן גוט! איז פריד צו דיין קנעכט; אויב אבער צערענען וועט ער צערענען, זיי וויסן אז שלעכטס איז באשלאסן ביי אים. . און זאלסט טאן חסד מיט דיין קנעכט, ווארום אין א בונד פון גאט האסטו געבראכט דיין קנעכט מיט דיר; און אויב אין מיר איז דא א פארברעך, טייט מיך דו; און נאך וואס דען זאלסטו מיך ברענגען צו דיין פאטער? . האט יהונתן געזאגט חלילה דיר! ווארום אויב דערוויסן וועל איך זיך דערוויסן אז ביי מיין פאטער איז באשלאסן, דיר זאל געשען בייז, צי וועל איך דאס דיר ניט דערציילן? . האט דוד געזאגט צו יהונתנען ווער וועט מיר דערציילן אויב דיין פאטער וועט דיר ענטפערן הארט? . האט יהונתן געזאגט צו דודן קום, און לאמיר ארויסגיין אין פעלד.
זיינען זיי ביידע ארויסגעגאנגען אין פעלד. . און יהונתן האט געזאגט צו דודן ביי יהוה דעם גאט פון ישראל! אז איך וועל אויספארשן מיין פאטער מארגן אדער איבער מארגן אין דער צייט, ערשט ער איז גוט צו דודן, צי וועל איך דענצמאל ניט שיקן צו דיר, און אנטפלעקן דיין אויער? . זאל גאט טאן צו יהונתנען אזוי און נאך מער! אויב מיין פאטער וועט ווויל געפעלן צו ברענגען אויף דיר שלעכט, וועל איך אנטפלעקן דיין אויער און וועל דוד אוועקשיקן, און וועסט גיין בשלום, און גאט וועט זיין מיט דיר אזוי ווי ער איז געווען מיט מיין פאטער. . און ניט נאר ווען איך לעב נאך – ניט נאר זאלסטו טאן מיט מיר א גאטס חסד, אז איך זאל ניט שטארבן; . נייערט זאלסט ניט אפשניידן דיין חסד פון מיין הויז ביז אייביק; ניט צו מאל ווען גאט וועט פארשניידן דודס פיינט ביז איינעם פון דעם געזיכט פון דער ערד.
. און יהונתן האט געשלאסן א בונד מיט דעם הויז פון דודן זאל גאט אויפמאנען פון דער האנט פון דודס פיינט! . און יהונתן האט ווידער באשווארן דודן ביי זיין ליבשאפט צו אים, ווארום ליב ווי זיין זעל האט ער אים ליב געהאט. . און יהונתן האט צו אים געזאגט מארגן איז ראש־חודש, און דו וועסט פעלן, ווייל דיין זיץ וועט זיין ליידיק. . זאלסטו איבער מארגן טיף אראפנידערן, און קומען צו דעם ארט וואס דו האסט זיך דארטן פארבארגן אין דעם וואכעדיקן טאג, און זיצן לעבן דעם שטיין אזל. . און איך וועל ווארפן דריי פיילן אן א זייט, אזוי ווי איך וואלט שיסן אין א ציל. . און זע, איך וועל שיקן דעם יינגל גיי, געפין די פיילן. אויב זאגן וועל איך זאגן צום יינגל ״אן זיינען די פיילן אהער צו צו פון דיר, נעם עס״, טא קום, ווארום פריד איז צו דיר, און עס איז גארנישט, אזוי ווי גאט לעבט! . אויב אבער איך וועל אזוי זאגן צום יונג ״אן זיינען די פיילן אהין צו פון דיר״, גיי אוועק, ווארום גאט שיקט דיך אוועק. . און וועגן דער זאך וואס מיר האבן גערעדט, איך און דו, אט איז גאט [אן עדות] צווישן מיר און צווישן דיר אויף אייביק.
. האט דוד זיך באהאלטן אין פעלד; און אז עס איז געווען ראש־חודש, האט דער מלך זיך געזעצט צום מאלצייט עסן. . און דער מלך איז געזעסן אויף זיין זיץ אזוי ווי אלע מאל, אויף דעם זיץ ביי דער וואנט; און יהונתן איז געשטאנען, און אבנר איז געזעסן ביים זייט פון שאולן; און דודס ארט איז געווען ליידיק. . און שאול האט גארנישט גערעדט אין יענעם טאג, ווארום ער האט געקלערט א סיבה איז דאס; ער איז ניט ריין, ער איז אוודאי אומריין.
. און עס איז געווען אויף מארגן נאך ראש־חודש דעם צווייטן טאג, און דודס ארט איז געווען ליידיק, האט שאול געזאגט צו יהונתן זיין זון פאר וואס איז ניט געקומען דער זון פון ישין אי נעכטן אי היינט צום מאלצייט? . האט יהונתן געענטפערט שאולן אפבעטן האט זיך אפגעבעטן דוד ביי מיר קיין בית־לחם; . און ער האט געזאגט לאז מיך גיין, איך בעט דיך, ווארום אן אפפערשלאכטונג פון דער משפחה איז ביי אונדז אין שטאט, און מיין ברודער, ער האט מיר באפוילן; און אצונד, אויב איך האב געפונען לייטזעליקייט אין דיינע אויגן, לאמיך, איך בעט דיך, זיך אריבערכאפן, און זען מיינע ברידער. דעריבער איז ער ניט געקומען צום מלכס טיש. . האט געגרימט דער צארן פון שאולן אויף יהונתנען, און ער האט צו אים געזאגט דו זון פון פארקערטער ווידערשפעניקייט, ווייס איך דען ניט, אז דו האסט אויסדערוויילט דעם זון פון ישין, צו דיין שאנד און צו דער שאנד פון דיין מוטערס נאקעטקייט? . ווארום כל־זמן דער זון פון ישין לעבט אויף דער ערד, וועסט דו און דיין מלוכה ניט האבן קיין באשטאנד. און אצונד, שיק און נעם אים צו מיר, ווארום טויט קומט אים. . האט יהונתן געענטפערט זיין פאטער שאולן, און האט צו אים געזאגט פאר וואס זאל ער געטייט ווערן? וואס האט ער געטאן?
. האט שאול א ווארף געטאן אויף אים דעם שפיז, אים צו טרעפן; און יהונתן האט פארשטאנען, אז דאס איז באשלאסן ביי זיין פאטער צו טייטן דודן.
. איז יהונתן אויפגעשטאנען פון טיש אין גרימצארן, און ער האט דעם צווייטן טאג פון חודש ניט געגעסן קיין שפייז, ווייל ער האט זיך געקלעמט וועגן דודן, און ווייל זיין פאטער האט אים פארשעמט. . און עס איז געווען אין דער פרי, איז יהונתן ארויסגעגאנגען אין פעלד, צו דער צייט וואס איז געווען אפגעמאכט מיט דודן, און א קליין יינגל איז געווען מיט אים. . און ער האט געזאגט צו זיין יינגל לויף, געפין אקארשט די פיילן וואס איך ווארף. איז דער יינגל געלאפן, און ער האט געווארפן א פייל אים אריבערצויאגן. . און ווי דער יינגל איז צוגעקומען צו דעם ארט פון דער פייל וואס יהונתן האט געווארפן, אזוי האט יהונתן נאכגערופן דעם יינגל, און געזאגט די פייל איז דאך אהין צו פון דיר. . און יהונתן האט נאכגערופן דעם יינגל גיכער, אייל זיך, זאלסט זיך ניט אפשטעלן. און יהונתנס יינגל האט אויפגעקליבן די פיילן, און איז געקומען צו זיין האר.
. און דער יינגל האט פון גארנישט געוווסט, נאר יהונתן און דוד האבן געוווסט פון דער זאך. . האט יהונתן געגעבן זיין וואפן צו זיין יינגל, און האט צו אים געזאגט גיי, ברענג זיי אין שטאט.
. ווי דער יינגל איז אוועקגעגאנגען, אזוי איז דוד אויפגעשטאנען פון דרום־זייט, און ער איז געפאלן אויף זיין פנים צו דער ערד, און האט זיך געבוקט דריי מאל. און זיי האבן געקושט איינער דעם אנדערן, און געוויינט איינער מיטן אנדערן, ביז דוד האט איבערגעשטיגן.
. און יהונתן האט געזאגט צו דודן גיי בשלום; [געדענק] וואס מיר האבן זיך ביידע געשווארן ביים נאמען פון גאט, אזוי צו זאגן גאט זאל זיין [אן עדות] צווישן מיר און צווישן דיר, און צווישן מיין זאמען און צווישן דיין זאמען ביז אייביק.

. און ער איז אויפגעשטאנען און איז אוועקגעגאנגען; און יהונתן איז אריין אין שטאט.
. און דוד איז געקומען קיין נוב צו אחימלך דעם כהן, און אחימלך האט געאיילט דודן אנטקעגן, און האט צו אים געזאגט פאר וואס ביסטו אליין, און קיינער איז ניט מיט דיר? . האט דוד געזאגט צו אחימלך דעם כהן דער מלך האט מיר באפוילן א זאך, און האט צו מיר געזאגט קיינער זאל גארנישט וויסן פון דער זאך וועגן וואס איך שיק דיך, און וואס איך האב דיר באפוילן; און די יונגען האב איך באשטעלט אין יענעם און יענעם ארט. . און אצונד, וואס איז דא אונטער דיין האנט? גיב אין מיין האנט א פינף ברויטן, אדער וואס עס געפינט זיך. . האט דער כהן געענטפערט דודן, און האט געזאגט וואכעדיק ברויט איז ניטא אונטער מיין האנט, נאר בלויז הייליק ברויט איז דא, אויב די יונגען האבן זיך נאר אפגעהיט פון א ווייב. . האט דוד געענטפערט דעם כהן, און האט צו אים געזאגט פאר וואר, א ווייב איז פארמיטן פון אונדז אזוי ווי אלע מאל אז איך גיי ארויס; און די כלים פון די יונגען ווערן געהאלטן הייליק; און דאס איז דער שטייגער מיט וואכעדיקן, און ווי שוין היינט, אז הייליקס וועט זיין אין דער כלי!
. האט אים דער כהן געגעבן הייליקס; ווארום דארטן איז ניט געווען קיין ברויט, נאר בלויז דאס ברויט פון אנגעזיכט וואס איז אראפגענומען געווארן פון פאר גאט, כדי אוועקצולייגן ווארעם ברויט, אין דעם טאג וואס עס איז אוועקגענומען געווארן.
. און דארטן איז געווען א מאן פון שאולס קנעכט אין יענעם טאג וואס האט זיך אויפגעהאלטן פאר גאט, און זיין נאמען איז געווען דואג דער אדומי, דער הויפט פון די פאסטוכער וואס ביי שאולן.
. און דוד האט געזאגט צו אחימלכן און איז ניטא דא אונטער דיין האנט א שפיז אדער א שווערד? ווארום אפילו מיין שווערד, און אפילו מיינע וואפן, האב איך ניט מיטגענומען מיט זיך, ווייל די זאך פון דעם מלך איז געווען אייליק. . האט דער כהן געזאגט די שווערד פון גלית דעם פלשתי וואס דו האסט געשלאגן אין טאל אלה, אן איז זי איינגעוויקלט אין א טוך הינטער דעם אפוד; אויב דו ווילסט זי דיר נעמען, נעם, ווארום קיין אנדערע חוץ איר איז דא ניטא. . האט דוד געזאגט ניטא איר גלייכן; גיב זי מיר.
און דוד איז אויפגעשטאנען, און איז אנטלאפן אין יענעם טאג פון שאולן, און איז געקומען צו אכיש דעם מלך פון גת.
. האבן די קנעכט פון אכישן געזאגט צו אים איז דאס ניט דוד דער מלך פון לאנד? האט מען ניט אויף דעם דאזיקן געזונגען מיט טענץ, אזוי צו זאגן
שאול האט געשלאגן אין זיינע טויזנטן, און דוד אין זיינע צענטויזנטן?
. האט דוד זיך אריינגענומען די דאזיקע ווערטער אין הארצן, און ער האט זייער מורא געהאט פאר אכיש דעם מלך פון גת. . האט ער געביטן זיין שכל פאר זייערע אויגן, און האט זיך משוגע געמאכט פאר זיי, און האט געצייכנט אויף די טירן פון טויער, און געלאזט רינען זיין שפייעכץ אויף זיין בארד. . האט אכיש געזאגט צו זיינע קנעכט אז איר זעט א מענטש איז משוגע, נאך וואס ברענגט איר אים צו מיר? . צי פעלן מיר משוגעים, וואס איר האט מיר געבראכט דעם דאזיקן צו זיין משוגע ביי מיר? זאל דער דאזיקער קומען אין מיין הויז?

. און דוד איז אוועקגעגאנגען פון דארטן, און איז אנטרונען געווארן צו דער הייל פון עדולם. האבן דערהערט זיינע ברידער און דאס גאנצע הויז פון זיין פאטער, און זיי האבן אראפגענידערט אהין צו אים.
. און עס האבן זיך אויפגעקליבן צו אים ווו נאר א מענטש א געדריקטער, און ווו נאר א מענטש וואס האט א בעל־חוב, און ווו נאר א מענטש מיט א ביטער געמיט; און ער איז געווארן פאר א הויפטמאן איבער זיי. און עס זיינען געווען מיט אים ארום פיר הונדערט מאן.
. און דוד איז אוועקגעגאנגען פון דארטן קיין מצפה־מואב, און ער האט געזאגט צום מלך פון מואב זאל, איך בעט דיך, ארויסקומען מיין פאטער און מיין מוטער צו זיין ביי אייך ביז וואנען איך וועל וויסן וואס גאט וועט טאן מיט מיר.
. און ער האט זיי געבראכט צו פירן פאר דעם מלך פון מואב, און זיי זיינען געזעסן ביי אים אלע טעג וואס דוד איז געווען אין דער בארגפעסטונג.
. און גד דער נביא האט געזאגט צו דודן זאלסט ניט זיצן אין דער בארגפעסטונג; קום, און זאלסט גיין אין לאנד יהודה. איז דוד געגאנגען און ער איז געקומען אין וואלד חרש.
. האט געהערט שאול, אז דוד און די מענטשן וואס מיט אים זיינען אויסגעפונען געווארן; און שאול איז געזעסן אין גבעה, אונטער דעם טאמאריסקנבוים אין רמה, מיט זיין שפיז אין זיין האנט; און אלע זיינע קנעכט זיינען געשטאנען לעבן אים. . האט שאול געזאגט צו זיינע קנעכט וואס זיינען געשטאנען ארום אים הערט אקארשט, איר בנימינער, וועט דען דער זון פון ישין אייך אלעמען געבן פעלדער און וויינגערטנער, וועט ער אייך אלעמען מאכן פאר הויפטלייט פון טויזנט, און הויפטלייט פון הונדערט, . וואס איר האט אלע געמאכט א בונט אויף מיר, און קיינער אנטפלעקט ניט מיין אויער, ווען מיין זון שליסט א בונד מיט דעם זון פון ישין, און קיינער ניט פון אייך קימערט זיך אום מיר און אנטפלעקט מיין אויער, אז מיין זון האט אנגעשטעלט מיין קנעכט אויף מיר פאר א לויערער, אזוי ווי היינטיקן טאג? . האט זיך אפגערופן דואג דער אדומי, וואס איז געשטאנען מיט די קנעכט פון שאולן, און ער האט געזאגט איך האב געזען דעם זון פון ישין קומען קיין נוב צו אחימלך דעם זון פון אחיטובן. . און ער האט געפרעגט פאר אים ביי גאט; אויך צערונג האט ער אים געגעבן, און די שווערד פון גלית דעם פלשתי האט ער אים געגעבן.
. האט דער מלך געשיקט רופן אחימלך דעם זון פון אחיטוב דעם כהן, און דאס גאנצע הויז פון זיין פאטער, די כהנים וואס אין נוב; און זיי זיינען אלע געקומען צום מלך. . האט שאול געזאגט הער אקארשט, דו זון פון אחיטובן. האט ער געזאגט דא בין איך, מיין האר. . האט שאול צו אים געזאגט פאר וואס האט איר געמאכט א בונט אויף מיר, דו און דער זון פון ישין, ווען דו האסט אים געבראכט ברויט און א שווערד, און געפרעגט פאר אים ביי גאט, כדי ער זאל אויפשטיין קעגן מיר פאר א לויערער, אזוי ווי היינטיקן טאג? . האט אחימלך געענטפערט דעם מלך, און האט געזאגט און ווער צווישן אלע דיינע קנעכט איז אזוי באגלויבט ווי דוד, וואס איז דעם מלכס איידעם, און דער האר איבער דיין לייבוואך, און אנגעזען אין דיין הויז? . האב איך דען היינט אנגעהויבן פרעגן פאר אים ביי גאט? באהיט זאל איך זיין! זאל דער מלך ניט ארויפלייגן א חשד אויף זיין קנעכט, אויף דעם גאנצן הויז פון מיין פאטער, ווארום דיין קנעכט האט פון דעם אלעם ניט געוווסט קיין זאך, קליין אדער גרויס. . האט דער מלך געזאגט שטארבן מוזטו שטארבן, אחימלך, דו און דאס גאנצע הויז פון דיין פאטער.
. און דער מלך האט געזאגט צו די לויפערס וואס זיינען געשטאנען לעבן אים דרייט אייך אום, און טייט די כהנים פון גאט, ווייל אויך זייער האנט איז געווען מיט דודן, און ווייל זיי האבן געוווסט אז ער אנטלויפט, און האבן ניט אנטפלעקט מיין אויער. אבער די קנעכט פון מלך האבן ניט געוואלט אויסשטרעקן זייער האנט אנצופאלן אויף די כהנים פון גאט. . האט דער מלך געזאגט צו דואגן דריי זיך דו אום, און פאל־צו אויף די כהנים. האט דואג דער אדומי זיך אומגעדרייט, און ער איז אנגעפאלן אויף די כהנים, און האט געטייט אין יענעם טאג פינף און אכציק מאן וואס האבן געטראגן א ליינענעם אפוד.
. און נוב די שטאט פון די כהנים האט ער געשלאגן מיטן שארף פון שווערד, פון א מאן און ביז א פרוי, פון א קינד און ביז א זויגעדיקן, און אן אקס און אן אייזל און א שעפס, מיטן שארף פון שווערד.
. און איין זון פון אחימלך דעם זון פון אחיטובן, וואס זיין נאמען איז געווען אביתר, איז אנטרונען געווארן, און איז אנטלאפן נאך דודן. . און אביתר האט דערציילט דודן, אז שאול האט געהרגעט די כהנים פון גאט. . האט דוד געזאגט צו אביתרן איך האב געוווסט אין יענעם טאג, אויב דואג דער אדומי איז דארטן, אז דערציילן וועט ער דערציילן שאולן. איך בין געווען די סיבה אין דעם טויט פון אלע נפשות פון דיין פאטערס הויז. . זיץ ביי מיר, זאלסט ניט מורא האבן; ווארום נאר דער וואס וועט זוכן מיין לעבן וועט זוכן דיין לעבן; ווייל אפגעהיט וועסטו זיין ביי מיר.

. האט מען אנגעזאגט דודן, אזוי צו זאגן זע, די פלשתים האלטן מלחמה אויף קעילה, און זיי רויבן די שייערן.
. האט דוד געפרעגט ביי גאט, אזוי צו זאגן זאל איך גיין, און שלאגן די דאזיקע פלשתים? האט גאט געזאגט צו דודן גיי, און זאלסט שלאגן די פלשתים, און העלפן קעילה.
. האבן די מענטשן פון דודן צו אים געזאגט זע, דא אין יהודה זיינען מיר אין מורא, היינט ווי שוין אז מיר וועלן גיין קיין קעילה, אקעגן די רייען פון די פלשתים?
. האט דוד ווידער געפרעגט ביי גאט, און גאט האט אים געענטפערט און געזאגט שטיי אויף, נידער אראפ קיין קעילה, ווארום איך גיב די פלשתים אין דיין האנט.
. איז געגאנגען דוד און זיינע מענטשן קיין קעילה, און האט מלחמה געהאלטן אויף די פלשתים, און אוועקגעפירט זייערע פי, און געשלאגן צווישן זיי א גרויסן שלאק. און דוד האט געהאלפן די באוווינער פון קעילה.
. און עס איז געווען, אז אביתר דער זון פון אחימלכן איז אנטלאפן צו דודן קיין קעילה, האט ער אראפגענידערט מיטן אפוד אין זיין האנט.
. איז אנגעזאגט געווארן שאולן, אז דוד איז געקומען קיין קעילה, און שאול האט געזאגט גאט האט אים איבערגעענטפערט אין מיין האנט, ווארום ער האט זיך אליין איינגעשלאסן דורך קומען אין א שטאט מיט טירן און ריגלען. . און שאול האט צונויפגערופן דאס גאנצע פאלק אויף מלחמה, צו נידערן אויף קעילה, צו לעגערן אויף דודן און אויף זיינע מענטשן.
. האט דוד זיך דערוווסט, אז שאול טראכט קעגן אים שלעכט, און ער האט געזאגט צו אביתר דעם כהן גענען דעם אפוד. . און דוד האט געזאגט יהוה דו גאט פון ישראל, הערן האט געהערט דיין קנעכט, אז שאול וויל קומען קיין קעילה, צו צעשטערן די שטאט פון מיינעט וועגן. . וועלן די מענער פון קעילה מיך איבערענטפערן אין זיין האנט? וועט שאול אראפנידערן, אזוי ווי דיין קנעכט האט געהערט? יהוה דו גאט פון ישראל, זאג, איך בעט דיך, צו דיין קנעכט. האט גאט געזאגט ער וועט אראפנידערן. . האט דוד געזאגט וועלן די מענער פון קעילה איבערענטפערן מיך און מיינע מענטשן אין דער האנט פון שאולן? האט גאט געזאגט זיי וועלן איבערענטפערן.
. איז דוד אויפגעשטאנען מיט זיינע מענטשן, ארום זעקס הונדערט מאן, און זיי זיינען ארויס פון קעילה, און זיינען געגאנגען ווו זיי האט זיך געמאכט.
איז שאולן אנגעזאגט געווארן, אז דוד איז אנטרונען געווארן פון קעילה; און ער האט זיך פארמיטן פון ארויסצוגיין.
. און דוד איז געזעסן אין מדבר, אין די פעסטונגען; און ער איז געזעסן אויפן בארג אין מדבר זיף. און שאול האט אלע טאג געזוכט, אבער גאט האט אים ניט געגעבן אין זיין האנט. . און דוד האט געזען, אז שאול איז ארויסגעגאנגען זוכן זיין לעבן; און דוד איז געווען אין מדבר זיף, אין חורשה.
. און יהונתן דער זון פון שאולן איז אויפגעשטאנען, און איז געגאנגען צו דודן קיין חורשה, און ער האט געשטארקט זיין האנט אין גאט. . און ער האט צו אים געזאגט זאלסט ניט מורא האבן, ווארום די האנט פון מיין פאטער שאולן וועט דיך ניט געפינען, און דו וועסט קיניגן איבער ישראל, און איך וועל פאר דיר זיין פאר א שני־למלך; און אויך מיין פאטער שאול ווייס דאס.
. און זיי האבן ביידע געשלאסן א בונד פאר גאט; און דוד איז געבליבן אין חורשה, און יהונתן איז אוועקגעגאנגען צו זיין הויז.
. און די זיפער זיינען ארויפגעגאנגען צו שאולן קיין גבעה, אזוי צו זאגן פאר וואר, דוד באהאלט זיך ביי אונדז אין די פעסטונגען אין חורשה אויפן בערגל חכילה וואס רעכטס פון ישימון. . און אצונד, מלך, ווען נאר דיין הארץ געלוסט אראפצונידערן, נידער אראפ, און אויף אונדז איז אים איבערצוענטפערן אין דער האנט פון מלך. . האט שאול געזאגט געבענטשט זאלט איר זיין פון גאט, וואס האט איר אייך דערבארימט אויף מיר. . גייט, איך בעט אייך, פאסט ווידער אויף, און ווערט געוואר, און מערקט זיין ארט ווו זיין פוס איז, ווער עס האט אים דארטן געזען; ווארום מע האט מיר געזאגט, ער איז זייער ליסטיק. . דרום זעט, און ווערט געוואר אלע באהעלטענישן וואס ער באהאלט זיך דארטן, און איר זאלט זיך אומקערן צו מיר מיט זיכערן, און איך וועל גיין מיט אייך; און עס וועט זיין, אויב ער איז אין לאנד, וועל איך אים ארומזוכן צווישן אלע טויזנטן פון יהודה.
. זיינען זיי אויפגעשטאנען, און זיינען געגאנגען קיין זיף פארויס פאר שאולן. און דוד און זיינע מענטשן זיינען געווען אין מדבר מעון, אין דעם פלוין, רעכטס פון ישימון.
. און ווי שאול און זיינע מענטשן זיינען געגאנגען זוכן, אזוי האט מען אנגעזאגט דודן, און ער האט אראפגענידערט צום פעלדז, און האט זיך באזעצט אין מדבר מעון. האט שאול דערהערט, און ער האט נאכגעיאגט דודן אין מדבר מעון. . און שאול איז געגאנגען פון דער זייט בארג, און דוד און זיינע מענטשן פון דער אנדער זייט בארג; און דוד האט זיך געאיילט אוועקצוגיין פון שאולן, און שאול און זיינע מענטשן האבן ארומגערינגלט דודן און זיינע מענטשן זיי צו כאפן. . איז אנגעקומען א שליח צו שאולן, אזוי צו זאגן אייל זיך און קום, ווארום די פלשתים זיינען אנגעפאלן אויפן לאנד. . האט שאול זיך אומגעקערט פון נאכיאגן דודן, און ער איז געגאנגען אקעגן די פלשתים. דעריבער האט מען גערופן יענעם ארט סלע־המחלקות.

. און דוד איז ארויפגעגאנגען פון דארטן, און האט זיך באזעצט אין די בארגפעסטונגען פון עין־גדי.
. און עס איז געווען, אז שאול האט זיך אומגעקערט פון הינטער די פלשתים, האט מען אים געזאגט, אזוי צו זאגן זע, דוד איז אין מדבר פון עין־גדי. . האט שאול גענומען דריי טויזנט געקליבענע מענער פון גאנץ ישראל, און ער איז געגאנגען זוכן דודן מיט זיינע מענטשן אויף די שטיינבעקפעלדזן. . און ער איז געקומען צו די שאפגעהעפטן ביים וועג, און דארטן איז געווען א הייל; איז שאול אריינגעגאנגען אויף זיין באדערפעניש. און דוד און זיינע מענטשן זיינען געזעסן אין די ווינקלען פון דער הייל. . האבן די מענטשן פון דודן צו אים געזאגט זע, דאס איז דער טאג, וואס גאט האט דיר אנגעזאגט זע, איך גיב דיין שונא אין דיין האנט, און וועסט טאן צו אים אזוי ווי עס וועט זיין גוט אין דיינע אויגן.
איז דוד אויפגעשטאנען, און האט אפגעשניטן דעם ברעג פון שאולס מאנטל שטילערהייט.
. און עס איז געווען נאך דעם, האט דודס הארץ אים געפלאגט פאר וואס ער האט אפגעשניטן דעם ברעג פון שאולן. . און ער האט געזאגט צו זיינע מענטשן באהיט זאל איך ווערן פון גאט, אז איך זאל טאן די דאזיקע זאך צו מיין האר, צום געזאלבטן פון גאט, אויסצושטרעקן מיין האנט אויף אים, ווארום דער געזאלבטער פון גאט איז ער. . און דוד האט אפגעהאקט זיינע מענטשן מיט די ווערטער, און ער האט זיי ניט געלאזן אויפשטיין אקעגן שאולן. און שאול איז אויפגעשטאנען פון דער הייל, און איז געגאנגען אין וועג.
. איז דוד דערנאך אויפגעשטאנען, און ער איז ארויסגעגאנגען פון דער הייל, און ער האט נאכגערופן שאולן, אזוי צו זאגן מיין האר מלך! האט שאול זיך אומגעקוקט הינטער זיך, און דוד האט זיך גענייגט מיטן פנים צו דער ערד, און זיך געבוקט. . און דוד האט געזאגט צו שאולן פאר וואס הערסטו צו די רייד פון א מענטשן, אזוי צו זאגן זע, דוד זוכט דיר שלעכטס? . אט האבן היינטיקן טאג דיינע אויגן געזען, אז גאט האט דיך געגעבן אין מיין האנט אין דער הייל; און מע האט גערעדט דיך צו הרגען, אבער [מיין אויג] האט דיך געשוינט, און איך האב געזאגט איך וועל ניט אויסשטרעקן מיין האנט אויף מיין האר, ווארום דער געזאלבטער פון גאט איז ער. . און זע, מיין פאטער, אדרבה זע דעם ברעג פון דיין מאנטל אין מיין האנט; ווארום אז איך האב אפגעשניטן דעם ברעג פון דיין מאנטל, און האב דיך ניט געהרגעט, פארשטיי און זע, אז אין מיין האנט איז ניטא קיין בייז און קיין פארברעך, און איך האב ניט געזינדיקט קעגן דיר; און דו לויערסט מיין לעבן צו נעמען. . זאל גאט משפטן צווישן מיר און צווישן דיר, און זאל גאט זיך פאר מיר נוקם זיין אן דיר; אבער מיין האנט זאל ניט זיין אויף דיר. . אזוי ווי דאס שפריכווארט פון די פארצייטיקע זאגט פון שלעכטע קומט ארויס שלעכטס; אבער מיין האנט זאל ניט זיין אויף דיר. . נאך וועמען איז ארויסגעגאנגען דער מלך פון ישראל? נאך וועמען יאגסטו זיך? נאך א טויטן הונט, נאך אן איינציקער פלוי? . און זאל גאט זיין צום דיין, און משפטן צווישן מיר און צווישן דיר, און זען, און קריגן מיין קריג, און מיך העלפן פון דיין האנט.
. און עס איז געווען, ווי דוד האט געענדיקט רעדן די דאזיקע רייד צו שאולן, אזוי האט שאול געזאגט איז דאס דיין קול, דוד מיין זון? און שאול האט אויפגעהויבן זיין קול, און האט געוויינט. . און ער האט געזאגט צו דודן דו ביסט גערעכטער פון מיר, ווארום דו האסט מיר געטאן גוטס, און איך האב אפגעטאן שלעכטס. . און דו האסט באוויזן היינט ווי דו האסט גוטס געטאן מיט מיר, ווען גאט האט מיך איבערגעענטפערט אין דיין האנט, און דו האסט מיך ניט געהרגעט. . און וועט דען עמעצער טרעפן זיין פיינט, און אים לאזן גיין מיט א גוטן וועג? דרום זאל דיר גאט אפצאלן גוטס פאר וואס דו האסט מיר געטאן היינטיקן טאג. . און אצונד, זע, איך ווייס אז קיניגן וועסטו קיניגן און אין דיין האנט וועט זיך אפשטעלן די מלוכה פון ישראל. . דרום שווער מיר אצונד, ביי גאט, אויב דו וועסט פארשניידן מיין זאמען נאך מיר, און אויב דו וועסט פארטיליקן מיין נאמען פון מיין פאטערס הויז.
. האט דוד געשווארן שאולן; און שאול איז אוועקגעגאנגען צו זיין הויז, און דוד און זיינע מענטשן זיינען ארויפגעגאנגען אויף דער בארגפעסטונג.

. און שמואל איז געשטארבן, און גאנץ ישראל האבן זיך איינגעזאמלט, און האבן אים באקלאגט; און זיי האבן אים באגראבן אין זיין היים אין רמה.
און דוד איז אויפגעשטאנען, און האט אראפגענידערט צום מדבר פארן.
. און אין מעון איז געווען א מאן, וואס זיין ווירטשאפט איז געווען אין כרמל. און דער מאן איז געווען זייער רייך, און ער האט געהאט דריי טויזנט שאף, און טויזנט ציגן; און ער איז געווען ביים שערן פון זיינע שאף אין כרמל. . און דער נאמען פון דער מאן איז געווען נבל, און דער נאמען פון זיין ווייב אביגיל. און די פרוי איז געווען וווילפארשטאנדיק און שיין אין געשטאלט; אבער דער מאן איז געווען הארט און שלעכט אין מעשים; און ער איז געווען פון כלבס משפחה.
. האט דוד געהערט אין מדבר אז נבל שערט זיינע שאף. . און דוד האט געשיקט צען יונגען, און דוד האט געזאגט צו די יונגען גייט ארויף קיין כרמל, און קומט צו נבלן און פרעגט אים אין מיין נאמען אויף פריד. . און אזוי זאלט איר זאגן צום לעבן! און פריד צו דיר, און פריד צו דיין הויז, און פריד צו אלץ וואס איז דיינס! . און אצונד האב איך געהערט, אז מע שערט ביי דיר; אצונד די פאסטוכער וואס ביי דיר זיינען געווען מיט אונדז; ניט מיר האבן זיי געקריוודעט, און ניט ביי זיי איז עפעס געמינערט געווארן אלע טעג וואס זיי זיינען געווען אין כרמל -. פרעג דיינע יונגען, און זיי וועלן דיר דערציילן – טא זאלן די יונגען געפינען לייטזעליקייט אין דיינע אויגן; ווארום אין א גוטן טאג זיינען מיר געקומען. גיב, איך בעט דיך, וואס דיין האנט וועט געפינען, צו דיינע קנעכט און צו דיין זון דודן.
. זיינען געקומען די יונגען פון דודן, און האבן גערעדט צו נבלן אזוי ווי אלע די דאזיקע רייד אין נאמען פון דודן; און זיי האבן זיך פאררוט. . האט נבל געענטפערט די קנעכט פון דודן, און האט געזאגט ווער איז דוד? און ווער איז דער זון פון ישין? היינט צו טאג זיינען דא א סך קנעכט וואס רייסן זיך אוועק איטלעכער פון זיין האר. . און איך זאל נעמען מיין ברויט און מיין וואסער, און מיין שעכטונג וואס איך האב געשאכטן פאר מיינע שערערס, און אוועקשענקען צו מענטשן וואס איך ווייס ניט פון וואנען זיי זיינען?
. האבן די יונגען פון דודן זיך פארקערט אויף זייער וועג, און זיי זיינען צוריקגעגאנגען, און זיינען געקומען, און האבן אים דערציילט אזוי ווי אלע די דאזיקע ווערטער. . האט דוד געזאגט צו זיינע מענטשן גורט אן איטלעכער זיין שווערד. האבן זיי איטלעכער אנגעגורט זיין שווערד, אויך דוד האט אנגעגורט זיין שווערד; און עס זיינען ארויפגעגאנגען נאך דודן ארום פיר הונדערט מאן; און צוויי הונדערט זיינען געבליבן ביי די זאכן.
. און אביגילן, נבלס ווייב, האט דערציילט איין יונג פון די יונגען, אזוי צו זאגן זע, דוד האט געשיקט שלוחים פון מדבר אנצוווינטשן אונדזער האר, און ער איז אויף זיי אנגעפאלן. . און די מענטשן זיינען געווען זייער גוט צו אונדז, און ניט מיר זיינען געקריוודעט געווארן, און ניט ביי אונדז איז עפעס געמינערט געווארן, אלע טעג וואס מיר זיינען אומגעגאנגען מיט זיי, ווען מיר זיינען געווען אין פעלד. . זיי זיינען געווען א מויער ארום אונדז אי ביי נאכט אי ביי טאג, אלע טעג וואס מיר זיינען געווען מיט זיי, פיטערנדיק די שאף. . און אצונד ווייס און זע וואס דו זאלסט טאן, ווייל אן אומגליק איז באשלאסן אויף אונדזער האר און אויף זיין גאנצן הויז; און ער איז א נידערטרעכטיקער יונג, אז עס איז ניט צו רעדן צו אים.
. האט אביגיל געאיילט און האט גענומען צוויי הונדערט ברויטן, און צוויי לאגלען וויין, און פינף געמאכטע שאף, און פינף סאה געברענטע זאנגען, און הונדערט בינטלעך ראזינקעס, און צוויי הונדערט קוכנס פייגן, און ארויפגעטאן אויף אייזלען. . און זי האט געזאגט צו אירע יונגען גייט אוועק מיר פארויס; אט קום איך אייך נאך. און איר מאן נבלן האט זי ניט דערציילט.
. און עס איז געווען, ווי זי רייט אויף איר אייזל, און נידערט אראפ אונטער דעם צודעק פון בארג, ערשט דוד מיט זיינע מענטשן נידערן אראפ איר אנטקעגן, און זי האט זיי אנגעטראפן.
. און דוד האט געזאגט בלויז אומנישט האב איך געהיט אלץ וואס געהערט צו דעם דאזיקן אין מדבר, און גארנישט איז געמינערט געווארן פון אלץ וואס געהערט צו אים; און ער האט מיר אומגעקערט א רעה פאר א טובה. . זאל גאט טאן אזוי און נאך מער צו די פיינט פון דודן, אויב איך וועל איבערלאזן פון אלע וואס געהערן צו אים ביזן ליכט פון פרימארגן א מאנספארשוין!
. און ווי אביגיל האט דערזען דודן, אזוי האט זי געאיילט און אראפגענידערט פון אייזל, און איז געפאלן אויף איר פנים פאר דודס אנגעזיכט, און האט זיך געבוקט צו דער ערד. . און זי איז געפאלן צו זיינע פיס, און האט געזאגט אויף מיר אליין, מיין האר, די שולד! און זאל דיין דינסט, איך בעט דיך, רעדן אין דיינע אויערן, און הער צו די ווערטער פון דיין דינסט. . זאל, איך בעט דיך, מיין האר ניט טאן זיין הארץ אויף דעם דאזיקן נידערטרעכטיקן מענטשן, אויף נבלן, ווארום אזוי ווי זיין נאמען, אזוי איז ער. נבל איז זיין נאמען, און מנווולדיקייט איז אין אים. און איך דיין דינסט האב ניט געזען די יונגען פון מיין האר, וואס דו האסט געשיקט. . און אצונד, מיין האר, אזוי ווי גאט לעבט, און אזוי ווי דיין זעל לעבט, אז דאס האט דיך גאט פארמיטן פון פארגיין בלוט־פארגיסונג, און זיך העלפן מיט דיין אייגענער האנט! און אצונד, זאלן ווערן אזוי ווי נבל דיינע שונאים און די וואס זוכן שלעכטס אויף מיין האר. . און אצונד, זאל די דאזיקע מתנה, וואס דיין דינסט האט געבראכט צו מיין האר, געגעבן ווערן צו די יונגען וואס גייען הינטער מיין האר. . פארגיב, איך בעט דיך, דעם פארברעך פון דיין דינסט, ווארום מאכן וועט גאט מאכן מיין האר א זיכער הויז, ווייל די מלחמות פון גאט פירט מיין האר, און קיין בייז איז ניט געפונען געווארן אין דיר פון דיין לעבטאג אן. . הגם א מענטש איז אויפגעשטאנען זיך צו יאגן נאך דיר, און צו זוכן דיין לעבן, וועט די זעל פון מיין האר זיין איינגעבונדן אין דעם בונד פון לעבן ביי יהוה דיין גאט, און די זעל פון דיינע פיינט, זי וועט ער אוועקשליידערן אין א שליידערלעפל. . און עס וועט זיין, אז גאט וועט טאן צו מיין האר אזוי ווי אל דאס גוטס וואס ער האט אנגעזאגט אויף דיר, און ער וועט דיך באפעלן פאר א פירשט איבער ישראל, . זאל דאס דיר ניט זיין פאר א שטרויכלונג, און פאר א פארווורף פון הארצן פון מיין האר, וואס דו האסט פארגאסן בלוט אומזיסט, און וואס מיין האר האט זיך אליין געהאלפן. און אז גאט וועט באגיטיקן מיין האר, זאלסטו זיך דערמאנען אן דיין דינסט.
. האט דוד געזאגט צו אביגילן געלויבט איז יהוה דער גאט פון ישראל, וואס האט דיך היינטיקן טאג געשיקט מיר אנטקעגן. . און געבענטשט זאל זיין דיין שכל, און געבענטשט זאלסט דו זיין, וואס דו האסט מיך היינטיקן טאג פארמיטן פון באגיין בלוט־פארגיסונג, און זיך העלפן מיט מיין אייגענער האנט. . ווארום פאר וואר, אזוי ווי עס לעבט יהוה דער גאט פון ישראל וואס האט מיך פארמיטן פון דיר שלעכטס צו טאן, אז ווען דו וואלסט ניט געאיילט און געקומען מיר אנטקעגן, אויב עס וואלט געבליבן ביי נבלן ביזן ליכט פון פרימארגן א מאנספארשוין!
. און דוד האט אנגענומען פון איר האנט וואס זי האט אים געבראכט, און צו איר האט ער געזאגט גיי ארויף בשלום צו דיין הויז. זע, איך האב צוגעהערט צו דיין קול, און האב געשוינט דיין פנים.
. און אביגיל איז געקומען צו נבלן, ערשט ער האט א מאלצייט ביי זיך אין הויז, אזוי ווי א מאלצייט פון א מלך, און נבלס הארץ איז אים פריילעך, און ער איז שכור ביז גאר. האט זי אים קיין זאך ניט דערציילט, קליין אדער גרויס, ביזן ליכט פון פרימארגן.
. און עס איז געווען אין דער פרי, אז דער וויין איז ארויס פון נבלן, האט אים זיין ווייב דערציילט די דאזיקע זאכן, און זיין הארץ איז אפגעשטארבן אין אים, און ער איז געווארן אזוי ווי שטיין. . און עס איז געווען אין ארום צען טעג, האט גאט געשלאגן נבלן, און ער איז געשטארבן.
. האט דוד געהערט, אז נבל איז געשטארבן, און ער האט געזאגט געלויבט איז גאט וואס האט זיך אנגענומען די קריוודע פון מיין חרפה פון נבלס האנט, און האט פארמיטן זיין קנעכט פון שלעכטס; און דאס שלעכטס פון נבלן האט גאט אומגעקערט אויף זיין קאפ. און דוד האט געשיקט און גערעדט צו אביגילן, זי צו נעמען צו זיך פאר א ווייב.
. זיינען געקומען דודס קנעכט צו אביגילן קיין כרמל, און זיי האבן גערעדט צו איר, אזוי צו זאגן דוד האט אונדז געשיקט צו דיר, דיך צו נעמען צו אים פאר א ווייב.
. איז זי אויפגעשטאנען, און האט זיך געבוקט מיטן פנים צו דער ערד, און זי האט געזאגט אט איז דיין דינסט פאר א שקלאפין צו וואשן די פיס פון מיין הארס קנעכט.
. און אביגיל האט געאיילט און איז אויפגעשטאנען, און האט זיך געזעצט אויפן אייזל, מיט אירע פינף מיידלעך וואס זיינען געגאנגען הינטער איר, און זי איז געגאנגען נאך די שלוחים פון דודן. און זי איז אים געווארן פאר א ווייב.
. און אחינועמען האט דוד גענומען פון יזרעאל; און זיי זיינען אים ביידע געווארן פאר ווייבער.
. און שאול האט אוועקגעגעבן זיין טאכטער מיכל, דודס ווייב, צו פלטי דעם זון פון לישן וואס פון גלים.

. און די זיפער זיינען געקומען צו שאולן קיין גבעה, אזוי צו זאגן פאר וואר, דוד באהאלט זיך אויף דעם בערגל חכילה פאר ישימון.
. איז שאול אויפגעשטאנען, און האט אראפגענידערט צום מדבר זיף מיט דריי טויזנט געקליבענע מענער פון ישראל, צו זוכן דודן אין מדבר זיף. . און שאול האט געלאגערט אויפן בערגל חכילה וואס פאר ישימון ביים וועג. און דוד איז געזעסן אין מדבר, און ער האט געמערקט, אז שאול איז געקומען נאך אים אין מדבר. . און דוד האט געשיקט אויסקוקערס, און איז געוואר געווארן אויף געוויס, אז שאול איז געקומען. . איז דוד אויפגעשטאנען, און איז צוגעקומען צו דעם ארט וואס שאול האט דארטן געלאגערט, און דוד האט געזען דעם ארט וואס דארטן איז געלעגן שאול און אבנר דער זון פון נרן, זיין חיל־פירער. און שאול איז געלעגן אין לאגעררינג, און דאס פאלק האט געלאגערט רונד ארום אים.
. האט זיך אפגערופן דוד און האט געזאגט צו אחימלך דעם חתי, און צו אבישי דעם זון פון צרויהן, יואבס ברודער, אזוי צו זאגן ווער וויל אראפנידערן מיט מיר צו שאולן אין לאגער? האט אבישי געזאגט איך וועל אראפנידערן מיט דיר.
. איז געקומען דוד און אבישי צו דעם פאלק ביי נאכט, ערשט שאול ליגט און שלאפט אין לאגעררינג, און זיין שפיז איז אריינגעשטעקט אין דער ערד אים צוקאפנס, און אבנר און דאס פאלק ליגן רונד ארום אים.
. האט אבישי געזאגט צו דודן גאט האט היינט איבערגעענטפערט דיין פיינט אין דיין האנט; און אצונד, לאמיך אקארשט אים איין מאל א שטאך טאן מיטן שפיז ביז אין דער ערד, און איך וועל אים ניט דארפן טאן א צווייטן. . האט דוד געזאגט צו אבישין זאלסט אים ניט אומברענגען, ווארום ווער האט אויסגעשטרעקט זיין האנט אויף דעם געזאלבטן פון גאט, און איז אפגעקומען גלאט? . און דוד האט געזאגט אזוי ווי גאט לעבט, אז נאר גאט זאל אים שלאגן! ענטוועדער זיין טאג וועט קומען, און ער וועט שטארבן, אדער ער וועט נידערן אין מלחמה און אומקומען. . באהיט זאל איך ווערן פון גאט, אויסצושטרעקן מיין האנט אויף דעם געזאלבטן פון גאט. און אצונד, נעם, איך בעט דיך, דעם שפיז וואס ביי אים צוקאפנס, און דעם קרוג וואסער, און לאמיר זיך גיין.
. און דוד האט גענומען דעם שפיז און דעם קרוג וואסער פון שאולס צוקאפנס, און זיי זיינען זיך אוועקגעגאנגען; און קיינער האט ניט געזען און ניט געמערקט, און קיינער האט זיך ניט אויפגעכאפט, ווייל זיי זיינען אלע געשלאפן, ווארום א גאטס שלאף איז געפאלן אויף זיי.
. און דוד איז אריבערגעגאנגען אויף דער אנדער זייט, און ער האט זיך געשטעלט אויפן שפיץ בארג פון דער ווייטן, מיט א ברייט ארט צווישן זיי. . און דוד האט גערופן צו דעם פאלק און צו אבנר דעם זון פון נרן, אזוי צו זאגן ווילסטו ניט ענטפערן, אבנר? האט אבנר זיך אפגערופן און האט געזאגט ווער ביסטו, וואס דו רופסט צום מלך? . האט דוד געזאגט צו אבנרן דו ביסט דאך א מאן, און ווער איז דיין גלייכן אין ישראל, היינט פאר וואס האסטו ניט אפגעהיט דעם מלך דיין האר? ווארום איינער פון פאלק איז געקומען אומצוברענגען דעם מלך דיין האר. . ניט גוט איז די דאזיקע זאך וואס דו האסט געטאן. אזוי ווי גאט לעבט, אז טויט זייט איר ווערט, וואס איר האט ניט אפגעהיט אייער האר, דעם געזאלבטן פון גאט! און אצונד זע, ווו איז דער שפיז פון דעם מלך, און דער קרוג וואסער וואס איז געווען ביי אים צוקאפנס?
. האט שאול דערקענט דודס קול, און ער האט געזאגט איז דאס דיין קול, מיין זון דוד? האט דוד געזאגט מיין קול, מיין האר מלך. . און ער האט געזאגט פאר וואס יאגט זיך מיין האר נאך זיין קנעכט? וואס האב איך דען געטאן? און וואס פאר א בייז איז אין מיין האנט? . און אצונד, זאל, איך בעט דיך, מיין האר דער מלך צוהערן די ווערטער פון זיין קנעכט אויב גאט האט דיך אנגערייצט אויף מיר, וועט ער אננעמען א קרבן; אויב אבער מענטשנקינדער, זאלן זיי זיין פארשאלטן פאר גאט, וואס זיי האבן מיך פארטריבן היינט פון זיין באהעפט אן דער נחלה פון יהוה, אזוי צו זאגן גיי, דין פרעמדע געטער. . און אצונד, זאל מיין בלוט ניט פאלן צו דער ערד אוועק פון גאטס פנים; ווארום דער מלך פון ישראל איז ארויסגעגאנגען זוכן אן איינציקע פלוי, אזוי ווי מע יאגט א פעלדהון אין די בערג.
. האט שאול געזאגט איך האב געזינדיקט; קער זיך אום, מיין זון דוד, ווארום איך וועל דיר מער ניט בייז טאן, דערפאר וואס מיין לעבן איז טייער געווען אין דיינע אויגן היינטיקן טאג. זע, איך האב זיך נאריש באגאנגען, און האב פארזען זייער פיל.
. האט זיך אפגערופן דוד און האט געזאגט אט איז דעם מלכס שפיז, און זאל איינער פון די יונגען אריבערקומען, און אים נעמען. . און גאט וועט אומקערן איטלעכן זיין גערעכטיקייט און זיין טריישאפט; ווארום גאט האט דיך היינט איבערגעענטפערט אין מיין האנט, און איך האב ניט געוואלט אויסשטרעקן מיין האנט אויף דעם געזאלבטן פון גאט. . און אט אזוי ווי דיין לעבן איז געווען גרויסגעשאצט אין מיינע אויגן היינטיקן טאג, אזוי זאל מיין לעבן זיין גרויסגעשאצט אין די אויגן פון גאט, אז ער זאל מיך מציל זיין פון יעטוועדער צרה.
. האט שאול געזאגט צו דודן געבענטשט זאלסטו זיין, מיין זון דוד; אי טאן וועסטו טאן, אי אויספירן וועסטו אויספירן.
און דוד איז געגאנגען אויף זיין וועג, און שאול האט זיך אומגעקערט צו זיין ארט.

. און דוד האט געזאגט ביי זיך אין הארצן אצונד וועל איך איין טאג אומגעבראכט ווערן דורך שאולס האנט. ניטא בעסערס פאר מיר, ווי אנטרונען זאל איך אנטרונען ווערן אין לאנד פון די פלשתים, און שאול וועט זיך מיאש זיין פון מיר, מיך ווייטער צו זוכן אין גאנצן געמארק פון ישראל; אזוי וועל איך אנטרונען ווערן פון זיין האנט.
. איז דוד אויפגעשטאנען און איז אריבערגעגאנגען, ער און די זעקס הונדערט מאן וואס מיט אים, צו אכיש דעם זון פון מעוכן, דעם מלך פון גת. . און דוד איז געזעסן ביי אכישן אין גת, ער און זיינע מענטשן, איטלעכער מיט זיין הויזגעזינט, דוד מיט זיינע צוויי ווייבער, אחינועם פון יזרעאל, און אביגיל די ווייב פון נבלן פון כרמל.
. איז אנגעזאגט געווארן שאולן, אז דוד איז אנטלאפן קיין גת, אבער ער האט אים מער ווייטער ניט געזוכט.
. און דוד האט געזאגט צו אכישן אויב, איך בעט דיך, איך האב געפונען לייטזיליקייט אין דיינע אויגן, זאל מען מיר געבן אן ארט אין איינער פון די פעלד־שטעט, און איך וועל דארטן זיצן; און נאך וואס זאל דיין קנעכט זיצן אין דער מלוכה־שטאט ביי דיר?
. האט אים אכיש געגעבן אין יענעם טאג ציקלאג. דעריבער געהערט ציקלאג צו די מלכים פון יהודה ביז אויף היינטיקן טאג.
. און די צאל פון די טעג וואס דוד איז געזעסן אין פעלד פון די פלשתים, איז געווען א יאר מיט פיר חדשים.
. און דוד און זיינע מענטשן פלעגן ארויפגיין און אנפאלן אויף דעם גשורי, און דעם גזרי, און דעם עמלקי, ווארום זיי זיינען געווען די באוווינער פון לאנד וואס פון אייביק אן, ווי דו קומסט קיין שור, און ביז לאנד מצרים. . און דוד פלעגט שלאגן דאס לאנד, און ניט לאזן לעבן קיין מאן און קיין פרוי; און ער פלעגט צונעמען שאף און רינדער, און אייזלען, און קעמלען, און בגדים, און זיך אומקערן און קומען צו אכישן. . און אז אכיש האט געזאגט ווו זייט איר אנגעפאלן היינט? האט דוד געזאגט אויפן דרום פון יהודה, און אויפן דרום פון דעם ירחמאלי, און אויפן דרום פון דעם קיני.
. און קיין מאן און קיין פרוי פלעגט דוד ניט לאזן לעבן, צו ברענגען קיין גת, ווייל ער האט געזאגט טאמער וועלן זיי דערציילן אויף אונדז, אזוי צו זאגן אזוי און אזוי האט דוד געטאן. און אזוי איז געווען זיין שטייגער אלע טעג וואס ער איז געזעסן אין פעלד פון די פלשתים. . און אכיש האט געגלויבט דודן, אזוי צו זאגן פארמיאוסן האט ער זיך פארמיאוסט ביי זיין פאלק, ביי ישראל, און ער וועט מיר זיין פאר אן אייביקן קנעכט.

. און עס איז געווען אין יענע טעג, האבן די פלשתים איינגעזאמלט זייערע מחנות אין קריג, צו האלטן מלחמה אויף ישראל. און אכיש האט געזאגט צו דודן וויסן זאלסטו וויסן, אז דו וועסט אריינגיין מיט מיר אין חיל, דו און דיינע מענטשן. . האט דוד געזאגט צו אכישן דערפאר וועסט דו געוואר ווערן, וואס דיין קנעכט וועט אויפטאן. האט אכיש געזאגט צו דודן דערפאר וועל איך דיך מאכן פארן שומר פון מיין קאפ אלע טעג.
. און שמואל איז געשטארבן, און גאנץ ישראל האבן אים באקלאגט, און זיי האבן אים באגראבן אין רמה, אין זיין שטאט.
און שאול האט געהאט אפגעטאן פון לאנד די גייסטערזעער און די טויטנבאשווערער.
. און די פלשתים האבן זיך איינגעזאמלט, און זיי זיינען געקומען און האבן געלאגערט אין שונם, און שאול האט איינגעזאמלט גאנץ ישראל, און זיי האבן געלאגערט אין גלבוע. . און שאול האט געזען דעם לאגער פון די פלשתים, און ער האט מורא געקריגן, און זיין הארץ האט זייער געציטערט. . און שאול האט געפרעגט ביי גאט, אבער גאט האט אים ניט געענטפערט, ניט דורך חלומות, ניט דורך די אורים, ניט דורך נביאים.
. האט שאול געזאגט צו זיינע קנעכט זוכט מיר אויף א פרוי א גייסטערזעערין, און איך וועל גיין צו איר, און וועל ביי איר פרעגן. האבן זיינע קנעכט צו אים געזאגט אט איז דא א פרוי א גייסטערזעערין אין עין־דור.
. האט שאול זיך פארשטעלט, און ער האט אנגעטאן אנדערע בגדים, און ער איז געגאנגען, און צוויי מענער מיט אים. און זיי זיינען געקומען צו דער פרוי ביי נאכט, און ער האט געזאגט ווארזאג מיר, איך בעט דיך, דורך א גייסט, און ברענג מיר אויף דעם וואס איך וועל דיר זאגן. . האט די פרוי צו אים געזאגט זע, דו ווייסט וואס שאול האט געטאן, ווי ער האט פארשניטן די גייסטערזעער און די טויטנבאשווערער פון לאנד, און פאר וואס לייגסטו א שטרויכלונג ביי מיין לעבן מיך צו טייטן?
. האט שאול איר געשווארן ביי גאט, אזוי צו זאגן אזוי ווי גאט לעבט, אויב דיר וועט געשען א שטראף וועגן דער דאזיקער זאך! . האט די פרוי געזאגט וועמען זאל איך דיר אויפברענגען האט ער געזאגט שמואל ברענג מיר אויף.
. און ווי די פרוי האט דערזען שמואלן, אזוי האט זי אויסגעשריען אויף א הויכן קול; און די פרוי האט געזאגט צו שאולן, אזוי צו זאגן פאר וואס האסטו מיך גענארט? דו ביסט דאך שאול. . האט דער מלך צו איר געזאגט זאלסט ניט מורא האבן; וואס זעסטו דען? האט די פרוי געזאגט צו שאולן א גאט זע איך ארויפגיין פון דער ערד.
. האט ער צו איר געזאגט וואס איז זיין געשטאלט? האט זי געזאגט אן אלטער מאן קומט ארויף, און ער איז איינגעוויקלט אין א מאנטל.
האט שאול געוווסט אז דאס איז שמואל, און ער האט זיך גענייגט מיטן פנים צו דער ערד, און זיך געבוקט.
. האט שמואל געזאגט צו שאולן פאר וואס האסטו מיין רו געשטערט, מיך אויפצוברענגען? האט שאול געזאגט מיך האט זייער צוגעדריקט, ווארום די פלשתים האלטן מלחמה אויף מיר, און גאט האט זיך אפגעקערט פון מיר, און ער ענטפערט מיר ניט מער, ניט דורך נביאים, ניט דורך חלומות; האב איך דיך גערופן, מיך צו לאזן וויסן, וואס איך זאל טאן.
. האט שמואל געזאגט און נאך וואס פרעגסטו מיך, אז גאט האט זיך אפגעטאן פון דיר, און איז געווארן דיין פיינט? . און גאט האט פאר זיך געטאן וואס ער האט גערעדט דורך מיר, און גאט האט אוועקגעריסן די מלוכה פון דיין האנט, און האט זי געגעבן צו אן אנדערן, צו דודן. . אזוי ווי דו האסט ניט צוגעהערט צו דעם קול פון גאט, און האסט ניט אויסגעפירט זיין גרימצארן אויף עמלק, דרום האט גאט געטאן צו דיר די דאזיקע זאך היינטיקן טאג. . און גאט וועט אויך געבן ישראל מיט דיר אין דער האנט פון די פלשתים. און מארגן וועסט דו און דיינע זין זיינען מיט מיר. אויך דעם חיל פון ישראל וועט גאט געבן אין דער האנט פון די פלשתים.
. איז שאול באלד אנידערגעפאלן ווי הויך ער איז אויף דער ערד, און ער האט זייער מורא געהאט פאר די ווערטער פון שמואלן; אויך האט ער קיין כוח ניט געהאט, ווייל ער האט ניט געהאט געגעסן קיין ברויט א גאנצן טאג און א גאנצע נאכט.
. איז די פרוי צוגעגאנגען צו שאולן, און זי האט געזען אז ער איז זייער דערשראקן, און זי האט צו אים געזאגט זע, דיין דינסט האט צוגעהערט צו דיין קול, און איך האב גענומען מיין לעבן אין מיין האנט, און האב געהארכט צו דיינע ווערטער וואס דו האסט גערעדט צו מיר. . און אצונד, איך בעט דיך, הער דו אויך צו דעם קול פון דיין דינסט, און לאמיר לייגן פאר דיר א שטיקל ברויט, און עס, און וועסט האבן כוח, אז דו וועסט גיין אין וועג.
. האט ער ניט געוואלט, און ער האט געזאגט איך וועל ניט עסן. אבער זיינע קנעכט און אויך די פרוי זיינען צוגעשטאנען צו אים, און ער האט צוגעהערט צו זייער קול, און ער איז אויפגעשטאנען פון דער ערד, און האט זיך געזעצט אויפן בעט.
. און די פרוי האט געהאט א געשטאפט קאלב אין הויז, האט זי געאיילט און האט עס געשאכטן, און זי האט גענומען מעל און פארקנעטן, און האט דערפון אויסגעבאקט אומגעזייערט ברויט. . און זי האט דערלאנגט פאר שאולן און פאר זיינע קנעכט, און זיי האבן געגעסן. און זיי זיינען אויפגעשטאנען און זיינען אוועקגעגאנגען אין דער אייגענער נאכט.

. און די פלשתים האבן איינגעזאמלט זייערע מחנות קיין אפק; און די ישראל האבן געלאגערט ביי דעם קוואל וואס אין יזרעאל. . און די פירשטן פון די פלשתים זיינען פארבייגעגאנגען אין הונדערטן און אין טויזנטן, און דוד און זיינע מענטשן זיינען פארבייגעגאנגען צולעצט מיט אכישן.
. האבן די הארן פון די פלשתים געזאגט וואס טוען דא די דאזיקע עברים? האט אכיש געזאגט צו די הארן פון די פלשתים דאס איז דאך דוד דער קנעכט פון שאול דעם מלך פון ישראל, וואס איז ביי מיר שוין טעג אדער שוין יארן, און איך האב אין אים קיין שום בייז ניט געפונען פון דעם טאג וואס ער איז צוגעפאלן [צו מיר] ביז היינטיקן טאג. . האבן די הארן פון די פלשתים געצערנט אויף אים, און די הארן פון די פלשתים האבן צו אים געזאגט קער אום דעם מאן, און זאל ער זיך אומקערן צו זיין ארט וואס דו האסט אים דארטן אריינגעזעצט, און זאל ער ניט נידערן מיט אונדז אין דער מלחמה, כדי ער זאל אונדז ניט זיין פאר א שטער אין דער מלחמה; ווארום מיט וואס וועט דער דאזיקער זיך איבערבעטן מיט זיין האר, אויב ניט מיט די קעפ פון די דאזיקע מענטשן? . איז דאס ניט דער דוד, וואס מע האט פאר אים געזונגען מיט טענץ, אזוי צו זאגן
שאול האט געשלאגן אין זיינע טויזנטן, און דוד אין זיינע צענטויזנטן?
. האט אכיש גערופן דודן, און האט צו אים געזאגט אזוי ווי גאט לעבט, אז דו ביסט רעכטפארטיק, און דיין ארויסגיין און דיין אריינגיין מיט מיר אין חיל איז גוט אין מיינע אויגן, ווארום איך האב קיין שלעכטס אין דיר ניט געפונען פון דעם טאג וואס דו ביסט צו מיר געקומען ביז היינטיקן טאג. אבער אין די אויגן פון די פירשטן ביסטו ניט וווילגעפעלן. . און אצונד קער זיך אום, און גיי בשלום, כדי זאלסט ניט טאן וואס איז שלעכט אין די אויגן פון די פירשטן פון די פלשתים.
. האט דוד געזאגט צו אכישן אבער וואס האב איך געטאן, און וואס האסטו געפונען אין דיין קנעכט פון דעם טאג וואס איך בין ביי דיר ביז היינטיקן טאג, אז איך זאל ניט קומען און מלחמה האלטן אקעגן די פיינט פון מיין האר דעם מלך?
. האט אכיש געענטפערט און האט געזאגט צו דודן איך ווייס אז דו ביסט גוט אין מיינע אויגן אזוי ווי א מלאך פון גאט, אבער די הארן פון די פלשתים האבן געזאגט ער זאל ניט ארויפגיין מיט אונדז אין דער מלחמה. . און אצונד, פעדער זיך אין דער פרי מיט די קנעכט פון דיין האר וואס זיינען געקומען מיט דיר, און ווי איר וועט אייך פעדערן אין דער פרי, און אייך ווערט ליכטיק, אזוי גייט אוועק.
. האט דוד זיך געפעדערט, ער און זיינע מענטשן, אוועקצוגיין אין דער פרי, זיך אומצוקערן אין לאנד פון די פלשתים. און די פלשתים זיינען ארויפגעגאנגען קיין יזרעאל.

. און עס איז געווען, אז דוד און זיינע מענטשן זיינען געקומען אויפן דריטן טאג קיין ציקלאג, ערשט די עמלקים זיינען אנגעפאלן אויפן דרום, און אויף ציקלאג, און זיי האבן געשלאגן ציקלאג, און האבן זי פארברענט אין פייער. . און זיי האבן געפאנגען די ווייבער [און אלע] וואס אין איר, פון קליין ביז גרויס; זיי האבן קיינעם ניט געטייט, נאר זיי האבן זיי אוועקגעפירט, און זיינען געגאנגען אויף זייער וועג. . און ווי דוד און זיינע מענטשן זיינען געקומען אין שטאט, ערשט זי איז פארברענט אין פייער, און זייערע ווייבער און זייערע זין און זייערע טעכטער זיינען געפאנגען געווארן.
. האט דוד און דאס פאלק וואס מיט אים אויפגעהויבן זייער קול און געוויינט, ביז זיי האבן מער קיין כוח ניט געהאט צו וויינען.
. אויך ביידע ווייבער פון דודן זיינען געפאנגען געווארן, אחינועם פון יזרעאל, און אביגיל די ווייב פון נבלן פון כרמל.
. און דודן האט זייער צוגעדריקט, ווארום דאס פאלק האט גערעדט אים צו פארשטיינען, ווייל דאס געמיט פון גאנצן פאלק איז געווען פארביטערט, איטלעכער איבער זיינע זין און איבער זיינע טעכטער. אבער דוד האט זיך געשטארקט מיט יהוה זיין גאט. . און דוד האט געזאגט צו אביתר דעם כהן, אחימלכס זון גענען מיר, איך בעט דיך, דעם אפוד. האט אביתר גענענט דעם אפוד צו דודן. . און דוד האט געפרעגט ביי גאט, אזוי צו זאגן זאל איך נאכיאגן די דאזיקע מחנה? וועל איך זי אניאגן? האט ער צו אים געזאגט יאג נאך, ווארום אניאגן וועסטו אניאגן, און מציל זיין וועסטו מציל זיין.
. איז דוד געגאנגען, ער און די זעקס הונדערט מאן וואס מיט אים, און זיי זיינען געקומען צום טייך בשור; און די צוריקגעבליבענע האבן זיך אפגעשטעלט. . און דוד האט נאכגעיאגט, ער און פיר הונדערט מאן; און צוויי הונדערט מאן האבן זיך אפגעשטעלט, די וואס זיינען געווען צו אפגעשלאפט אריבערצוגיין דעם טייך בשור.
. און זיי האבן געפונען אין פעלד א מאן א מצרי, און האבן אים געבראכט צו דודן; און זיי האבן אים געגעבן ברויט, און ער האט געגעסן, און זיי האבן אים געגעבן טרינקען וואסער; . און זיי האבן אים געגעבן א שטיק געפרעסטע פייגן, און צוויי בינטלעך ראזינקעס; און ער האט געגעסן, און האט אפגעכאפט דעם אטעם, ווארום ער האט ניט געהאט געגעסן ברויט און ניט געטרונקען קיין וואסער דריי טעג און דריי נעכט.
. האט דוד צו אים געזאגט צו וועמען געהערסטו און פון וואנען ביסטו? האט ער געזאגט איך בין א מצרישער יונג, א קנעכט פון א מאן פון עמלק, און מיין האר האט מיך איבערגעלאזן, ווייל איך בין קראנק געווארן מיט דריי טעג צוריק. . מיר זיינען אנגעפאלן אויף דעם דרום פון דעם כרתי, און אויף וואס געהערט צו יהודה, און אויף דעם דרום פון כלב; און ציקלאג האבן מיר פארברענט אין פייער. . האט דוד צו אים געזאגט וועסטו מיך אראפפירן צו דער דאזיקער מחנה? האט ער געזאגט שווער מיר ביי גאט, אויב דו וועסט מיך טייטן, און אויב דו וועסט מיך איבערענטפערן אין דער האנט פון מיין האר, און איך וועל דיך אראפפירן צו דער דאזיקער מחנה.
. האט ער אים אראפגעפירט, ערשט זיי זיינען פארשפרייט אויפן געזיכט פון גאנצן לאנד, און זיי עסן און טרינקען און הוליען איבער אל דעם גרויסן רויב וואס זיי האבן גענומען פון לאנד פון די פלשתים, און פון לאנד יהודה.
. האט דוד זיי געשלאגן פון פארנאכט און ביז אויף מארגן אין אוונט, און פון זיי איז ניט אנטרונען געווארן א מאן, אחוץ פיר הונדערט יונגע מענער וואס זיינען געריטן אויף קעמלען, און זיינען אנטלאפן. . און דוד האט מציל געווען אלץ וואס עמלק האט צוגענומען; אויך זיינע צוויי ווייבער האט דוד מציל געווען. . און ביי זיי איז גארנישט געמינערט געווארן פון מינדסטן און ביזן גרעסטן, סיי זין און טעכטער, סיי פון רויב, סיי אלץ וואס יענע האבן צוגענומען פאר זיך; אלץ האט דוד צוריקגעבראכט. . אויך האט דוד צוגענומען אלע [זייערע] שאף און רינדער. האט מען זיי געפירט פארויס פאר יענעם פי, און מע האט געזאגט דאס איז דודס רויב.
. און דוד איז געקומען צו די צוויי הונדערט מאן וואס זיינען געווען צו אפגעשלאפט צו גיין הינטער דודן, און מע האט זיי געלאזט זיצן ביים טייך בשור. און זיי זיינען ארויסגעגאנגען אנטקעגן דודן און אנטקעגן דעם פאלק וואס מיט אים. און דוד האט גענענט צו דעם פאלק, און האט זיי געפרעגט אויף פריד.
. האבן זיך אפגערופן אלע שלעכטע און נידערטרעכטיקע לייט פון די מענטשן וואס זיינען געגאנגען מיט דודן, און זיי האבן געזאגט ווייל זיי זיינען ניט געגאנגען מיט אונדז, וועלן מיר זיי ניט געבן פון דעם רויב וואס מיר האבן מציל געווען, נאר בלויז איטלעכן זיין ווייב און זיינע קינדער, וואס זיי מעגן אוועקפירן און גיין.
. האט דוד געזאגט איר זאלט אזוי ניט טאן, מיינע ברידער, מיט דעם וואס גאט האט אונדז געגעבן, אז ער האט אונדז אפגעהיט, און האט געגעבן די מחנה וואס איז אויף אונדז געקומען, אין אונדזער האנט. . און ווער וועט זיך צוהערן צו אייך אין דער דאזיקער זאך? ווארום אזוי ווי דער חלק פון דעם וואס נידערט אין מלחמה אזוי איז דער חלק פון דעם וואס בלייבט ביי די זאכן; גלייך זאלן זיי זיך טיילן.
. און אזוי איז געווען פון יענעם טאג אן און ווייטער; און מע האט עס געמאכט פאר א חוק און פאר א געזעץ פאר ישראל ביז אויף היינטיקן טאג.
. און דוד איז געקומען קיין ציקלאג, און האט געשיקט פון דעם רויב צו די עלטסטע פון יהודה, צו זיינע גוטע פריינד, אזוי צו זאגן נאט אייך א מתנה פון דעם רויב פון גאטס פיינט; . צו די וואס אין בית־אל, און צו די וואס אין רמות פון דרום, און צו די וואס אין יתיר; . און צו די וואס אין ערוער, און צו די וואס אין שפמות, און צו די וואס אין אשתמוע; . און צו די וואס אין רכל, און צו די וואס אין די שטעט פון דעם ירחמאלי, און צו די וואס אין די שטעט פון דעם קיני; . און צו די וואס אין חרמה, און צו די וואס אין כור־עשן, און צו די וואס אין עתך; . און צו די וואס אין חברון, און צו אלע ערטער וואס דוד און זיינע מענטשן זיינען דארטן ארומגעגאנגען.

. און די פלשתים האבן מלחמה געהאלטן אויף ישראל, און די מענער פון ישראל זיינען אנטלאפן פאר די פלשתים, און זיי זיינען געפאלן דערשלאגענע אויפן בארג גלבוע. . און די פלשתים האבן אנגעיאגט שאולן און זיינע זין, און די פלשתים האבן דערשלאגן יהונתן, און אבינדב, און מלכישוע, די זין פון שאולן. . און די מלחמה איז געווען שווער אקעגן שאולן, און די שיסערס, די לייט מיט די בויגנס, האבן אים געפונען; און ער האט זייער געציטערט פאר די שיסערס. . האט שאול געזאגט צו זיין וואפנטרעגער צי ארויס דיין שווערד און דערשטעך מיך מיט איר, כדי די דאזיקע אומבאשניטענע זאלן ניט קומען, און מיך דערשטעכן, און מאכן געשפעט איבער מיר. אבער זיין וואפנטרעגער האט ניט געוואלט, ווארום ער האט זייער מורא געהאט. האט שאול גענומען די שווערד, און איז ארויפגעפאלן אויף איר. . און זיין וואפנטרעגער האט געזען אז שאול איז געשטארבן, איז ער אויך ארויפגעפאלן אויף זיין שווערד, און איז געשטארבן מיט אים. . און שאול, און זיינע דריי זין, און זיין וואפנטרעגער, אויך אלע זיינע מענטשן, זיינען געשטארבן אין איינעם אין יענעם טאג.
. האבן געזען די מענער פון ישראל וואס אויף יענער זייט טאל, און וואס אויף יענער זייט ירדן, אז די מענער פון ישראל זיינען אנטלאפן, און שאול און זיינע זין זיינען טויט, און זיי האבן פארלאזן זייערע שטעט, און זיינען אנטלאפן. און די פלשתים זיינען געקומען, און האבן זיך באזעצט אין זיי.
. און עס איז געווען אויף מארגן, זיינען די פלשתים געקומען אויסטאן די דערשלאגענע, און זיי האבן געפונען שאולן און זיינע דריי זין, געפאלן אויפן בארג גלבוע. . און זיי האבן אפגעשניטן זיין קאפ, און אויסגעטאן זיינע וואפן, און געשיקט אין לאנד פון די פלשתים רונד ארום, אנצוזאגן אין הויז פון זייערע געצנבילדער, און דעם פאלק. . און זיי האבן אהינגעטאן זיינע וואפן אין הויז פון עשתרות, און זיין טויטן לייב האבן זיי אויפגעשטאכן אויף דער מויער פון בית־שן.
. און די באוווינער פון יבש־גלעד האבן געהערט וועגן אים – וואס די פלשתים האבן געטאן צו שאולן. . זיינען אויפגעשטאנען אלע העלדישע לייט, און זיי זיינען געגאנגען א גאנצע נאכט, און האבן אראפגענומען דעם לייב פון שאולן, און די לייבער פון זיינע זין, פון דער מויער פון בית־שן. און זיי זיינען געקומען קיין יבש, און האבן זיי דארטן פארברענט. . און זיי האבן גענומען זייערע ביינער, און באגראבן אונטער דעם טאמאריסקנבוים אין יבש; און זיי האבן געפאסט זיבן טעג.

תרגום יידיש פון יהואש
שמואל ב


﻿
. און עס איז געווען נאך שאולס טויט, אז דוד האט זיך געהאט אומגעקערט פון שלאגן עמלק, און דוד איז געזעסן אין ציקלג צוויי טעג, . און אויפן דריטן טאג, ערשט א מאן קומט אן פון דעם לאגער, פון שאולן, און זיינע קליידער זיינען צעריסן, און ערד איז אויף זיין קאפ. און עס איז געווען, ווי ער איז געקומען צו דודן, אזוי איז ער געפאלן צו דער ערד, און האט זיך געבוקט. . האט דוד צו אים געזאגט פון וואנען קומסטו? האט ער צו אים געזאגט פון דעם לאגער פון ישראל בין איך אנטרונען געווארן. . האט דוד צו אים געזאגט ווי איז די זאך געווען? דערצייל מיר, איך בעט דיך. האט ער געזאגט דאס פאלק איז אנטלאפן פון דער מלחמה, און אויך זיינען פיל פון דעם פאלק געפאלן און געשטארבן, און אויך שאול און זיין זון יהונתן זיינען טויט. . האט דוד געזאגט צו דעם יונג וואס האט דאס אים דערציילט ווי אזוי ווייסטו אז שאול און זיין זון יהונתן זיינען טויט? . האט דער יונג וואס האט אים דאס דערציילט, געזאגט איך האב זיך גראד געטראפן אויף בארג גלבוע, ערשט שאול איז אנגעלענט אויף זיין שפיז, און אט האבן די רייטוועגן און די רייטמענער אים אנגעיאגט. . האט ער זיך אומגעקערט הינטער זיך, און האט מיך דערזען, און ער האט גערופן צו מיר, און איך האב געזאגט דא בין איך. . האט ער צו מיר געזאגט ווער ביסטו? האב איך צו אים געזאגט אן עמלקי בין איך. . האט ער צו מיר געזאגט שטעל זיך, איך בעט דיך, לעבן מיר, און טייט מיך, ווארום די גסיסה האט מיך אנגענומען; ווארום נאר וואס מיין נשמה האלט זיך אין מיר. . האב איך זיך געשטעלט לעבן אים, און האב אים געטייט, ווייל איך האב געוווסט, אז ער קען מער ניט לעבן נאך זיין פאלן. און איך האב גענומען די קרוין וואס אויף זיין קאפ, און דעם ארעמבאנד וואס אויף זיין ארעם, און האב זיי געבראכט אהער צו מיין האר.
. האט דוד אנגענומען זיינע קליידער, און האט זיי צעריסן, און דאס גלייכן אלע מענטשן וואס מיט אים. . און זיי האבן געקלאגט און געוויינט, און האבן געפאסט ביזן אוונט אויף שאולן און אויף יהונתן זיין זון, און אויף דעם פאלק פון גאט, און אויף דעם הויז פון ישראל, וואס זיי זיינען געפאלן דורכן שווערד.
. און דוד האט געזאגט צו דעם יונג וואס האט דאס אים דערציילט פון וואנען ביסטו? האט ער געזאגט איך בין דער זון פון א פרעמדן מאן, אן עמלקי. . האט דוד צו אים געזאגט ווי האסטו ניט מורא געהאט אויסצושטרעקן דיין האנט אומצוברענגען דעם געזאלבטן פון גאט?
. און דוד האט צוגערופן איינעם פון די יונגען, און האט געזאגט גענען, פאל־צו אויף אים. און ער האט אים געשלאגן, און ער איז געשטארבן.
. און דוד האט צו אים געזאגט דיין בלוט אויף דיין קאפ! ווארום דיין מויל האט עדות געזאגט אויף דיר, אזוי צו זאגן איך האב געטייט דעם געזאלבטן פון גאט.
. און דוד האט געקלאגט די דאזיקע קלאג אויף שאולן און אויף יהונתן זיין זון, . און ער האט געזאגט־כדי צו לערנען די קינדער פון יהודה דעם בויגן; דאס איז שוין פארשריבן אין בוך פון ישר
. די פראכט, ישראל, איז אויף דיינע הייכן דערשלאגן; ווי זיינען די גבורים געפאלן!. ניט דערציילן זאלט איר אין גת, ניט אנזאגן אין די גאסן פון אשקלון, כדי די טעכטער פון די פלשתים זאלן זיך ניט פרייען, כדי די טעכטער פון די אומבאשניטענע זאלן ניט קוועלן.
. איר בערג פון גלבוע, ניט טוי און ניט רעגן אויף אייך, אדער פעלדער געהויבענע! ווארום דארט איז פארמיאוסט געווארן דער שילד פון גבורים, דער שילד פון שאולן, מיט אייל ניט באשמירט, . פון בלוט פון דערשלאגענע, פון פעטס פון גבורים, האט יהונתנס בויגן זיך צוריק ניט געצויגן, און די שווערד פון שאולן זיך ניט אומגעקערט ליידיק. . שאול און יהונתן, די באליבטע און ליבע אין זייער לעבן, צו מאל אין זייער טויט האבן זיי זיך ניט צעשיידט. פון אדלערס זיינען זיי געווען פלינקער, פון לייבן זיינען זיי געווען שטארקער.
. איר טעכטער פון ישראל, אויף שאולן וויינט, וואס האט אייך אין רויטן געקליידט, מיט תענוגים דערצו, וואס האט ארויפגעטאן צירונג פון גאלד אויף אייער קלייד.
. ווי זיינען די גבורים אין מלחמה געפאלן־יהונתן אויף דיינע הייכן דערשלאגן!
. מיך קלעמט נאך דיר, יהונתן מיין ברודער, ליב געווען ביסטו מיר זייער; ווונדערלעך געווען איז דיין ליבשאפט צו מיר, מער ווי די ליבשאפט פון ווייבער.
. ווי זיינען די גבורים געפאלן, און אונטערגעגאנגען די וואפן פון מלחמה!

. און עס איז געווען נאך דעם, האט דוד געפרעגט ביי גאט, אזוי צו זאגן זאל איך ארויפגיין אין איינער פון די שטעט פון יהודה? האט גאט צו אים געזאגט גיי ארויף. האט דוד געזאגט וווהין זאל איך ארויפגיין? האט ער געזאגט קיין חברון.
. איז דוד ארויפגעגאנגען אהין, און אויך זיינע צוויי ווייבער, אחינועם פון יזרעאל, און אביגיל די ווייב פון נבלן פון כרמל. . און זיינע מענטשן וואס מיט אים האט דוד ארויפגעבראכט, עטלעכן מיט זיין הויזגעזינט; און זיי האבן זיך באזעצט אין די שטעט פון חברון. . און די מענער פון יהודה זיינען געקומען, און האבן דארטן געזאלבט דודן פאר א מלך איבער דעם הויז פון יהודה.
האט מען דערציילט דודן, אזוי צו זאגן די מענטשן פון יבש־גלעד זיינען די וואס האבן באגראבן שאולן. . האט דוד געשיקט שלוחים צו די מענטשן פון יבש־גלעד, און זיי געלאזט זאגן געבענטשט זאלט איר זיין פון גאט, וואס איר האט געטאן דעם דאזיקן חסד מיט אייער האר, מיט שאולן, און האט אים באגראבן. . און אצונד, זאל גאט טאן מיט אייך חסד און טריישאפט; און אויך איך וועל אייך אפטאן די דאזיקע טובה, וואס איר האט געטאן די דאזיקע זאך. . און אצונד, זאלן שטארק זיין אייערע הענט, און זייט העלדישע יונגען; ווארום אייער האר שאול איז טויט, און אויך האט מיך דאס הויז פון יהודה געזאלבט פאר א מלך איבער זיי.
. און אבנר דער זון פון נרן, דער חיל־פירער פון שאולן, האט גענומען איש־בושת דעם זון פון שאולן, און האט אים אריבערגעפירט קיין מחנים. . און ער האט אים געמאכט פאר א מלך איבער גלעד, און איבער דעם אשורי, און איבער יזרעאל און איבער אפרים, און איבער בנימין, און איבער גאנץ ישראל.
. פערציק יאר איז אלט געווען איש־בושת דער זון פון שאולן, אז ער איז געווארן מלך איבער ישראל, און צוויי יאר האט ער געקיניגט. אבער דאס הויז פון יהודה איז געווען הינטער דודן. . און די צאל פון די טעג וואס דוד איז געווען מלך אין חברון איבער דעם הויז פון יהודה, איז געווען זיבן יאר און זעקס חדשים.
. און אבנר דער זון פון נרן, און די קנעכט פון איש־בושת דעם זון פון שאולן, זיינען ארויסגעגאנגען פון מחנים קיין גבעון. . אויך יואב דער זון פון צרויהן, און די קנעכט פון דודן, זיינען ארויסגעגאנגען, און זיי האבן זיך צונויפגעטראפן מיט זיי אין איינעם ביים טייך פון גבעון, און די האבן זיך געזעצט פון דער זייט טייך, און די פון יענער זייט טייך. . און אבנר האט געזאגט צו יואבן זאלן אקארשט די יונגען אויפשטיין, און א שטיף טאן פאר אונדז. האט יואב געזאגט זאלן זיי אויפשטיין.
. זיינען זיי אויפגעשטאנען, און זיינען אריבערגעגאנגען מיט א צאל, צוועלף פאר בנימין, און פאר איש־בושת דעם זון פון שאולן, און צוועלף פון דודס קנעכט. . און זיי האבן אנגענומען איינער דעם אנדערן פארן קאפ, מיט זיין שווערד צום אנדערנס זייט, ביז זיי זיינען געפאלן אין איינעם. און מע האט גערופן יענעם ארט חלקת־הצורים, וואס איז גבעון.
. און די מלחמה איז געווען זייער א שווערע אין יענעם טאג, און אבנר און די מענער פון ישראל זיינען געשלאגן געווארן פאר די קנעכט פון דודן.
. און דארטן זיינען געווען צרויהס דריי זין, יואב, און אבישי און עשהאל; און עשהאל איז געווען פלינק אויף זיינע פיס, אזוי ווי איינער פון די הינדן וואס אין פעלד. . האט עשהאל נאכגעיאגט אבנרן, און ער האט זיך ניט אפגענייגט פון הינטער אבנרן צו גיין רעכטס אדער לינקס. . האט אבנר זיך אומגעקערט הינטער זיך, און האט געזאגט ביסט דו דאס, עשהאל? האט ער געזאגט איך. . האט אבנר צו אים געזאגט נייג זיך צו דיין רעכטער זייט אדער צו דיין לינקער, און כאפ דיר אן איינעם פון די יונגען, און נעם דיר זיין אויסטו. אבער עשהאל האט זיך ניט געוואלט אפקערן פון הינטער אים. . האט אבנר ווידער געזאגט צו עשהאלן קער דיך אפ פון הינטער מיר; נאך וואס זאל איך דיך שלאגן צו דער ערד? און ווי וועל איך אויפהייבן מיין פנים צו דיין ברודער יואבן? . אבער ער האט זיך ניט געוואלט אפקערן, און אבנר האט אים א זעץ געטאן מיטן אונטערשטן טייל פון שפיז אין בויך, ביז דער שפיז איז אים ארויס פון הינטן; און ער איז דארטן געפאלן און געשטארבן אויפן ארט. און עס איז געווען, איטלעכער וואס איז געקומען צו דעם ארט וואס עשהאל איז דארטן געפאלן און געשטארבן, האט זיך אפגעשטעלט.
. האבן יואב און אבישי נאכגעיאגט אבנרן, און ווי די זון איז אונטערגעגאנגען, זיינען זיי געקומען ביזן בערגל אמה וואס פאר גיח, אויפן וועג צום מדבר פון גבעון. . און די קינדער פון בנימין האבן זיך איינגעזאמלט הינטער אבנרן, און זיי זיינען געווארן צו איין בונד; און זיי האבן זיך געשטעלט אויפן שפיץ פון א בערגל.
. האט אבנר גערופן צו יואבן, און האט געזאגט זאל דען אייביק פארצערן די שווערד? ווייסטו דען ניט אז ביטער וועט זיין צום סוף? און ביז וואנען וועסטו ניט הייסן דעם פאלק זיך אומקערן פון הינטער זייערע ברידער? . האט יואב געזאגט אזוי ווי גאט לעבט, אז ווען דו וואלסט ניט גערעדט, וואלט ערשט אין דער פרי דאס פאלק אפגעטרעטן איינער פון הינטערן אנדערן.
. און יואב האט געבלאזן אין שופר, און דאס גאנצע פאלק האט זיך אפגעשטעלט, און זיי האבן מער ניט נאכגעיאגט ישראל, און האבן מער ווייטער ניט מלחמה געהאלטן.
. און אבנר און זיינע מענטשן זיינען געגאנגען דורכן פלוין יענע גאנצע נאכט, און זיי זיינען אריבער דעם ירדן, און דורכגעגאנגען גאנץ בתרון, און געקומען קיין מחנים.
. און יואב האט זיך אומגעקערט פון הינטער אבנרן, און ער האט איינגעזאמלט דאס גאנצע פאלק; האבן געפעלט פון דודס קנעכט ניינצן מאן און עשהאל. . און דודס קנעכט האבן געשלאגן פון בנימין, צווישן אבנרס מענטשן -דריי הונדערט און זעכציק מאן זיינען געבליבן טויט.
. און עשהאלן האבן זיי אוועקגעטראגן, און האבן אים באגראבן אין קבר פון זיין פאטער וואס אין בית־לחם. און יואב און זיינע מענטשן זיינען געגאנגען א גאנצע נאכט, און זיי איז ליכטיק געווארן אין חברון.

. און די מלחמה איז געווען א לאנגע צווישן דעם הויז פון שאולן און צווישן דעם הויז פון דודן. און דוד איז געווארן אלץ שטארקער, און דאס הויז פון שאולן איז געווארן אלץ שוואכער.
. און ביי דודן זיינען געבארן געווארן זין אין חברון, און זיין בכור איז געווען אמנון, פון אחינועמען פון יזרעאל; . און דער צווייטער פון אים, כלאב, פון אביגיל דער ווייב פון נבלן פון כרמל; און דער דריטער, אבשלום, דער זון פון מעכה דער טאכטער פון תלמי דעם מלך פון גשור; . און דער פירטער, אדוניה, דער זון פון חגיתן; און דער פינפטער שפטיה דער זון פון אביטלן; . און דער זעקסטער, יתרעם פון דודס ווייב עגלהן. די דאזיקע זיינען געבארן געווארן ביי דודן אין חברון.
. און עס איז געווען, ווען די מלחמה איז געווען צווישן דעם הויז פון שאולן און צווישן דעם הויז פון דודן, האט אבנר זיך געהאלטן אן דעם הויז פון שאולן.
. און שאול האט געהאט א קעפסווייב וואס איר נאמען איז געווען רצפה די טאכטער פון איהן. האט [איש־בושת] געזאגט צו אבנרן פאר וואס ביסטו געקומען צו מיין פאטערס קעפסווייב? . האט אבנרן זייער געברענט אויף די ווערטער פון איש־בושתן, און ער האט געזאגט בין איך דען א הונטסקאפ פון יהודה? איך טו היינט צו טאג חסד מיט דעם הויז פון דיין פאטער שאולן, צו זיינע אייגענע און צו זיינע גוטע פריינט, און איך האב דיך ניט איבערגעענטפערט אין דער האנט פון דודן, און דו ווארפסט מיר היינט פאר א זינד מיט דער פרוי. . זאל גאט טאן צו אבנרן אזוי און נאך מער, אז אזוי ווי גאט האט געשווארן צו דודן, אזוי וועל איך אים טאן, . אריבערצוטראגן די מלוכה פון שאולס הויז, און אויפשטעלן דעם טראן פון דודן איבער ישראל און איבער יהודה, פון דן און ביז באר־שבע! . און ער האט מער א ווארט ניט געקענט ענטפערן אבנרן, פון זיין מורא פאר אים.
. און אבנר האט אויפן ארט געשיקט שלוחים צו דודן, אזוי צו זאגן ביי וועמען איז דאס לאנד? אזוי צו זאגן שליס דיין בונד מיט מיר, און אט איז מיין האנט מיט דיר איבערצודרייען צו דיר גאנץ ישראל. . האט ער געזאגט גוט, איך וועל שליסן מיט דיר א בונד, אבער איין זאך פארלאנג איך פון דיר, אזוי צו זאגן זאלסט ניט זען מיין פנים, סיידן דו ברענגסט צוגלייך מיכל די טאכטער פון שאולן, ווען דו קומסט זען מיין פנים.
. און דוד האט געשיקט שלוחים צו איש־בושת דעם זון פון שאולן, אזוי צו זאגן גיב מיר מיין ווייב מיכלען, וואס איך האב פארקנאסט צו מיר מיט הונדערט פארהויטן פון די פלשתים.
. האט איש־בושת געשיקט, און האט זי אפגענומען פון דעם מאן, פון פלטיאל דעם זון פון לישן. . און איר מאן איז געגאנגען מיט איר, געגאנגען נאך איר און געוויינט ביז בחורים. האט אבנר צו אים געזאגט גיי קער זיך אום; און ער האט זיך אומגעקערט.
. און אבנר האט געהאט א גערייד מיט די עלטסטע פון ישראל, אזוי צו זאגן נאך נעכטן און נאך אייערנעכטן האט איר באגערט דודן פאר א מלך איבער אייך. . און אצונד טוט; ווארום גאט האט געזאגט אויף דודן, אזוי צו זאגן דורך דער האנט פון דוד מיין קנעכט וועל איך העלפן מיין פאלק ישראל פון דער האנט פון די פלשתים, און פון דער האנט פון אלע זייערע פיינט.
. און אבנר האט אויך גערעדט אין די אויערן פון בנימין. און אבנר איז אויך געגאנגען דערציילן אין די אויערן פון דודן אין חברון אלץ וואס איז וווילגעפעלן אין די אויגן פון ישראל, און אין די אויגן פון גאנצן הויז פון בנימין. . און אבנר איז געקומען צו דודן קיין חברון, און צוואנציק מאן מיט אים. און דוד האט געמאכט פאר אבנרן און פאר די מענטשן וואס מיט אים א מאלצייט. . און אבנר האט געזאגט צו דודן איך וועל אויפשטיין און וועל גיין, און איך וועל איינזאמלען צו מיין האר דעם מלך גאנץ ישראל, און זיי וועלן שליסן מיט דיר א בונד, און וועסט קיניגן ווי ווייט דיין הארץ געלוסט. און דוד האט אוועקגעשיקט אבנרן, און ער איז אוועקגעגאנגען בשלום.
. ערשט די קנעכט פון דודן און יואב זיינען אנגעקומען פון אן אנפאל, און זיי האבן געבראכט מיט זיך פיל רויב; און אבנר איז שוין ניט געווען ביי דודן אין חברון, ווייל ער האט אים אוועקגעשיקט, און ער איז אוועקגעגאנגען בשלום. . און ווי יואב און דער גאנצער חיל וואס מיט אים זיינען אנגעקומען, האט מען דערציילט יואבן, אזוי צו זאגן אבנר דער זון פון נרן איז געקומען צום מלך, און ער האט אים אוועקגעשיקט, און ער איז אוועקגעגאנגען בשלום.
. איז יואב געקומען צום מלך, און האט געזאגט וואס האסטו געטאן? אט איז אבנר געקומען צו דיר; אלמאי האסטו אים אפגעלאזט, און ער איז אוועקגעגאנגען? . דו קענסט אבנר דעם זון פון נרן, אז דיך צו פארנארן איז ער געקומען, און געוואר צו ווערן ווו אויס און ווו איין ביי דיר, און געוואר צו ווערן אלץ וואס דו טוסט.
. און יואב איז ארויסגעגאנגען פון דודן, און ער האט געשיקט שלוחים נאך אבנרן, און זיי האבן אים אומגעקערט פון בור־סירה; און דוד האט ניט געוווסט.
. און ווי אבנר האט זיך אומגעקערט קיין חברון, אזוי האט אים יואב אפגענייגט אינעווייניק אין טויער, כדי צו רעדן מיט אים שטילערהייט, און ער האט אים דארטן געשלאגן אין בויך, און ער איז געשטארבן, פאר דעם בלוט פון זיין ברודער עשהאלן.
. און דוד האט עס דערנאך געהערט, און ער האט געזאגט ריין בין איך און מיין מלוכה פאר גאט אויף אייביק פון דעם בלוט פון אבנר דעם זון פון נרן. . זאל עס פאלן אויפן קאפ פון יואבן, און אויפן גאנצן הויז פון זיין פאטער, און זאל ניט אויסגיין פון יואבס הויז א פלוסיקער און א קרעציקער, און דער וואס האלט זיך אויף א שטעקן, און דער וואס פאלט דורכן שווערד און דער וואס אים פעלט ברויט.
. און יואב און אבישי זיין ברודער האבן געהרגעט אבנרן פאר וואס ער האט געטייט זייער ברודער עשהאלן אין גבעון אין דער מלחמה.
. און דוד האט געזאגט צו יואבן און צו דעם גאנצן פאלק וואס מיט אים צערייסט אייערע קליידער, און גורט אן זאק, און קלאגט פארויס פאר אבנרן. און דער מלך דוד איז געגאנגען נאך דער מיטה. . און זיי האבן באגראבן אבנרן אין חברון. . און דער מלך האט אויפגעהויבן זיין קול, און האט געוויינט אויף אבנרס קבר, און דאס גאנצע פאלק האט מיטגעוויינט. און דער מלך האט געקלאגט אויף אבנרן, און האט געזאגט
זאל אבנר שטארבן ווי א נידערטרעכטיקער שטארבט?. דיינע הענט זיינען ניט געבונדן געווען, און דיינע פיס ניט אין קייטן געשמידט; ווי מע פאלט פאר פארברעכער ביסטו געפאלן. און דאס גאנצע פאלק האט ווידער געוויינט אויף אים.
. און דאס גאנצע פאלק איז געקומען צו געבן עסן דודן ברויט ווען עס איז נאך געווען טאג, אבער דוד האט געשווארן, אזוי צו זאגן זאל מיר גאט טאן אזוי און נאך מער, אויב איך וועל פארזוכן ברויט אדער עפעס וואס עס איז, איידער די זון גייט אונטער! . און דאס גאנצע פאלק האט געמערקט, און עס איז וווילגעפעלן אין זייערע אויגן; אלץ וואס דער מלך האט געטאן איז וווילגעפעלן אין די אויגן פון גאנצן פאלק. . און דאס גאנצע פאלק און גאנץ ישראל האבן געוווסט אין יענעם טאג, אז דאס איז ניט געווען פון מלך, צו טייטן אבנר דעם זון פון נרן.
. און דער מלך האט געזאגט צו זיינע קנעכט פאר וואר, איר דארפט וויסן, אז א האר און א גרויסער מאן איז געפאלן היינטיקן טאג אין ישראל. . און איך בין היינט שוואך, און נאר־וואס געזאלבט פאר א מלך, און די דאזיקע לייט, די זין פון צרויהן, זיינען צו הארט פאר מיר. זאל גאט באצאלן דעם שלעכטסטוער לויט זיין שלעכטיקייט.

. און שאולס זון האט געהערט, אז אבנר איז אומגעקומען אין חברון, און זיינע הענט זיינען שלאף געווארן, און גאנץ ישראל זיינען דערשראקן געווארן.
. און שאולס זון האט געהאט צוויי הויפטלייט פון מחנות; דער נאמען פון איינעם איז געווען בענה, און דער נאמען פון צווייטן רכב, זין פון רמון דעם בארותער, פון די קינדער פון בנימין; ווארום אויך בארות ווערט גערעכנט צו בנימין; . און די בארותער זיינען אנטלאפן קיין גתים, און זיינען דארטן געבליבן וווינער ביז אויף היינטיקן טאג.
. און יהונתן דער זון פון שאולן האט געהאט א זון א לאמען אויף די פיס. ער איז געווען פינף יאר אלט, ווען די הערונג וועגן שאולן און יהונתנען איז אנגעקומען פון יזרעאל. האט אים זיין אם אויפגעהויבן און איז געלאפן איז, אין איר איילעניש צו אנטלויפן, איז ער געפאלן און איז הינקעדיק געווארן. און זיין נאמען איז געווען מפיבושת.
. זיינען געגאנגען די זין פון רמון דעם בארותער, רכב און בענה, און זיי זיינען געקומען אין דער היץ פון טאג צום הויז פון איש־בושתן, בעת ער האט געשלאפן דעם מיטאגשלאף. . און זיי זיינען אריינגעגאנגען אינעווייניק אין הויז ווי קויפער פון ווייץ, און האבן אים געשלאגן אין בויך; און רכב און זיין ברודער בענה זיינען אנטרונען געווארן. . און אז זיי זיינען אריין אין הויז, ווען ער איז געלעגן אויף זיין בעט אין זיין שלאפקאמער, און האבן אים געשלאגן און געטייט, האבן זיי אפגעשניטן זיין קאפ; און זיי האבן גענומען זיין קאפ, און זיינען געגאנגען מיטן וועג פון פלוין א גאנצע נאכט. . און זיי האבן געבראכט דעם קאפ פון איש־בושתן צו דודן קיין חברון, און זיי האבן געזאגט צום מלך אט איז דער קאפ פון איש־בושת דעם זון פון שאול דיין פיינט וואס האט געזוכט דיין לעבן; און גאט האט היינטיקן טאג געגעבן מיין האר דעם מלך א נקמה אן שאולן און אן זיין זאמען.
. האט דוד געענטפערט רכבן און זיין ברודער בענהן, די זין פון רמון דעם בארותער, און ער האט צו זיי געזאגט אזוי ווי עס לעבט גאט וואס האט אויסגעלייזט מיין זעל פון יעטוועדער צרה, . אז דער וואס האט מיר דערציילט, אזוי צו זאגן ״זע, שאול איז טויט״, און ער איז געווען ווי א בשורה־ברענגער אין זיינע אויגן, האב איך אים אנגענומען, און האב אים געהרגעט אין ציקלג, אנשטאט וואס איך זאל אים געבן בשורה־געלט. . היינט ווי נאך אז מענטשן רשעים האבן געהרגעט אן אומשולדיקן מענטשן אין זיין הויז אויף זיין געלעגער, זאל איך אצונד ניט מאנען זיין בלוט פון אייער האנט, און אייך אפראמען פון דער ערד?
. און דוד האט באפוילן די יונגען, און זיי האבן זיי געהרגעט, און אפגעהאקט זייערע הענט און זייערע פיס, און זיי אויפגעהאנגען ביים טייך אין חברון. און דעם קאפ פון איש־בושתן האבן זיי גענומען און באגראבן אין דעם קבר פון אבנרן אין חברון.


. און אלע שבטים פון ישראל זיינען געקומען צו דודן קיין חברון, און זיי האבן געזאגט, אזוי צו זאגן דיין ביין און דיין פלייש זיינען מיר. . נאך נעכטן און נאך אייערנעכטן, אז שאול איז געווען מלך איבער אונדז, ביסט דו געווען דער וואס האט ארויסגעפירט און אריינגעפירט ישראל. און גאט האט צו דיר געזאגט דו זאלסט פיטערן מיין פאלק, ישראל, און דו זאלסט זיין א פירשט איבער ישראל.
. און אלע עלטסטע פון ישראל זיינען געקומען צום מלך קיין חברון, און דער מלך דוד האט זיי געשלאסן א בונד אין חברון פאר גאט, און זיי האבן געזאלבט דודן פאר א מלך איבער ישראל.
. דרייסיק יאר איז דוד אלט געווען ווען ער איז געווארן מלך; פערציק יאר האט ער געקיניגט. . אין חברון האט ער געקיניגט איבער יהודה זיבן יאר און זעקס חדשים, און אין ירושלים האט ער געקיניגט דריי און דרייסיק יאר איבער גאנץ ישראל און יהודה.
. און דער מלך איז געגאנגען מיט זיינע מענטשן קיין ירושלים אויף דעם יבוסי, דעם באוווינער פון לאנד. האבן זיי געזאגט צו דודן, אזוי צו זאגן וועסט אהער ניט קומען סיידן וועסט אפטאן די בלינדע און די הינקעדיקע; אזוי צו זאגן דוד קען אהער ניט קומען. . אבער דוד האט באצווונגען די פעסטונג פון ציון, דאס איז דודס־שטאט. . און דוד האט געזאגט אין יענעם טאג ווער נאר עס וועט שלאגן דעם יבוסי, און וועט צוקומען צו דער וואסעררינע, און [אפטאן] די הינקעדיקע און די בלינדע, די פארהאסטע פון דודס זעל. . . . . דרום זאגט מען א בלינדער און א הינקעדיקער איז דא; מע קען ניט אריין אין הויז.
. און דוד האט זיך באזעצט אין דער פעסטונג, און ער האט זי גערופן דודס־שטאט; . און דוד האט פארבויט רונד ארום פון מלוא און אינעווייניק צו. און דוד איז געווארן אלץ גרעסער, און יהוה דער גאט פון צבאות איז געווען מיט אים.
. און חירם דער מלך פון צור האט געשיקט שלוחים צו דודן מיט צעדערהאלץ און האלצמיינסטערס און שטיינמיינסטערס, און זיי האבן געבויט א הויז פאר דודן. . און דוד האט געוווסט אז גאט האט אים באפעסטיקט פאר א מלך איבער ישראל, און אז ער האט דערהויבן זיין מלוכה פון וועגן זיין פאלק ישראל.
. און דוד האט גענומען נאך קעפסווייבער און ווייבער פון ירושלים נאך זיין קומען פון חברון, און ביי דודן זיינען געבארן געווארן נאך זין און טעכטער. . און דאס זיינען די נעמען פון די וואס זיינען אים געבארן געווארן אין ירושלים שמוע, און שובב, און נתן, און שלמה; . און יבחר, און אלישוע, און נפג, און יפיע; . און אלישמע, און אלידע, און אליפלט.
. און די פלשתים האבן געהערט אז מע האט געזאלבט דודן פאר א מלך איבער ישראל, און אלע פלשתים זיינען ארויפגעגאנגען צו זוכן דודן. האט דוד דערהערט, און ער האט אראפגענידערט צו דער פעסטונג.
. און די פלשתים זיינען געקומען, און האבן זיך פארשפרייט אין טאל רפאים.
. האט דוד געפרעגט ביי גאט, אזוי צו זאגן זאל איך ארויפגיין אקעגן די פלשתים? וועסטו זיי געבן אין מיין האנט? האט גאט געזאגט צו דודן גיי ארויף ווארום געבן וועל איך געבן די פלשתים אין דיין האנט.
. איז דוד געקומען אין בעל־פרצים, און דוד האט זיי דארטן געשלאגן, און ער האט געזאגט גאט האט דורכגעבראכן מיינע פיינט פאר מיר, אזוי ווי א דורכבראך פון וואסער. דרום האט מען גערופן דעם נאמען פון יענעם ארט בעל־פרצים.
. און זיי האבן דארטן איבערגעלאזט זייערע געצנבילדער, און דוד און זיינע מענטשן האבן זיי אוועקגעטראגן.
. און די פלשתים זיינען ווידער א מאל ארויפגעקומען, און האבן זיך פארשפרייט אין טאל רפאים. . האט דוד געפרעגט ביי גאט, און ער האט געזאגט זאלסט ניט ארויפגיין; דריי זיך אויס הינטער זיי, און זאלסט קומען אויף זיי פון אקעגן די מוילבערביימער. . און עס וועט זיין, אז דו הערסט א גערויש פון טריט אין די שפיצן פון די מוילבערביימער, דענצמאל זאלסטו איילן, ווארום דענצמאל איז גאט ארויסגעגאנגען דיר פארויס, צו שלאגן אין דעם לאגער פון די פלשתים.
. און דוד האט אזוי געטאן – אזוי ווי גאט האט אים באפוילן, און ער האט געשלאגן די פלשתים פון גבע ביז דו קומסט קיין גזר.

. און דוד האט ווידער איינגעזאמלט אלע געקליבענע אין ישראל, דרייסיק טויזנט מאן. . און דוד איז אויפגעשטאנען און איז געגאנגען מיט דעם גאנצן פאלק וואס מיט אים פון בעלי־יהודה, ארויפצוברענגען פון דארטן דעם ארון פון גאט, וואס אויף אים ווערט גערופן דער נאמען – דער נאמען פון גאט פון צבאות וואס זיצט אויף די כרובים. . און זיי האבן ארויפגעלייגט דעם ארון פון גאט אויף א נייעם וואגן, און האבן אים אוועקגענומען פון אבינדבס הויז וואס אין גבעה. און עוזה און אחיו די זין פון אבינדבן האבן געפירט דעם נייעם וואגן. . און אז זיי האבן אים אוועקגענומען פון אבינדבס הויז וואס אין גבעה, מיט דעם ארון פון גאט, איז אחיו געגאנגען פארויס פארן ארון. . און דוד און דאס גאנצע הויז פון ישראל האבן געשפילט פאר גאט אויף אלערליי [כלי־זמר פון] ציפרעסנהאלץ, און אויף הארפן, און אויף גיטארן, און אויף פויקן, און אויף קלעפערלעך, און אויף צימבלען.
. און ווי זיי זיינען געקומען ביזן שייער פון נכון, האט עוזה אויסגעשטרעקט זיין האנט צום ארון פון גאט, און האט אים אנגענומען, ווארום די רינדער האבן אים אראפגערוקט. . האט דער צארן פון גאט געגרימט אויף עוזהן, און גאט האט אים דארטן געשלאגן פאר דעם פארזע. און ער איז דארטן געשטארבן לעבן דעם ארון פון גאט.
. און דודן האט געערגערט פאר וואס גאט האט געבראכט א בראך אויף עוזהן. און מע רופט יענעם ארט פרץ־עוזה ביז אויף היינטיקן טאג. . און דוד האט מורא געהאט פאר גאט יענעם טאג, און ער האט געזאגט ווי אזוי זאל דער ארון פון גאט קומען צו מיר?
. און דוד האט ניט געוואלט אפקערן דעם ארון פון גאט צו זיך אין דודס־שטאט, און דוד האט אים אפגעפירט צו דעם הויז פון עובד־אדומען פון גת. . און דער ארון פון גאט איז געבליבן אין הויז פון עובד־אדומען פון גת דריי חדשים. און גאט האט געבענטשט עובד־אדומען און זיין גאנץ הויז.
. איז דערציילט געווארן דעם מלך דודן, אזוי צו זאגן גאט האט געבענטשט דאס הויז פון עובד־אדומען און אלץ וואס געהערט צו אים, פון וועגן דעם ארון פון גאט. איז דוד געגאנגען, און האט ארויפגעבראכט דעם ארון פון גאט פון עובד־אדומס הויז אין דודס־שטאט, מיט א שמחה. . און עס איז געווען, ווי די טרעגערס פון דעם ארון פון גאט זיינען אפגעגאנגען זעקס טריט, אזוי האט ער געשלאכט אן אקס און א געשטאפט רינד. . און דוד האט געטאנצט מיטן גאנצן כוח פאר גאט; און דוד איז געווען אנגעגורט אין א ליינענעם אפוד. . און דוד און דאס גאנצע הויז פון ישראל, האבן ארויפגעבראכט דעם ארון פון גאט מיט שאלונג און מיט א קול פון שופר.
. און עס איז געווען, ווי דער ארון פון גאט איז געקומען אין דודס־שטאט, אזוי האט מיכל די טאכטער פון שאולן ארויסגעקוקט דורכן פענצטער, און האט געזען דעם מלך דודן טאנצן און שפרינגען פאר גאט, און זי האט אים פאראכט אין איר הארצן.
. און זיי האבן געבראכט דעם ארון פון גאט, און האבן אים אוועקגעשטעלט אויף זיין ארט, אין דעם געצעלט וואס דוד האט פאר אים אויפגעשטעלט. און דוד האט אויפגעבראכט בראנדאפפער און פרידאפפער פאר גאט. . און אז דוד האט געענדיקט אויפברענגען די בראנדאפפער און די פרידאפפער, האט ער געבענטשט דאס פאלק אין דעם נאמען פון גאט פון צבאות. . און ער האט אויסגעטיילט דעם גאנצן פאלק, דעם גאנצן המון פון ישראל, פון א מאן ביז א פרוי, איטלעכן א חלה ברויט, און א חלק פלייש, און א ראזינקעקוכן. און דאס גאנצע פאלק איז געגאנגען איטלעכער צו זיין הויז.
. און דוד האט זיך אומגעקערט צו בענטשן זיין הויזגעזינט. איז מיכל די טאכטער פון שאולן ארויסגעגאנגען דודן אנטקעגן, און האט געזאגט וואס פאר א כבוד האט זיך היינט אנגעטאן דער מלך פון ישראל, ווען ער האט זיך היינט אפגעדעקט פאר די אויגן פון די דינסטן פון זיינע קנעכט, אזוי ווי אפדעקן דעקט זיך אפ איינער פון די נישטווערטיקע! . האט דוד געזאגט צו מיכלען פאר גאט וואס האט אויסדערוויילט מיך איידער דיין פאטער און איידער דיין גאנץ הויז, מיך צו באפעלן פאר א פירשט איבער דעם פאלק פון גאט, איבער ישראל – פאר גאט וועל איך מיך פריילעך מאכן. . און איך וועל זיך נאך קלענער האלטן ווי דאס, און וועל זיין שפל אין מיינע אויגן. און מיט די דינסטן וואס דו זאגסט, מיט זיי טו איך זיך אן כבוד.
. און מיכל די טאכטער פון שאולן, זי האט ניט געהאט קיין קינד ביז דעם טאג פון איר טויט.

. און עס איז געווען, אז דער מלך האט זיך באזעצט אין זיין הויז, און גאט האט אים בארוט רונד ארום פון אלע זיין פיינט, . האט דער מלך געזאגט צו נתן דעם נביא זע נאר, איך וווין אין א הויז פון צעדערן, און דער ארון פון גאט וווינט אין פארהאנגען. . האט נתן געזאגט צום מלך אלץ וואס אין דיין הארצן גיי טו, ווארום גאט איז מיט דיר.
. און עס איז געווען, אין יענער נאכט, איז דאס ווארט פון גאט געווען צו נתנען, אזוי צו זאגן . גיי און זאלסט זאגן צו מיין קנעכט, צו דודן אזוי האט גאט געזאגט ווילסט דו דען מיר בויען א הויז צום וווינען פאר מיר? . אז איך האב ניט געוווינט אין א הויז פון דעם טאג וואס איך האב אויפגעבראכט די קינדער פון ישראל פון מצרים און ביז אויף היינטיקן טאג, נייערט איך פלעג אומגיין אין א געצעלט און אין א משכן. . אומעטום ווו איך בין אומגעגאנגען צווישן אלע קינדער פון ישראל, צי האב איך א ווארט גערעדט מיט איינעם פון די שבטים פון ישראל, וואס איך האב באפוילן צו פיטערן מיין פאלק ישראל, אזוי צו זאגן פאר וואס האט איר מיר ניט געבויט א הויז פון צעדערן? . און אצונד, זאלסטו אזוי זאגן צו מיין קנעכט, צו דודן אזוי האט געזאגט גאט פון צבאות איך האב דיך גענומען פון דעם פיטערפלאץ, פון הינטער די שאף, צו זיין א פירשט איבער מיין פאלק, איבער ישראל. . און איך בין געווען מיט דיר אומעטום ווו דו ביסט געגאנגען, און איך האב פארשניטן אלע דיינע פיינט פון פאר דיר; און איך וועל דיר מאכן א גרויסן נאמען, אזוי ווי דער נאמען פון די גרעסטע וואס אויף דער ערד. . און איך וועל מאכן אן ארט פאר מיין פאלק, פאר ישראל, און וועל אים איינפלאנצן, ער זאל רוען אויף זיין ארט, און מער ניט ציטערן; און פארברעכער זאלן אים מער ניט פייניקן אזוי ווי צוערשט, . פון דעם טאג וואס איך האב באפוילן שופטים איבער מיין פאלק ישראל; און איך וועל דיך בארוען פון אלע דיינע פיינט. און גאט זאגט דיר אן, אז גאט וועט דיר מאכן א הויז. . אז דיינע טעג וועלן דערפילט ווערן, און וועסט זיך לייגן מיט דיינע עלטערן, וועל איך אויפשטעלן דיין זאמען נאך דיר, דעם וואס וועט ארויסגיין פון דיינע אינגעווייד, און איך וועל באפעסטיקן זיין מלוכה. . ער וועט בויען א הויז צו מיין נאמען, און איך וועל באפעסטיקן דעם טראן פון זיין מלוכה ביז אויף אייביק. . איך וועל אים זיין פאר א פאטער, און ער וועט מיר זיין פאר א זון, אז ווען ער פארברעכט, וועל איך אים שטראפן מיט דער רוט פון מענטשן, און מיט די פלאגן פון מענטשנקינדער. . אבער מיין חסד וועט זיך ניט אפטאן פון אים, אזוי ווי איך האב אפגעטאן פון שאולן, וועמען איך האב אפגעטאן פון פאר דיר. . און דיין הויז און דיין מלוכה וועלן ביז אייביק זיין זיכער פאר דיר; דיין טראן וועט זיין פעסט ביז אייביק.
. אזוי ווי אלע די דאזיקע ווערטער, און אזוי ווי די דאזיקע גאנצע זעונג, אזוי האט נתן גערעדט צו דודן.
. און דער מלך דוד איז געקומען, און האט זיך געזעצט פאר גאט, און האט געזאגט ווער בין איך, גאט דו האר, און ווער איז מיין הויז, וואס דו האסט מיך געבראכט ביז אהער? . און דאס איז נאך געווען קליין אין דיינע אויגן, גאט דו האר, און דו האסט אויך גערעדט וועגן דיין קנעכטס הויז אויף ווייטער אהין, וואס דאס איז נאר דער שטייגער מיט א לייט, גאט דו האר. . און וואס מער נאך זאל דוד רעדן צו דיר? דו קענסט דאך דיין קנעכט, גאט דו האר. . פון וועגן דיין ווארט, און לויט דיין הארצן, האסטו געטאן, צו לאזן וויסן דיין קנעכט די דאזיקע גאנצע גדולה. . דעריבער ביסטו גרויס, יהוה דו גאט, ווארום ניטא אזא ווי דו, און ניטא קיין גאט אחוץ דיר, לויט אלץ וואס מיר האבן געהערט מיט אונדזערע אויערן. . און וואסער איינציקע אומה אויף דער ערד איז אזוי ווי דיין פאלק ישראל, וואס גאט איז געגאנגען אויסלייזן זיך צום פאלק, און זיך צו מאכן א נאמען, און צו טאן – פון אייערט וועגן־גרויס׳, און פארכטיקע זאכן, פאר דיין לאנד, [צו פארטרייבן] פון פאר דיין פאלק וואס דו האסט דיר אויסגעלייזט פון מצרים, אומות מיט זייערע געטער? . און דו האסט דיר באפעסטיקט דיין פאלק ישראל דיר צום פאלק אויף אייביק, און דו, יהוה, ביסט געווארן זיי צום גאט. . און אצונד, יהוה דו גאט, דאס ווארט וואס דו האסט גערעדט וועגן דיין קנעכט און וועגן זיין הויז, זיי מקיים אויף אייביק, און טו אזוי ווי דו האסט גערעדט. . און זאל געגרייסט ווערן דיין נאמען ביז אייביק, אזוי צו זאגן יהוה פון צבאות איז דער גאט איבער ישראל; און דאס הויז פון דיין קנעכט דודן זאל זיין פעסט פאר דיר. . ווארום דו, יהוה פון צבאות, דער גאט איבער ישראל, האסט אנטפלעקט דעם אויער פון דיין קנעכט, אזוי צו זאגן איך וועל דיר בויען א הויז; דרום האט דיין קנעכט געפונען ביי זיך הארץ מתפלל צו זיין צו דיר די דאזיקע תפילה. . און אצונד, יהוה גאט, דו ביסט גאט, און דיינע ווערטער מוזען זיין אמת, און דו האסט צוגעזאגט דיין קנעכט דאס דאזיקע גוטס; . דרום באוויליק אצונד, און בענטש דאס הויז פון דיין קנעכט צו זיין אויף אייביק פאר דיר, ווארום דו גאט דער האר האסט גערעדט; און פון דיין ברכה זאל דאס הויז פון דיין קנעכט געבענטשט ווערן אויף אייביק.

. און עס איז געווען נאך דעם, האט דוד געשלאגן די פלשתים, און האט זיי געמאכט אונטערטעניק, און דוד האט צוגענומען מתג־אמה פון דער האנט פון די פלשתים.
. און ער האט געשלאגן מואב, און האט זיי געמאסטן מיט א שנור, זיי אויסלייגנדיק אויף דער ערד; און ער האט אפגעמאסטן צוויי שנורן צו טייטן, און איין פולע שנור צו לאזן לעבן. און מואב איז געווארן צו דודן קנעכט וואס ברענגען אפגאב.
. און דוד האט געשלאגן הדדעזר דעם זון פון רחובן, דעם מלך פון צובה, בעת ער איז געגאנגען צוריקקריגן זיין אויבערהאנט ביים טייך פרת. . און דוד האט באצווונגען פון אים טויזנט און זיבן הונדערט רייטער, און צוואנציק טויזנט פוסגייער; און דוד האט געליימט אלע געשפאנען, נאר איבערגעלאזט פון זיי הונדערט געשפאן.
. איז ארם פון דמשק געקומען העלפן הדדעזר דעם מלך פון צובה, און דוד האט געשלאגן פון ארם צוויי און צוואנציק טויזנט מאן. . און דוד האט געשטעלט וואכן אין ארם פון דמשק, און ארם איז געווארן צו דודן קנעכט וואס ברענגען אפגאב.
און גאט האט געהאלפן דודן אומעטום ווו ער איז געגאנגען.
. און דוד האט גענומען די גילדערנע שילדן וואס זיינען געווען אויף הדדעזרס קנעכט, און ער האט זיי געבראכט קיין ירושלים. . און פון בטח און פון ברותי, הדדעזרס שטעט, האט דער מלך דוד צוגענומען קופער זייער פיל.
. און תועי דער מלך פון חמת האט געהערט אז דוד האט געשלאגן דעם גאנצן חיל פון הדדעזרן, . און תועי האט געשיקט זיין זון יורמען צום מלך דוד, אים צו פרעגן אויף פריד און אים אנצוווינטשן, פאר וואס ער האט מלחמה געהאלטן מיט הדדעזרן, און אים געשלאגן, ווארום הדדעזר האט געהאט מלחמה מיט תועין; און ער האט געבראכט מיט זיך זילבערנע כלים און גילדערנע כלים און קופערנע כלים. . זיי אויך האט דער מלך דוד געהייליקט צו גאט, מיט דעם זילבער און דעם גאלד וואס ער האט געהייליקט פון אלע פעלקער וואס ער האט באצווונגען . פון ארם, און פון מואב, און פון די קינדער פון עמון, און פון די פלשתים, און פון עמלק, און פון דעם רויב פון הדדעזר דעם זון פון רחובן, דעם מלך פון צובה.
. און דוד האט זיך געמאכט א שם, ווען ער האט זיך אומגעקערט פון שלאגן ארם אין טאל פון זאלץ – אכצן טויזנט מאן. . און ער האט געשטעלט וואכן אין אדום; אין גאנץ אדום האט ער געשטעלט וואכן. און גאנץ אדום איז געווארן קנעכט צו דודן.
און גאט האט געהאלפן דודן אומעטום ווו ער איז געגאנגען. . און דוד האט געקיניגט איבער גאנץ ישראל. און דוד האט געטאן רעכט און גערעכטיקייט צו זיין גאנצן פאלק.
. און יואב דער זון פון צרויהן איז געווען איבערן חיל; און יהושפט דער זון פון אחילודן, דער דערמאנער; . און צדוק דער זון פון אחיטובן, און אחימלך דער זון פון אביתרן, כהנים; און שריה, דער שרייבער; . און בניהו דער זון פון יהוידען, איבער די כרתים און די פלתים; און די זין פון דודן זיינען געווען אויבערלייט.

. און דוד האט געזאגט איז נאך ווער דא וואס איז געבליבן פון שאולס הויז, אז איך זאל קענען טאן מיט אים חסד פון יהונתנס וועגן?
. איז געווען פון שאולס הויז א קנעכט וואס זיין נאמען איז געווען ציבא; האט מען אים גערופן צו דודן, און דער מלך האט צו אים געזאגט ביסט דו ציבא? האט ער געזאגט דיין קנעכט! . האט דער מלך געזאגט איז ניטא מער עמעצער פון שאולס הויז, אז איך זאל קענען טאן מיט אים א גאטס חסד? האט ציבא געזאגט צום מלך פאראן נאך א זון פון יהונתנען, א לאמער אויף די פיס. . האט דער מלך צו אים געזאגט אווו איז ער? האט ציבא געזאגט צום מלך זע, ער איז אין הויז פון מכיר דעם זון פון עמיאלן אין לו־דבר. . האט דער מלך דוד געשיקט, און האט אים צוגענומען פון דעם הויז פון מכירן דעם זון פון עמיאלן פון לו־דבר. . און מפיבושת דער זון פון יהונתן דעם זון פון שאולן איז געקומען צו דודן, און ער איז געפאלן אויף זיין פנים, און האט זיך געבוקט. האט דוד געזאגט מפיבושת! האט ער געזאגט דא איז דיין קנעכט. . האט דוד צו אים געזאגט זאלסט ניט מורא האבן, ווארום טאן וועל איך טאן מיט דיר חסד פון דיין פאטער יהונתנס וועגן, און איך וועל דיר אומקערן דאס גאנצע פעלד פון דיין פאטער שאולן, און דו וועסט עסן ברויט ביי מיין טיש תמיד. . האט ער זיך געבוקט און האט געזאגט וואס איז דיין קנעכט, אז דו זאלסט זיך אומקוקן אויף אזא טויטן הונט ווי איך?
. און דער מלך האט גערופן ציבאן, שאולס דינער, און האט צו אים געזאגט אלץ וואס האט געהערט צו שאולן און צו זיין גאנצן הויז, האב איך אפגעגעבן צו דעם זון פון דיין האר. . און וועסט באארבעטן פאר אים די ערד, דו און דיינע זין, און דיינע קנעכט, און וועסט אריינברענגען די תבואה, און עס וועט זיין פאר דיין הארס זון ברויט צום עסן; און מפיבושת דיין הארס זון וועט עסן ברויט ביי מיין טיש תמיד. – און ציבא האט געהאט פופצן זין און צוואנציק קנעכט. – . האט ציבא געזאגט צום מלך אזוי ווי אלץ וואס מיין האר דער מלך באפעלט זיין קנעכט, אזוי וועט דיין קנעכט טאן. און מפיבושת – ער עסט אויך ביי מיין טיש אזוי ווי איינער פון דעם מלכס זין.
. און מפיבושת האט געהאט א קליינעם זון וואס זיין נאמען איז געווען מיכא. און די גאנצע באוווינערשאפט פון ציבאס הויז איז געווען קנעכט צו מפיבושתן. . און מפיבושת איז געזעסן אין ירושלים, ווארום ביים מלכס טיש האט ער תמיד געגעסן. און ער איז געווען א הינקעדיקער אויף זיינע ביידע פיס.

. און עס איז געווען נאך דעם, איז געשטארבן דער מלך פון די קינדער פון עמון, און זיין זון חנון איז געווארן מלך אויף זיין ארט. . האט דוד געזאגט לאמיך טאן א פריינטלעכקייט מיט חנון דעם זון פון נחשן, אזוי ווי זיין פאטער האט געטאן א פריינטלעכקייט מיט מיר.
און דוד האט געשיקט דורך זיינע קנעכט אים צו טרייסטן נאך זיין פאטער. און דודס קנעכט זיינען געקומען אין לאנד פון די קינדער פון עמון.
. האבן די הארן פון די קינדער פון עמון געזאגט צו חנון זייער האר צי מיינסטו אז דוד וויל טאן כבוד דיין פאטער, וואס ער האט געשיקט צו דיר טרייסטער? דאך נאר אויסצופארשן די שטאט און זי אויסצוקוקן און זי דורכצונישטערן האט דוד געשיקט זיינע קנעכט צו דיר.
. האט חנון גענומען דודס קנעכט און האט זיי אפגעגאלט א האלבע בארד, און אפגעשניטן זייערע קליידער אין העלפט, ביז זייער געזעס, און זיי אוועקגעשיקט.
. האט מען אנגעזאגט דודן, און ער האט געשיקט זיי אנטקעגן, ווארום די מענטשן האבן זיך זייער געשעמט. און דער מלך האט געלאזט זאגן זיצט אין יריחו ביז אייער בארד וועט אפוואקסן, און איר וועט זיך אומקערן.
. האבן די קינדער פון עמון געזען אז זיי האבן זיך פארמיאוסט ביי דודן, און די קינדער פון עמון האבן געשיקט און געדונגען ארם פון בית־רחוב, און ארם פון צובא, צוואנציק טויזנט פוסגייער, און דעם מלך פון מעכה מיט טויזנט מאן, און די מענער פון טוב, צוועלף טויזנט מאן.
. האט דוד דערהערט, און ער האט געשיקט יואבן און דעם גאנצן חיל, די גבורים.
. און די קינדער פון עמון זיינען ארויסגעגאנגען, און האבן אנגעריכט א מלחמה ביים איינגאנג פון טויער; און ארם פון צובא און רחוב, און די מענער פון טוב און פון מעכה, זיינען געווען באזונדער אין פעלד. . און יואב האט געזען אז דער פראנט פון דער מלחמה איז קעגן אים פון פארנט און פון הינטן; האט ער אויסגעקליבן פון אלע געקליבענע פון ישראל, און אויסגעשטעלט אקעגן ארם. . און דאס איבעריקע פאלק האט ער געגעבן אויף דער האנט פון זיין ברודער אבישין, און אויסגעשטעלט אקעגן די קינדער פון עמון. . און ער האט געזאגט אויב ארם וועט זיין שטארקער פון מיר, וועסטו מיר זיין צו הילף, און אויב די קינדער פון עמון וועלן זיין שטארקער פון דיר, וועל איך דיר גיין העלפן. . זיי שטארק, און לאמיר זיך שטארקן, פאר אונדזער פאלק און פאר די שטעט פון אונדזער גאט; און זאל יהוה טאן וואס איז גוט אין זיינע אויגן.
. און יואב און דאס גאנצע פאלק וואס מיט אים האבן גענענט אויף מלחמה קעגן ארם, און זיי זיינען אנטלאפן פאר אים. . און ווי די קינדער פון עמון האבן געזען אז ארם איז אנטלאפן, אזוי זיינען זיי אנטלאפן פאר אבישין, און זיינען אריין אין שטאט. און יואב האט זיך אומגעקערט פון די קינדער פון עמון, און איז געקומען קיין ירושלים.
. און ארם האט געזען אז ער איז געשלאגן געווארן פאר ישראל, און זיי האבן זיך איינגעזאמלט אין איינעם. . און הדדעזר האט געשיקט און ארויסגעבראכט ארם וואס פון יענער זייט טייך; און זיי זיינען געקומען קיין חילם, מיט שובך דעם חיל־פירער פון הדדעזרן זיי פארויס.
. איז אנגעזאגט געווארן דודן, און ער האט איינגעזאמלט גאנץ ישראל, און איז אריבער דעם ירדן, און געקומען קיין חילם. און ארם האט זיך אויסגעשטעלט אקעגן דודן, און זיי האבן מלחמה געהאלטן מיט אים. . און ארם איז אנטלאפן פאר ישראל, און דוד האט געהרגעט פון ארם זיבן הונדערט אויף רייטוועגן, און פערציק טויזנט רייטער; און שובך זייער חיל־פירער האט ער געשלאגן, און ער איז דארטן געשטארבן.
. און אלע מלכים, די קנעכט פון הדדעזרן, האבן געזען אז זיי זיינען געשלאגן געווארן פאר ישראל, און זיי האבן געמאכט שלום מיט ישראל, און האבן זיי געדינט. און ארם האט מורא געהאט ווידער צו העלפן די קינדער פון עמון.

. און עס איז געווען ביים אומקער פון יאר, אין דער צייט וואס די מלכים גייען ארויס אויף מלחמה, האט דוד געשיקט יואבן און זיינע קנעכט מיט אים, און גאנץ ישראל, און זיי האבן פארוויסט די קינדער פון עמון, און האבן געלעגערט אויף רבה. און דוד איז געזעסן אין ירושלים.
. און עס איז געווען קעגן אוונטצייט, איז דוד אויפגעשטאנען פון זיין געלעגער, און איז ארומגעגאנגען אויפן דאך פון מלכס הויז, און האט געזען פון דאך א פרוי זיך באדן; און די פרוי איז געווען זייער שיין פון אויסזען.
. האט דוד געשיקט און זיך נאכגעפרעגט אויף דער פרוי, און מע האט געזאגט דאס איז דאך בת־שבע, די טאכטער פון אליעמען, די ווייב פון אוריה דעם חתי. . האט דוד געשיקט שלוחים און האט זי געלאזט ברענגען, און זי איז צו אים געקומען, און ער איז געלעגן מיט איר; און זי האט זיך נאר וואס געהאט גערייניקט פון איר אומריינקייט. און זי האט זיך אומגעקערט אין איר הויז.
. און די פרוי איז טראגעדיק געווארן, און זי האט געשיקט און דערציילט דודן, און געזאגט איך בין טראגעדיק.
. האט דוד געשיקט צו יואבן שיק צו מיר אוריה דעם חתי. און יואב האט געשיקט אוריהן צו דודן. . איז אוריה צו אים געקומען, און דוד האט זיך נאכגעפרעגט אויף דעם פריד פון יואבן, און אויף דעם פריד פון פאלק, און אויף דעם גאנג פון דער מלחמה. . און דוד האט געזאגט צו אוריהן נידער אראפ צו דיין הויז, און וואש דיינע פיס.
איז אוריה ארויסגעגאנגען פון מלכס הויז, און נאך אים איז ארויסגעגאנגען א שפייזגעשאנק פון דעם מלך. . אבער אוריה האט זיך געלייגט ביים איינגאנג פון מלכס הויז מיט אלע קנעכט פון זיין האר, און האט ניט אראפגענידערט צו זיין הויז.
. האט מען דערציילט דודן, אזוי צו זאגן אוריה האט ניט אראפגענידערט צו זיין הויז. און דוד האט געזאגט צו אוריהן דו קומסט דאך פון וועג, פאר וואס האסטו ניט אראפגענידערט צו דיין הויז? . האט אוריה געזאגט צו דודן דער ארון פון ישראל און יהודה זיצן אין ביידלעך, און מיין האר יואב און די קנעכט פון מיין האר לאגערן אויפן פרייען פעלד, און איך זאל קומען אין מיין הויז צו עסן און צו טרינקען, און צו ליגן מיט מיין ווייב? אזוי ווי דו לעבסט, און אזוי ווי דיין זעל לעבט, אויב איך וועל טאן די דאזיקע זאך!. האט דוד געזאגט צו אוריהן בלייב דא אויך היינט, און מארגן וועל איך דיך אוועקשיקן.
איז אוריה געבליבן אין ירושלים יענעם טאג און אויף מארגן. . און דוד האט אים גערופן, און ער האט געגעסן ביי אים און געטרונקען און ער האט אים אנגעשיכורט. אבער אין אוונט איז ער ארויסגעגאנגען זיך לייגן אויף זיין געלעגער מיט די קנעכט פון זיין האר, און צו זיין הויז האט ער ניט אראפגענידערט.
. און עס איז געווען אין דער פרי, האט דוד געשריבן א בריוו צו יואבן, און געשיקט דורך דער האנט פון אוריהן. . און ער האט געשריבן אין דעם בריוו אזוי צו זאגן שטעל אוריהן אקעגן דעם פראנט פון דער שטארקסטער מלחמה, און קערט אייך אפ פון הינטער אים, כדי ער זאל געשלאגן ווערן און שטארבן.
. און עס איז געווען, אז יואב האט געוואכט אויף דער שטאט, האט ער אוועקגעשטעלט אוריהן אויף דעם ארט וואס ער האט געוווסט אז דארטן זיינען דא העלדישע לייט. . און די מענער פון שטאט זיינען ארויסגעגאנגען, און האבן מלחמה געהאלטן מיט יואבן, און עס זיינען געפאלן פון דעם פאלק, פון דודס קנעכט, און אויך אוריה דער חתי איז אומגעקומען.
. און יואב האט געשיקט און דערציילט דודן אלע געשעענישן פון דער מלחמה. . און ער האט באפוילן דעם שליח אזוי צו זאגן אז דו ענדיקסט דערציילן דעם מלך אלע געשעענישן פון דער מלחמה, . איז, אויב דער גרימצארן פון דעם מלך וועט אויפגיין, און ער וועט זאגן צו דיר נאך וואס האט איר גענענט צו דער שטאט מלחמה צו האלטן? האט איר ניט געוווסט אז זיי וועלן שיסן פון דער מויער?. ווער האט דערשלאגן אבימלך דעם זון פון ירובשתן? האט ניט א פרוי אראפגעווארפן אויף אים אן אויבערשטן מילשטיין פון דער מויער, און ער איז געשטארבן אין תבץ? נאך וואס האט איר גענענט צו דער מויער? – זאלסטו זאגן אויך דיין קנעכט אוריה דער חתי איז אומגעקומען.
. איז געגאנגען דער שליח, און ער איז געקומען און האט דערציילט דודן אלץ וועגן וואס יואב האט אים געשיקט. . און דער שליח האט געזאגט צו דודן יא, די מענטשן זיינען געווען שטארקער פון אונדז, און זיי זיינען ארויסגעגאנגען צו אונדז אין פעלד, און מיר האבן זיך געלאזט אויף זיי ביזן איינגאנג פון טויער. . און די שיסערס האבן געשאסן אויף דיינע קנעכט פון דער מויער, און עס זיינען אומגעקומען פון דעם מלכס קנעכט, און אויך דיין קנעכט אוריה דער חתי איז אומגעקומען.
. האט דוד געזאגט צום שליח אזוי זאלסטו זאגן צו יואבן ״זאל ניט זיין פארדראסיק אין דיינע אויגן די דאזיקע זאך, ווארום די שווערד פארצערט, אזוי צי אזוי; האלט אן דיין מלחמה אקעגן דער שטאט, און צעשטער זי״; און שטארק אים.
. און די ווייב פון אוריה דעם חתי האט געהערט אז איר מאן אוריה איז טויט, און זי האט געקלאגט אויף איר מאן. . און ווי די אבלות איז אריבער, אזוי האט דוד געשיקט און האט זי אריינגענומען אין זיין הויז, און זי איז אים געווארן פאר א ווייב. און זי האט אים געבארן א זון.
און די זאך וואס דוד האט געטאן, איז געווען שלעכט אין די אויגן פון גאט.

. און גאט האט געשיקט נתנען צו דודן, און ער איז צו אים געקומען, און האט צו אים געזאגט צוויי מענטשן זיינען געווען אין איין שטאט איינער אן עושר און איינער אן ארעמאן. . ביים עושר זיינען געווען שאף און רינדער זייער פיל, . און ביים ארעמאן איז גארנישט געווען אחוץ איין קליין שעפעלע, וואס ער האט געקויפט און עס אויפגעהאדעוועט, און עס איז אויפגעוואקסן אין איינעם מיט אים און מיט זיינע קינדער. פון זיין ביסן פלעגט עס עסן, און פון זיין בעכער פלעגט עס טרינקען, און אין זיין בוזעם פלעגט עס ליגן, און עס איז אים געווען ווי א טאכטער. . איז געקומען א דורכגייער צו דעם מאן דעם עושר, און אים איז געווען א שאד צו נעמען פון זיינע שאף און פון זיינע רינדער, אויף צו מאכן פאר דעם אורח וואס איז צו אים געקומען, האט ער גענומען דאס שעפעלע פון דעם ארעמאן, און האט עס געמאכט פאר דעם מאן וואס איז צו אים געקומען.
. האט דער צארן פון דודן שטארק געגרימט אויף דעם מאן, און ער האט געזאגט צו נתנען אזוי ווי גאט לעבט, אז טויט קומט דעם מאן וואס טוט דאס דאזיקע! . און פאר דעם שעפעלע דארף ער באצאלן פירפאכיק, דערפאר וואס ער האט געטאן די דאזיקע זאך, און פאר וואס ער האט ניט רחמנות געהאט.
. האט נתן געזאגט צו דודן דו ביסט דער מאן! אזוי האט געזאגט יהוה דער גאט פון ישראל איך האב דיך געזאלבט פאר א מלך איבער ישראל, און איך האב דיך מציל געווען פון שאולס האנט;. און איך האב דיר געגעבן דאס הויז פון דיין האר, און די ווייבער פון דיין האר אין דיין בוזעם, און האב דיר געגעבן דאס הויז פון ישראל און יהודה. און אויב דאס איז ווינציק, וועל איך דיר צולייגן נאך און נאך א מאל אזוי פיל. . פאר וואס האסטו פאראכט דאס ווארט פון גאט, צו טאן וואס איז שלעכט אין מיינע אויגן? אוריה דעם חתי האסטו דערשלאגן מיטן שווערד, און זיין ווייב האסטו דיר צוגענומען פאר א ווייב; און האסט אים געהרגעט דורך דער שווערד פון די קינדער פון עמון. . און אצונד, זאל זיך אויף אייביק ניט אפטאן א שווערד פון דיין הויז, דערפאר וואס דו האסט מיך פאראכט, און האסט גענומען די ווייב פון אוריה דעם חתי דיר צו זיין פאר א ווייב. . אזוי האט גאט געזאגט זע, איך שטעל־אויף אויף דיר אן אומגליק פון דיין הויז, און איך וועל נעמען דיינע ווייבער פאר דיינע אויגן, און זיי געבן צו אן אנדערן, און ער וועט ליגן מיט דיינע ווייבער פאר די אויגן פון דער דאזיקער זון. . ווארום דו האסט געטאן אין פארבארגעניש, און איך וועל טאן די דאזיקע זאך פאר גאנץ ישראל, און פאר דער זון.
. האט דוד געזאגט צו נתנען איך האב געזינדיקט צו גאט. האט נתן געזאגט גאט האט אויך אפגעטאן דיין זינד; וועסט ניט שטארבן. . אבער ווייל לעסטערן האסטו געלעסטערט די פיינט פון גאט מיט דער דאזיקער זאך, וועט אויך דאס קינד וואס איז דיר געבארן געווארן, זיכער שטארבן.
און נתן איז אוועקגעגאנגען צו זיין הויז.
. און גאט האט געפלאגט דאס קינד וואס אוריהס ווייב האט געבארן דודן, און ער איז געווארן חרוב. . האט דוד געבעטן גאט פאר דעם יינגל, און דוד האט געפאסט א פאסטונג, און אז ער פלעגט אהיים קומען, פלעגט ער נעכטיקן ליגנדיק אויף דער ערד. . זיינען צוגעשטאנען צו אים אלע עלטסטע פון זיין הויז, אים צו מאכן אויפשטיין פון דער ערד, אבער ער האט ניט געוואלט, און ער האט ניט געגעסן מיט זיי קיין ברויט.
. און עס איז געווען אויפן זיבעטן טאג, איז דאס קינד געשטארבן, און דודס קנעכט האבן מורא געהאט אים אויסצוזאגן אז דאס קינד איז געשטארבן; ווארום זיי האבן געזאגט זע, אז דאס קינד האט געלעבט, האבן מיר צו אים גערעדט, און ער האט ניט צוגעהערט צו אונדזער קול, היינט ווי וועלן מיר זאגן צו אים דאס קינד איז געשטארבן? ער וועט זיך נאך אנטאן עפעס בייז.
. האט דוד געזען אז זיינע קנעכט שושקן זיך, און דוד האט פארשטאנען אז דאס קינד איז געשטארבן, און דוד האט געזאגט צו זיינע קנעכט איז דאס קינד געשטארבן? האבן זיי געזאגט געשטארבן.
. איז דוד אויפגעשטאנען פון דער ערד, און ער האט זיך געוואשן און געזאלבט, און איבערגעביטן זיינע קליידער; און ער איז געקומען אין גאטס הויז, און האט זיך געבוקט. און ער איז געקומען אין זיין הויז, און האט געבעטן, און מע האט געלייגט פאר אים ברויט, און ער האט געגעסן.
. האבן זיינע קנעכט צו אים געזאגט וואס איז די דאזיקע זאך, וואס דו האסט געטאן? פון וועגן דעם קינד, אז עס האט געלעבט, האסטו געפאסט און געוויינט, און ווי דאס קינד איז געשטארבן, ביסטו אויפגעשטאנען און האסט געגעסן ברויט? . האט ער געזאגט אז דאס קינד האט נאך געלעבט האב איך געפאסט און געוויינט, ווייל איך האב געקלערט ווער ווייס, גאט קען מיך לייטזעליקן, און דאס קינד וועט בלייבן לעבן. . אצונד אבער אז ער איז געשטארבן, נאך וואס זאל איך פאסטן? צי קען איך אים ווידער אומקערן? איך גיי צו אים, אבער ער וועט זיך ניט אומקערן צו מיר.
. און דוד האט געטרייסט זיין ווייב בת־שבען, און ער איז געקומען צו איר, און איז געלעגן מיט איר. און זי האט געבארן א זון, און ער האט גערופן זיין נאמען שלמה, און גאט האט אים ליב געהאט. . און ער האט געשיקט דורך נתן דעם נביא, און האט גערופן זיין נאמען ידידיה פון וועגן גאט.
. און יואב האט מלחמה געהאלטן אויף רבה פון די קינדער פון עמון, און ער האט באצווונגען די מלוכה־שטאט. . און יואב האט געשיקט שלוחים צו דודן, און האט געזאגט איך האב מלחמה געהאלטן אויף רבה, אויך האב איך באצווונגען די וואסערשטאט. . און אצונד, זאמל איין דאס איבעריקע פאלק, און לעגער אויף דער שטאט, און באצווינג זי; אזיסט וועל איך באצווינגען די שטאט, און מיין נאמען וועט גערופן ווערן אויף איר.
. האט דוד איינגעזאמלט דאס גאנצע פאלק, און ער איז געגאנגען קיין רבה, און האט מלחמה געהאלטן אויף איר, און האט זי באצווונגען. . און ער האט אראפגענומען מלכמס קרוין פון זיין קאפ; און איר וואג איז געווען א צענטנער גאלד, דערצו טייער געשטיין; און זי איז אנגעטאן געווארן אויף דודס קאפ. און רויב פון דער שטאט האט ער ארויסגעפירט זייער פיל. . און דאס פאלק וואס אין איר האט ער ארויסגעפירט, און געלייגט אונטער זעגן, און אונטער אייזערנע דרעששליטנס, און אונטער אייזערנע העק, און האט זיי געמאכט דורכגיין דורך ציגלאויוונס. און אזוי פלעגט ער טאן צו אלע שטעט פון די קינדער פון עמון.
און דוד און דאס גאנצע פאלק האבן זיך אומגעקערט קיין ירושלים.

. און עס איז געווען נאך דעם אבשלום דער זון פון דודן האט געהאט א שיינע שוועסטער וואס איר נאמען איז געווען תמר, . און אמנון דער זון פון דודן האט זי ליב געקריגן. און אמנון האט זיך געקלעמט ביז צום קראנק ווערן, פון וועגן זיין שוועסטער תמרן, ווארום זי איז געווען א יונגפרוי; און עס איז געווען פארהוילן אין אמנונס אויגן ווי אזוי איר עפעס צו טאן.
. און אמנון האט געהאט א חבר וואס זיין נאמען איז געווען יונדב דער זון פון שמה, דודס ברודער, און יונדב איז געווען זייער א קלוגער מענטש. . האט ער צו אים געזאגט פאר וואס ביסטו אזוי אפגעצערט פרימארגן אין פרימארגן, דו בן־מלך? ווילסטו מיר ניט זאגן? האט אמנון צו אים געזאגט איך האב ליב תמרן, מיין ברודער אבשלומס שוועסטער. . האט יונדב צו אים געזאגט לייג זיך אויף דיין געלעגער, און מאך זיך קראנק, און אז דיין פאטער וועט דיך קומען זען, אזוי זאלסטו זאגן צו אים זאל, איך בעט דיך, קומען מיין שוועסטער תמר, און מיר געבן עסן שפייז, און זאל זי מאכן דאס עסן פאר מיינע אויגן, כדי איך זאל זען, און עסן פון איר האנט.
. האט אמנון זיך געלייגט און זיך געמאכט קראנק, און ווי דער מלך איז אים געקומען זען, אזוי האט אמנון געזאגט צום מלך זאל, איך בעט דיך, קומען מיין שוועסטער תמר, און צוברייטן פאר מיינע אויגן א פאר פאנקוכנס, און איך וועל עסן פון איר האנט.
. האט דוד געשיקט צו תמרן אין הויז, אזוי צו זאגן גיי אקארשט אין דיין ברודער אמנונס הויז, און מאך אים עסן.
. איז תמר געגאנגען אין איר ברודער אמנונס הויז; און ער איז געלעגן. און זי האט גענומען דעם טייג, און האט געקנעטן און צובארייט פאר זיינע אויגן, און געבאקט די פאנקוכנס. . און זי האט גענומען די פאן, און האט אויסגעגאסן פאר אים; אבער ער האט ניט געוואלט עסן. און אמנון האט געזאגט פירט ארויס אלע מענטשן פון מיר. זיינען אלע מענטשן ארויסגעגאנגען פון אים. . און אמנון האט געזאגט צו תמרן ברענג דאס עסן אין קאמער, און איך וועל עסן פון דיין האנט. האט תמר גענומען די פאנקוכנס וואס זי האט געמאכט, און אריינגעבראכט צו איר ברודער אמנונען אין קאמער. . און ווי זי האט אים דערלאנגט צום עסן, אזוי האט ער זי אנגענומען, און האט געזאגט קום ליג מיט מיר, מיין שוועסטער. . האט זי צו אים געזאגט ניט, מיין ברודער! זאלסט מיך ניט פייניקן, ווארום אזוי ווערט ניט געטאן אין ישראל; זאלסט ניט טאן די דאזיקע נבלה. . און איך, ווו וועל איך אהינטאן מיין חרפה? און דו וועסט זיין אזוי ווי איינער פון די נידערטרעכטיקע אין ישראל. און אצונד, רעד, איך בעט דיך, צום מלך, ווארום ער וועט מיך ניט פארמיידן פון דיר.
. אבער ער האט ניט געוואלט צוהערן צו איר קול, און ער האט זי איבערגעשטארקט, און האט זי געפייניקט, און איז געלעגן מיט איר.
. און אמנון האט זי פיינט געקריגן זייער א גרויס פיינטשאפט; ווארום די פיינטשאפט וואס ער האט זי פיינט געקריגן, איז געווען גרעסער פון דער ליבשאפט וואס ער האט זי ליב געהאט. און אמנון האט צו איר געזאגט שטיי אויף, גיי. . האט זי צו אים געזאגט ניטע! ווארום דאס דאזיקע בייז מיך אוועקצושיקן איז נאך גרעסער ווי דאס אנדערע וואס דו האסט געטאן מיט מיר.
אבער ער האט ניט געוואלט צוהערן צו איר. . און ער האט גערופן זיין יונג, זיין משרת, און האט געזאגט שיקט אקארשט ארויס די דאזיקע פון מיר דרויסן, און פארשליס די טיר הינטער איר. – . און זי האט געהאט אויף זיך א געשטרייפט קלייד, ווארום אזעלכע מאנטלען פלעגן טראגן דעם מלכס טעכטער די יונגפרויען. – האט זיין משרת זי ארויסגעפירט דרויסן, און האט פארשלאסן די טיר הינטער איר. . און תמר האט גענומען אש אויף איר קאפ, און דאס געשטרייפטע קלייד וואס אויף איר האט זי צעריסן, און זי האט ארויפגעטאן איר האנט אויף איר קאפ, און איז געגאנגען און גייענדיק געשריען.
. האט צו איר געזאגט איר ברודער אבשלום איז אמנון דיין ברודער געווען מיט דיר? און אצונד, מיין שוועסטער, שווייג, ווארום ער איז דיין ברודער; זאלסט דיר ניט נעמען צום הארצן די דאזיקע זאך.
און תמר איז געזעסן א וויסטע אין איר ברודער אבשלומס הויז.
. און דער מלך דוד האט געהערט אלע די דאזיקע זאכן. און אים האט זייער געערגערט.
. און אבשלום האט ניט גערעדט מיט אמנונען פון שלעכטס ביז גוטס, ווארום אבשלום האט פיינט געקריגן אמנונען דערפאר וואס ער האט געפייניקט זיין שוועסטער תמרן.
. און עס איז געווען אין צוויי יאר צייט ארום, האט מען געשארן ביי אבשלומען אין בעל־חצור וואס ביי אפרים, און אבשלום האט פאררופן אלע זין פון מלך. . און אבשלום איז געקומען צום מלך, און האט געזאגט אט, איך בעט דיך, שערט מען ביי דיין קנעכט; זאל, איך בעט דיך, דער מלך און זיינע קנעכט מיטגיין מיט דיין קנעכט. . האט דער מלך געזאגט צו אבשלומען ניין, מיין זון, לאמיר אקארשט ניט אלע גיין, כדי מיר זאלן ניט פאלן צו שווער אויף דיר. איז ער צוגעשטאנען צו אים, אבער ער האט ניט געוואלט גיין, און ער האט אים געבענטשט. . האט אבשלום געזאגט אויב ניט, זאל, איך בעט דיך, גיין מיט אונדז מיין ברודער אמנון. האט דער מלך צו אים געזאגט נאך וואס זאל ער גיין מיט דיר? . איז אבשלום צוגעשטאנען צו אים, און ער האט געשיקט מיט אים אמנונען און אלע זין פון מלך.
. און אבשלום האט באפוילן זיינע יונגען, אזוי צו זאגן זעט אקארשט, ווי אמנונס הארץ איז פריילעך פון וויין, און איך וועל אייך זאגן שלאגט אמנונען, אזוי זאלט איר אים טייטן; איר זאלט ניט מורא האבן, ווארום איך האב דאך אייך באפוילן. שטארקט אייך און זייט העלדישע יונגען.
. האבן די יונגען פון אבשלומען געטאן צו אמנונען אזוי ווי אבשלום האט באפוילן, און אלע זין פון מלך זיינען אויפגעשטאנען, און האבן זיך געזעצט איטלעכער אויף זיין מוילאייזל, און זיינען אנטלאפן. . און עס איז געווען, ווי זיי זיינען אונטער וועגנס, אזוי איז די הערונג אנגעקומען צו דודן, אזוי צו זאגן אבשלום האט דערשלאגן אלע זין פון מלך, און ניט געבליבן פון זיי אן איינציקער.
. איז דער מלך אויפגעשטאנען, און ער האט צעריסן זיינע קליידער, און האט זיך געלייגט אויף דער ערד; און אלע זיינע קנעכט זיינען געשטאנען מיט צעריסענע קליידער. . האט זיך אפגערופן יונדב דער זון פון שמה, דודס ברודער, און האט געזאגט זאל ניט מיינען מיין האר, אלע יונגעלייט, די זין פון מלך, האט מען געטייט, ווארום בלויז אמנון איז טויט; ווייל דאס איז געווען אפגעמאכט פון אבשלומס מויל פון דעם טאג וואס ער האט געפייניקט זיין שוועסטער תמרן. . און אצונד זאל מיין האר דער מלך זיך ניט נעמען די זאך צום הארצן, אזוי צו זאגן אלע זין פון מלך זיינען טויט, ווארום בלויז אמנון איז טויט.
. און אבשלום איז אנטלאפן.
און דער יונג דער וועכטער האט אויפגעהויבן זיינע אויגן און געזען, ערשט פיל פאלק גייען פון דעם וועג הינטער אים, פון זייט בארג. . און יונדב האט געזאגט צום מלך אן זיינען געקומען דעם מלכס זין. אזוי ווי דאס ווארט פון דיין קנעכט, אזוי איז געווען.
. און עס איז געווען, ווי ער ענדיקט רעדן, ערשט דעם מלכס זין זיינען אנגעקומען, און זיי האבן אויפגעהויבן זייער קול און האבן געוויינט, און אויך דער מלך און אלע זיינע קנעכט האבן געוויינט זייער א גרויס געוויין.
. און אבשלום איז אנטלאפן, און איז אוועק צו תלמי דעם זון פון עמיהודן, דעם מלך פון גשור. און [דוד] האט געטרויערט אויף זיין זון אלע טעג.
. אזוי איז אבשלום אנטלאפן, און איז אוועק קיין גשור, און ער איז דארטן געווען דריי יאר.
. און [דאס הארץ פון] דוד המלך איז אויסגעגאנגען פון בענקשאפט נאך אבשלומען, ווארום ער האט זיך שוין געטרייסט וועגן אמנונען, וואס ער איז טויט.
. און יואב דער זון פון צרויהן האט געוווסט אז דעם מלכס הארץ איז צו אבשלומען. . האט יואב געשיקט קיין תקוע, און האט געבראכט פון דארטן א קלוגע פרוי, און האט צו איר געזאגט מאך זיך, איך בעט דיך, טרויערנדיק, און טו אן, איך בעט דיך, טרויערקליידער, און זאלסט זיך ניט זאלבן מיט אייל, און זאלסט זיין ווי א פרוי וואס טרויערט שוין פיל טעג נאך א טויטן. . און זאלסט קומען צום מלך, און רעדן צו אים אזוי ווי דאס דאזיקע ווארט. און יואב האט אריינגעטאן די ווערטער אין איר מויל.
. האט די פרוי פון תקוע גערעדט צום מלך, און זי איז געפאלן אויף איר פנים צו דער ערד, און האט זיך געבוקט און געזאגט העלף, מלך. . האט דער מלך צו איר געזאגט וואס איז דיר? האט זי געזאגט פאר וואר, א פרוי אן אלמנה בין איך, ווארום מיין מאן איז געשטארבן. . און דיין דינסט האט געהאט צוויי זין, האבן זיי זיך ביידע געקריגט אין פעלד, און ניט געווען ווער זאל פאנאנדערייסן צווישן זיי, האט איינער געשלאגן דעם אנדערן און אים געטייט. . און אט איז אנגעשטאנען די גאנצע משפחה אויף דיין דינסט, און זיי זאגן גיב אונדז דעם וואס האט דערשלאגן זיין ברודער, און מיר וועלן אים טייטן פאר דעם לעבן פון זיין ברודער וואס ער האט געהרגעט, און מיר וועלן פארטיליקן אויך דעם יורש. און זיי ווילן אויסלעשן מיין קויל וואס איז געבליבן, ניט צו לאזן מיין מאן א נאמען און אן איבערבלייב אויפן געזיכט פון דער ערד.
. האט דער מלך געזאגט צו דער פרוי גיי אהיים, און איך וועל באפעלן וועגן דיר. . האט די פרוי פון תקוע געזאגט צום מלך אויף מיר, מיין האר מלך, די שולד, און אויף מיין פאטערס הויז, און דער מלך און זיין טראן איז ריין. . האט דער מלך געזאגט דער וואס רעדט צו דיר, זאלסטו אים ברענגען צו מיר, און ער וועט דיך מער ווידער ניט אנרירן. . האט זי געזאגט זאל, איך בעט דיך, דער מלך געדענקען יהוה דיין גאט, אז דער בלוטמאנער זאל ניט נאך מער אומברענגען, און זיי זאלן ניט פארטיליקן מיין זון. האט ער געזאגט אזוי ווי גאט לעבט, אויב א האר פון דיין זון וועט פאלן צו דער ערד! . האט די פרוי געזאגט זאל, איך בעט דיך, דיין דינסט רעדן צו מיין האר דעם מלך א ווארט. האט ער געזאגט רעד.
. האט די פרוי געזאגט און פאר וואס טראכטסטו אזוינס אקעגן דעם פאלק פון גאט? ווארום אז דער מלך רעדט דאס דאזיקע ווארט, איז ער אליין אזוי ווי א שולדיקער, וואס דער מלך קערט ניט אום זיין פארשטויסענעם. . ווארום שטארבן מוזען מיר שטארבן; יא, אזוי ווי וואסער אויסגעגאסן אויף דער ערד, וואס קען ניט אויפגעזאמלט ווערן; און גאט שוינט ניט קיין נפש; אבער ער טראכט טראכטונגען אז פון אים זאל ניט פארשטויסן ווערן קיין פארשטויסענער. . און אצונד, וואס איך בין געקומען רעדן צו מיין האר דעם מלך דאס דאזיקע ווארט, איז דאס ווייל דאס פאלק האט מיך איינגעשראקן, און דיין דינסט האט געזאגט לאמיך אקארשט רעדן צום מלך, אפשר וועט דער מלך טאן דעם פארלאנג פון זיין דינסט. . ווארום דער מלך וועט זיך צוהערן, מציל צו זיין זיין דינסט פון דער האנט פון דעם מאן וואס וויל פארטיליקן מיך און מיין זון אין איינעם פון גאטס נחלה. . און דיין דינסט האט געזאגט זאל, איך בעט דיך, דאס ווארט פון מיין האר דעם מלך זיין פאר א בארוונג; ווארום ווי א מלאך פון גאט, אזוי איז מיין האר דער מלך אויף צו פארשטיין גוטס און שלעכטס. און זאל יהוה דיין גאט זיין מיט דיר.
. האט געענטפערט דער מלך און האט געזאגט צו דער פרוי זאלסט נאר ניט לייקענען פון מיר קיין זאך וואס איך פרעג דיך. האט די פרוי געזאגט זאל, איך בעט דיך, מיין האר דער מלך רעדן. . האט דער מלך געזאגט איז יואבס האנט געווען מיט דיר אין דעם אלעם? האט די פרוי געענטפערט און געזאגט אזוי ווי דיין זעל לעבט, מיין האר מלך, אויב מע קען אוועק רעכטס אדער לינקס פון אלץ וואס מיין האר דער מלך האט גערעדט! ווארום דיין קנעכט, יואב, ער האט מיר באפוילן, און ער האט אריינגעטאן אין מויל פון דיין דינסט אלע די דאזיקע ווערטער. . כדי צו פארדרייען דעם פנים פון דער זאך, האט דיין קנעכט יואב געטאן די דאזיקע זאך. אבער מיין האר איז קלוג אזוי ווי די קלוגשאפט פון א מלאך פון גאט, צו וויסן אלץ וואס אויף דער ערד.
. און דער מלך האט געזאגט צו יואבן זע, איך טו די דאזיקע זאך, און גיי קער אום דעם יונג אבשלומען.
. איז יואב געפאלן אויף זיין פנים צו דער ערד, און האט זיך געבוקט, און האט געבענטשט דעם מלך. און יואב האט געזאגט היינט ווייס דיין קנעכט אז איך האב געפונען לייטזעליקייט אין דיינע אויגן, מיין האר מלך, ווארום דער מלך האט געטאן דעם פארלאנג פון דיין קנעכט.
. און יואב איז אויפגעשטאנען, און איז געגאנגען קיין גשור, און האט געבראכט אבשלומען קיין ירושלים. . און דער מלך האט געזאגט זאל ער פארקערן צו זיין הויז, אבער מיין פנים זאל ער ניט זען.
האט אבשלום פארקערט צו זיין הויז, און דעם מלכס פנים האט ער ניט געזען.
. און אין גאנץ ישראל איז ניט געווען אזא שענער מאן ווי אבשלום, זייער צו רימען; פון זיין פוסטריט ביז זיין שפיץ קאפ איז אין אים ניט געווען א פעלער. . און אז ער האט אפגעשארן זיין קאפ – און געשען פלעגט עס פון סוף יאר צו יאר, אז ער זאל זיך אפשערן; ווארום אז עס איז אים צו שווער געווארן, האט ער עס אפגעשארן – האט ער אפגעווויגן די האר פון זיין קאפ מיט צוויי הונדערט שקל אויפן מלכס געוויכט.
. און ביי אבשלומען זיינען געבארן געווארן דריי זין, און איין טאכטער וואס איר נאמען איז געווען תמר. זי איז געווען א ווייבספארשוין פון א שיינעם אויסזען.
. און אבשלום איז געזעסן אין ירושלים צוויי יאר צייט, און דעם מלכס פנים האט ער ניט געזען. . האט אבשלום געשיקט נאך יואבן, כדי אים צו שיקן צום מלך, אבער ער האט ניט געוואלט קומען צו אים. האט ער ווידער געשיקט א צווייט מאל, און ער האט ניט געוואלט קומען. . האט ער געזאגט צו זיינע קנעכט זעט, יואבס שטיק פעלד איז לעבן מיינעם, און ער האט דארטן גערשטן; גייט און צינדט עס אן אין פייער. און די קנעכט פון אבשלומען האבן אנגעצונדן דאס שטיק פעלד אין פייער.
. איז יואב אויפגעשטאנען, און איז געקומען צו אבשלומען אין הויז, און האט צו אים געזאגט פאר וואס האבן דיינע קנעכט אנגעצונדן מיין שטיק פעלד אין פייער? . האט אבשלום געזאגט צו יואבן זע, איך האב געשיקט צו דיר, אזוי צו זאגן קום אהער, און איך וועל דיך שיקן צום מלך, אזוי צו זאגן נאך וואס בין איך געקומען פון גשור? בעסער פאר מיר, איך זאל נאך דארטן זיין. און אצונד, לאמיך זען דעם פנים פון מלך, און אויב אין מיר איז דא א פארברעך, זאל ער מיך טייטן.
. איז יואב געקומען צום מלך, און האט אים דערציילט. האט ער גערופן אבשלומען, און ער איז געקומען צום מלך, און האט זיך געבוקט אויף זיין פנים צו דער ערד פארן מלך. און דער מלך האט געקושט אבשלומען.

. און עס איז געווען נאך דעם, האט זיך אבשלום איינגעשאפט א רייטוואגן און פערד, און פופציק מאן וואס זיינען געלאפן אים פארויס. . און אבשלום פלעגט זיך פעדערן, און פלעגט זיך שטעלן ביים וועג פון טויער; און עס איז געווען, יעטוועדער מאן וואס פלעגט האבן א קריג וואס דארף קומען צום מלך פאר א משפט, האט אבשלום גערופן צו אים און געזאגט פון וואסער שטאט ביסטו? האט יענער געזאגט פון איינעם פון די שבטים פון ישראל איז דיין קנעכט. . האט אבשלום צו אים געזאגט זע, דיינע טענות זיינען גוטע און גערעכטע, אבער קיינער פון מלך וועט דיר ניט צוהערן. . און אבשלום האט געזאגט הלוואי מאכט מען מיך פאר א שופט אין לאנד, און צו מיר זאל קומען יעטוועדער מאן וואס האט א קריג און א משפט; איך וואלט אים שוין געטאן גערעכטיקייט.
. און עס איז געווען, ווי א מאן האט גענענט זיך צו בוקן צו אים, אזוי פלעגט ער אויסשטרעקן זיין האנט, און אים אננעמען, און אים קושן. . און אבשלום האט געטאן אזוי ווי די דאזיקע זאך צו גאנץ ישראל וואס פלעגן קומען פאר א משפט צום מלך. און אבשלום האט געגנבעט דאס הארץ פון די מענער פון ישראל.
. און עס איז געווען צום סוף פון פערציק יאר, האט אבשלום געזאגט צום מלך לאמיך גיין, איך בעט דיך, און באצאלן מיין נדר וואס איך האב א נדר געטאן צו גאט, אין חברון. . ווארום א נדר האט א נדר געטאן דיין קנעכט ווען איך בין געזעסן אין גשור אין ארם, אזוי צו זאגן אויב אומקערן וועט מיך גאט אומקערן קיין ירושלים, וועל איך דינען גאט. . האט דער מלך צו אים געזאגט גיי בשלום. און ער איז אויפגעשטאנען, און איז געגאנגען קיין חברון.
. און אבשלום האט געשיקט אויסקוקערס אין אלע שבטים פון ישראל, אזוי צו זאגן ווי איר הערט דעם קול פון שופר, אזוי זאלט איר זאגן אבשלום איז געווארן מלך אין חברון.
. און מיט אבשלומען זיינען געגאנגען צוויי הונדערט מאן פון ירושלים, מיטגערופענע וואס זיינען געגאנגען אומשולדיקערהייט; און זיי האבן פון קיין זאך ניט געוווסט.
. און אבשלום האט געשיקט נאך אחיתופל דעם גילוני, דעם בעל־יועץ פון דודן, פון זיין שטאט, פון גילה, בעת ער האט געשלאכט די שלאכטאפפער. און דער בונט איז געווען שטארק, און דאס פאלק האט זיך געהאלטן אין איין פארמערן ארום אבשלומען.
. איז געקומען אן אנזאגער צו דודן, אזוי צו זאגן דאס הארץ פון די מענער פון ישראל איז נאך אבשלומען. . און דוד האט געזאגט צו אלע זיינע קנעכט וואס מיט אים אין ירושלים שטייט אויף, און לאמיר אנטלויפן, ווארום מיר וועלן ניט האבן קיין אנטרינונג פון אבשלומען. איילט זיך אוועקצוגיין, כדי ער זאל זיך ניט אונטעראיילן און אונדז אניאגן, און ברענגען אויף אונדז דאס בייז, און שלאגן די שטאט מיטן שארף פון שווערד. . האבן די קנעכט פון מלך געזאגט צום מלך אזוי ווי אלץ וואס מיין האר דער מלך וועט אויסדערוויילן! דא זיינען דיינע קנעכט.
. איז ארויסגעגאנגען דער מלך, און זיין גאנץ הויזגעזינט נאך אים. און דער מלך האט איבערגעלאזן די צען קעפסווייבער צו היטן דאס הויז. . און דער מלך איז ארויסגעגאנגען, און דאס גאנצע פאלק נאך אים, און זיי האבן זיך אפגעשטעלט אין בית־מרחק. . און אלע זיינע קנעכט זיינען אריבערגעגאנגען פארביי אים; און אלע כרתים און אלע פלתים, און אלע גתער, זעקס הונדערט מאן וואס זיינען געקומען הינטער אים פון גת, זיינען אריבערגעגאנגען פארן מלך.
. האט דער מלך געזאגט צו אתין פון גת צו וואס זאלסט דו אויך גיין מיט אונדז? קער זיך אום, און בלייב מיט דעם מלך, ווארום דו ביסט א פרעמדער, און אויך ביסטו א פארטריבענער אין דיין ארט. . ערשט נעכטן ביסטו געקומען, און היינט זאל איך דיך מאכן וואגלען צו גיין מיט אונדז, בעת איך אליין גיי וווהין מיר וועט זיך מאכן? קער זיך אום, און קער אום דיינע ברידער מיט דיר אין גענאד און טריישאפט. . האט אתי געענטפערט דעם מלך און האט געזאגט אזוי ווי גאט לעבט, און אזוי ווי מיין האר דער מלך לעבט, אז בלויז אין דעם ארט ווו מיין האר דער מלך וועט זיין, סיי צום טויט סיי צום לעבן, נאר דארטן וועט זיין דיין קנעכט! . האט דוד געזאגט צו אתין גיי און צי אריבער. איז אתי פון גת אריבערגעגאנגען, און אלע זיינע מענטשן, און אלע קליינע קינדער וואס מיט אים.
. און דאס גאנצע לאנד האט געוויינט אויף א הויכן קול, ווען דאס גאנצע פאלק איז אריבערגעגאנגען; און דער מלך איז אריבער דעם טייך קדרון, און דאס גאנצע פאלק איז אריבערגעגאנגען אקעגן דעם וועג פון מדבר. . און אט אויך צדוק און אלע לויים מיט אים, טראגנדיק דעם ארון פון גאטס בונד. און זיי האבן אוועקגעשטעלט דעם ארון פון גאט – אויך אביתר איז ארויפגעגאנגען – ביז דאס גאנצע פאלק האט געענדיקט אריבערגיין פון שטאט.
. האט דער מלך געזאגט צו צדוקן קער אום דעם ארון פון גאט אין שטאט. אויב איך וועל געפינען לייטזעליקייט אין די אויגן פון גאט, וועט ער מיך אומקערן, און וועט מיך לאזן זען אים און זיין וווינונג. . און אויב ער וועט אזוי זאגן ״איך וויל דיך ניט״, דא בין איך, זאל ער טאן מיט מיר אזוי ווי עס איז גוט אין זיינע אויגן. . און דער מלך האט געזאגט צו צדוק דעם כהן זעסטו, קער זיך אום בשלום אין שטאט, און אחימעץ דיין זון און יהונתן דער זון פון אביתרן, אייערע ביידנס זין, מיט אייך. . זעט, איך וועל זיך אויפהאלטן אין די פלוינען פון מדבר, ביז עס קומט פון אייך א ווארט מיר אנצוזאגן.
. און צדוק און אביתר האבן אומגעקערט דעם ארון פון גאט קיין ירושלים, און זיי זיינען דארטן געבליבן. . און דוד איז ארויפגעגאנגען מיט דעם ארויפגאנג פאר הר־הזיתים, ארויפגעגאנגען און געוויינט, און זיין קאפ איז געווען פארדעקט, און ער איז געגאנגען בארוועס; און דאס גאנצע פאלק וואס מיט אים האבן פארדעקט איטלעכער זיין קאפ, און זיי זיינען ארויפגעגאנגען, און ארויפגייענדיק געוויינט.
. האט מען דערציילט דודן, אזוי צו זאגן אחיתופל איז צווישן די וואס בונטעווען זיך מיט אבשלומען. און דוד האט געזאגט איך בעט דיך, גאט, באנאריש די עצה פון אחיתופלן.
. און עס איז געווען, ווי דוד איז געקומען ביז דעם שפיץ וואס מע בוקט זיך דארטן צו גאט, ערשט אים קומט אנטקעגן חושי, דער ארכי, מיט זיין העמדל צעריסן, און ערד אויף זיין קאפ. . האט דוד צו אים געזאגט אז דו גייסט אריבער מיט מיר, וועסטו זיין אויף מיר א לאסט. . אבער אז דו וועסט זיך אין שטאט אומקערן, און וועסט זאגן צו אבשלומען ״איך וועל זיין דיין קנעכט, מלך; דיין פאטערס קנעכט בין איך געווען פון א מאל אן, און אצונד בין אין דיין קנעכט״, וועסטו מיר פארשטערן די עצה פון אחיתופלן. . און מיט דיר זיינען דאך דארטן צדוק און אביתר די כהנים; איז, איטלעך ווארט וואס דו וועסט הערן פון מלכס הויז, זאלסטו דערציילן צדוק און אביתר די כהנים. . זע, דארטן זיינען דא מיט זיי זייערע ביידנס זין, אחימעץ צדוקס און יהונתן אביתרס, וועט איר דורך זיי מיר צושיקן איטלעך ווארט וואס איר וועט הערן.
. און חושי, דודס גוטער פריינט, איז געקומען אין שטאט, ווען אבשלום האט געזאלט אנקומען אין ירושלים.

. און ווי דוד איז געווען א ביסל אוועקגעגאנגען פון שפיץ, ערשט ציבא דער יונג פון מפיבושתן קומט אים אנטקעגן מיט א פאר געזאטלטע אייזלען, און אויף זיי צוויי הונדערט ברויטן, און הונדערט בינטלעך ראזינקעס, און הונדערט בינטלעך זומערויפס, און א לאגל וויין.
. האט דער מלך געזאגט צו ציבאן צו וואס זיינען די דאזיקע ביי דיר? האט ציבא געזאגט די אייזלען פאר דעם מלכס הויזגעזינט צו רייטן, און דאס ברויט און די זומערויפס פאר די יונגען צום עסן, און דער וויין צום טרינקען פאר דעם פארשמאכטן אין מדבר. . האט דער מלך געזאגט און ווו איז דיין הארס זון? האט ציבא געזאגט צום מלך אן איז ער געבליבן אין ירושלים, ווארום ער האט געזאגט היינט וועט מיר דאס הויז פון ישראל אומקערן די מלוכה פון מיין פאטער. . האט דער מלך געזאגט צו ציבאן זע, אלצדינג וואס געהערט צו מפיבושתן איז דיינס. האט ציבא געזאגט איך בוק זיך; לאמיך געפינען לייטזעליקייט אין דיינע אויגן, מיין האר מלך.
. און ווי דער מלך דוד איז געקומען ביז בחורים, ערשט פון דארטן גייט ארויס א מאן פון דער משפחה פון שאולס הויז, וואס זיין נאמען איז געווען שמעי דער זון פון גראן – גייט און שילט גייענדיק. . און ער האט געווארפן מיט שטיינער אויף דודן, און אויף אלע קנעכט פון מלך דודן; און דאס גאנצע פאלק און אלע גבורים זיינען געווען פון זיין רעכטער זייט און פון זיין לינקער. . און אזוי האט שמעי געזאגט, ווען ער האט געשאלטן גיי ארויס, גיי ארויס, בלוטיקער מענטש און נידערטרעכטיקער מענטש. . גאט האט אומגעקערט אויף דיר אל דאס בלוט פון דעם הויז פון שאולן, וואס דו ביסט געווארן מלך אויף זיין ארט, און גאט האט געגעבן די מלוכה אין דער האנט פון דיין זון אבשלומען. און אט ביסטו אין דיין אומגליק, ווייל א בלוטיקער מענטש ביסטו.
. האט אבישי דער זון פון צרויהן געזאגט צום מלך פאר וואס זאל דער דאזיקער טויטער הונט שילטן מיין האר דעם מלך? לאמיך, איך בעט דיך אריבערגיין, און איך וועל אים דעם קאפ אראפנעמען. . האט דער מלך געזאגט וואס קער איך זיך אן מיט אייך, זין פון צרויהן? אויב ער שילט, איז דאס ווייל גאט האט אים געהייסן שילט דודן; און ווער קען זאגן פאר וואס טוסטו אזוי?
. און דוד האט געזאגט צו אבישין און צו אלע זיינע קנעכט זע, מיין זון וואס איז ארויס פון מיינע אינגעווייד זוכט מיין לעבן, היינט ווי שוין אצונד דער בנימינער? לאזט אים, און זאל ער שילטן, ווארום גאט האט אים געהייסן. . אפשר וועט גאט זען מיין אויג, און גאט וועט מיר אומקערן גוטס פאר זיין קללהן היינטיקן טאג.
. און דוד און זיינע מענטשן זיינען געגאנגען אויפן וועג, און שמעי איז געגאנגען ביים זייט בארג אקעגן אים, געגאנגען און געשאלטן, און געווארפן מיט שטיינער אקעגן אים, און געשאטן מיט שטויב.
. און דער מלך און דאס גאנצע פאלק וואס מיט אים זיינען אנגעקומען מידע; און ער האט זיך אפגערוט דארטן.
. און אבשלום און דאס גאנצע פאלק, די מענער פון ישראל, זיינען אנגעקומען קיין ירושלים, און אחיתופל מיט אים.
. און עס איז געווען, אז חושי דער ארכי, דודס גוטער פריינט, איז געקומען צו אבשלומען, האט חושי געזאגט צו אבשלומען לעבן זאל דער מלך! לעבן זאל דער מלך! . האט אבשלום געזאגט צו חושין איז דאס דיין גינציקייט צו דיין גוטן פריינט? פאר וואס ביסטו ניט געגאנגען מיט דיין גוטן פריינט? . האט חושי געזאגט צו אבשלומען ניין! נייערט וועמען גאט און דאס דאזיקע פאלק און אלע מענער פון ישראל האבן אויסדערוויילט, צו אים געהער איך, און מיט אים וויל איך בלייבן. . און צווייטנס, וועמען וועל איך דינען? דאך ביי זיין זון; אזוי ווי איך האב געדינט ביי דיין פאטער, אזוי וועל איך זיין ביי דיר.
. און אבשלום האט געזאגט צו אחיתופלן גיט אייער עצה וואס מיר זאלן טאן. . האט אחיתופל געזאגט צו אבשלומען קום צו די קעפסווייבער פון דיין פאטער, וואס ער האט געלאזן צו היטן דאס הויז. און אז גאנץ ישראל וועט הערן, אז דו האסט זיך פארמיאוסט ביי דיין פאטער, אזוי וועלן שטארק ווערן די הענט פון אלע וואס מיט דיר.
. האט מען פארשפרייט א געצעלט פאר אבשלומען אויפן דאך, און אבשלום איז געקומען צו די קעפסווייבער פון זיין פאטער פאר די אויגן פון גאנץ ישראל.
. און אן עצה וואס אחיתופל האט געעצהט, איז אין יענע טעג געווען אזוי ווי א מענטש זאל פרעגן ביי דעם ווארט פון גאט. אזוי איז געווען איטלעכע עצה פון אחיתופלן סיי ביי דודן סיי ביי אבשלומען.
. און אחיתופל האט געזאגט צו אבשלומען לאמיך אקארשט אויסקלייבן צוועלף טויזנט מאן, און איך וועל אויפשטיין, און וועל נאכיאגן דודן די נאכט. . און איך וועל קומען אויף אים ווען ער איז מיד און אפהענטיק, און וועל אים דערשרעקן, און דאס גאנצע פאלק וואס מיט אים וועט אנטלויפן, און איך וועל דערשלאגן דעם מלך אליין; . און איך וועל אומקערן צו דיר דאס גאנצע פאלק. אז אלע וועלן זיך אומקערן [אחוץ] דער מאן וואס דו זוכסט, וועט דאס גאנצע פאלק זיין אין פריד.
. איז די זאך געווען גלייך אין די אויגן פון אבשלומען, און אין די אויגן פון אלע עלטסטע פון ישראל. . און אבשלום האט געזאגט רוף אויך, איך בעט דיך, חושי דעם ארכי, און לאמיר הערן אויך וואס אין זיין מויל.
. איז געקומען חושי צו אבשלומען, און אבשלום האט צו אים געזאגט, אזוי צו זאגן אזוי ווי דאס דאזיקע ווארט האט אחיתופל גערעדט. זאלן מיר טאן לויט זיין ווארט אדער ניט? רעד דו. . האט חושי געזאגט צו אבשלומען ניט גוט איז די עצה וואס אחיתופל עצהט דאס מאל. . און חושי האט געזאגט דו קענסט דיין פאטער און זיינע מענטשן, אז זיי זיינען גבורים, און זיי זיינען פארביטערט אין געמיט, אזוי ווי א בערינטע אין פעלד בארויבט פון אירע יונגע; אויך איז דיין פאטער א מאן פון מלחמה, און ער וועט ניט נעכטיקן מיטן פאלק. . אט איז ער אצונד באהאלטן אין איינער פון די גריבער, אדער אין איינעם פון די ערטער; און עס וועט זיין, אז עמעצער וועט אין זיי אריינפאלן אין אנהייב, און א הערער וועט הערן, וועט ער זאגן א מפלה איז געווען צווישן דעם פאלק וואס הינטער אבשלומען. . און אפילו דער וואס איז א העלדישער יונג, וואס זיין הארץ איז אזוי ווי דאס הארץ פון א לייב, וועט אין גאנצן צעגאנגען ווערן, ווארום גאנץ ישראל ווייס אז דיין פאטער איז א גבור, און די וואס מיט אים זיינען העלדישע יונגען. . אבער איך עצה אז איינגעזאמלט זאל איינגעזאמלט ווערן גאנץ ישראל ארום דיר, פון דן און ביז באר־שבע, אזוי ווי דער זאמד וואס ביים ים אין פילקייט, און דו אליין זאלסט גיין אין מלחמה. . און אז מיר וועלן קומען אויף אים אין איינעם פון די ערטער וואס ער געפינט זיך דארטן, וועלן מיר זיך אראפלאזן אויף אים, אזוי ווי עס פאלט דער טוי אויף דער ערד; און פון אים און פון אלע מענטשן וואס מיט אים, וועט אפילו איינער ניט בלייבן. . און אז ער וועט זיך אריינקלייבן אין שטאט, וועלן גאנץ ישראל לאזן ארויפטראגן צו יענער שטאט שטריק, און מיר וועלן עס אראפשלעפן אין טאל, ביז דארטן וועט זיך אפילו א שטיינדל ניט געפינען.
. האט געזאגט אבשלום און אלע מענער פון ישראל די עצה פון חושי דעם ארכי איז בעסער ווי די עצה פון אחיתופלן. ווארום גאט האט באשערט צו פארשטערן די גוטע עצה פון אחיתופלן, כדי גאט זאל ברענגען דאס בייז אויף אבשלומען.
. און חושי האט געזאגט צו צדוק און צו אביתר די כהנים אזוי און אזוי האט אחיתופל געעצהט אבשלומען און די עלטסטע פון ישראל, און אזוי און אזוי האב איך געעצהט. . און אצונד, שיקט אויף גיך און זאגט אן דודן, אזוי צו זאגן. זאלסט ניט נעכטיקן די נאכט אין די פלוינען פון מדבר, נאר אריבערגיין מוזטו אריבערגיין, כדי דער מלך און דאס גאנצע פאלק וואס מיט אים זאלן ניט אומגעבראכט ווערן.
. און יהונתן און אחימעץ זיינען געשטאנען אין עין־רוגל, און א דינסט פלעגט גיין און זיי דערציילן, און זיי פלעגן גיין און דערציילן דעם מלך דודן; ווארום זיי האבן זיך ניט געטארט ווייזן אריינצוקומען אין שטאט.
. האט זיי א יינגל דערזען, און ער האט דערציילט אבשלומען. זיינען זיי ביידע אויף גיך אוועק, און זיינען געקומען צו דעם הויז פון א מאן אין בחורים; און ער האט געהאט א ברונעם אין זיין הויף, האבן זיי אראפגענידערט אהין. . און די פרוי האט גענומען און האט אריבערגעשפרייט א דעקע איבער דער עפענונג פון ברונעם, און האט אויסגעשפרייט דערויף גריץ, און קיין זאך איז ניט געווען קאנטיק. . און אבשלומס קנעכט זיינען געקומען צו דער פרוי אין הויז, און האבן געזאגט ווו זיינען אחימעץ און יהונתן? האט די פרוי צו זיי געזאגט זיי זיינען אריבערגעגאנגען דעם וואסערשטראם. האבן זיי געזוכט, און האבן ניט געפונען; און זיי האבן זיך אומגעקערט קיין ירושלים.
. און עס איז געווען נאך זייער אוועקגיין, זיינען זיי ארויפגעקומען פון ברונעם, און זיינען געגאנגען און האבן דערציילט דעם מלך דודן, און זיי האבן געזאגט צו דודן שטייט אויף און גייט אריבער אויף גיך דעם וואסער, ווארום אזוי האט אחיתופל געעצהט אקעגן אייך.
. איז אויפגעשטאנען דוד און דאס גאנצע פאלק וואס מיט אים, און זיי זיינען אריבערגעגאנגען דעם ירדן; ביזן ליכט פון פרימארגן האט צו מאל איינער ניט געפעלט וואס איז ניט אריבערגעגאנגען דעם ירדן.
. און אחיתופל האט געזען אז זיין עצה איז ניט געטאן געווארן, און ער האט אנגעזאטלט דעם אייזל, און איז אויפגעשטאנען, און איז אוועק צו זיין הויז, צו זיין שטאט, און ער האט געזאגט זיין צוואה צו זיין הויזגעזינט, און האט זיך אויפגעהאנגען; און ער איז געשטארבן, און איז באגראבן געווארן אין דעם קבר פון זיין פאטער.
. און דוד איז אנגעקומען קיין מחנים; און אבשלום איז אריבערגעגאנגען דעם ירדן, ער און אלע מענער פון ישראל וואס מיט אים. . און עמשאן האט אבשלום אויפגעזעצט אויף יואבס ארט איבערן חיל. און עמשא איז געווען דער זון פון א מאן מיטן נאמען יתרא דער ישראלי, וואס איז געקומען צו אביגיל דער טאכטער פון נחשן, א שוועסטער פון צרויה, יואבס מוטער. . און ישראל און אבשלום האבן געלאגערט אין לאנד גלעד.
. און עס איז געווען, ווי דוד איז אנגעקומען קיין מחנים, אזוי [האט] שובי דער זון פון נחשן, פון רבה פון די קינדער פון עמון, און מכיר דער זון פון עמיאלן, פון לו־דבר, און ברזלי דער גלעדער פון רוגלים, . געבראכט בעטגעוואנט, און בעקנס, און ליימענע כלים, און ווייץ און גערשטן, און מעל, און געברענטע זאנגען, און בעבלעך, און לינדזן, און געברענטע ארבעס, . און האניק, און שמאנט, און שאף, און רינדערנע קעז, פאר דודן און פאר דעם פאלק וואס מיט אים, צום עסן; ווארום זיי האבן געזאגט דאס פאלק איז הונגעריק און מיד און דארשטיק אין דער מדבר.

. און דוד האט איבערגעציילט דאס פאלק וואס מיט אים, און ער האט געמאכט איבער זיי הויפטלייט פון טויזנט און הויפטלייט פון הונדערט. . און דוד האט געשיקט דאס פאלק, א דריטל אונטער דער האנט פון יואבן, און א דריטל אונטער דער האנט פון אבישי דעם זון פון צרויהן, יואבס ברודער, און א דריטל אונטער דער האנט פון אתין פון גת. און דער מלך האט געזאגט צום פאלק ארויסגיין וועל איך אויך ארויסגיין מיט אייך. . האט דאס פאלק געזאגט זאלסט ניט ארויסגיין; ווארום אויב אנטלויפן וועלן מיר אנטלויפן, וועט מען אויף אונדז ניט לייגן אכט, און אפילו א העלפט פון אונדז זאלן אומקומען, וועט מען אויף אונדז ניט לייגן קיין אכט; אבער דו ביסט אצונד אזוי ווי צען טויזנט פון אונדז; איז אצונד בעסער, אז דו זאלסט אונדז זיין צו הילף פון שטאט. . האט דער מלך צו זיי געזאגט וואס איז גוט אין אייערע אויגן, וועל איך טאן.
און דער מלך האט זיך געשטעלט ביין זייט פון טויער, און דאס גאנצע פאלק איז ארויסגעגאנגען אין הונדערטן און אין טויזנטן.
. און דער מלך האט באפוילן יואבן און אבישין און אתין, אזוי צו זאגן זייט מיר געלאסן מיט דעם יונג, מיט אבשלומען. און דאס גאנצע פאלק האט געהערט ווי דער מלך האט באפוילן אלע הויפטלייט וועגן אבשלומען.
. און דאס פאלק איז ארויסגעגאנגען אין פעלד אקעגן ישראל, און די מלחמה איז געווען אין וואלד פון אפרים. . און דאס פאלק פון ישראל איז דארטן געשלאגן געווארן פאר די קנעכט פון דודן, און דארטן איז געווען א גרויסער שלאק אין יענעם טאג- צוואנציק טויזנט. . ווארום די מלחמה איז דארטן געווען פארשפרייט אויפן געזיכט פון גאנצן לאנד; און דער וואלד האט פארצערט פון פאלק מער ווי די שווערד האט פארצערט אין יענעם טאג.
. און אבשלום האט זיך געטראפן פאר די קנעכט פון דודן. און אבשלום איז געריטן אויף א מוילאייזל, איז דער מוילאייזל געקומען אונטער דעם געצווייג פון א גרויסן אייכנבוים, און זיין קאפ האט זיך אנגעכאפט אן דעם אייכנבוים, און ער איז געבליבן צווישן הימל און ערד; און דער מוילאייזל וואס אונטער אים איז אוועק. . האט דערזען איינער א מאן, און ער האט דערציילט יואבן און געזאגט אן האב איך געזען אבשלומען הענגען אויפן אייכנבוים. . האט יואב געזאגט צו דעם מאן וואס האט אים דערציילט און אז דו האסט געזען, טא פאר וואס האסטו אים ניט דערשלאגן דארטן צו דער ערד? און אויף מיר וואלט געווען דיר צו געבן צען זילבערשטיק און א גארטל. . האט דער מאן געזאגט צו יואבן אפילו ווען איך קריג אפגעווויגן אויף מיינע הענט טויזנט זילבערשטיק, וועל איך ניט אויסשטרעקן מיין האנט אויף דעם מלכס זון, ווארום פאר אונדזערע אויערן האט דער מלך באפוילן דיר און אבישין און אתין, אזוי צו זאגן זייט אפגעהיט, ווער עס זאל ניט זיין, מיט דעם יונג, מיט אבשלומען. . אדער אז איך זאל באגיין א פאלשקייט אקעגן מיין זעל, וועט קיין זאך ניט בלייבן פארהוילן פון דעם מלך, און דו וועסט שטיין פון דער ווייטן.
. האט יואב געזאגט איך קען זיך דא אזוי ניט אויפהאלטן מיט דיר. און ער האט גענומען דריי ווארפשפיזן אין זיין האנט, און האט זיי אריינגעשטאכן אין אבשלומס הארצן, ווען ער האט נאך געלעבט אין מיטן אייכנבוים. . און צען יונגען, יואבס וואפנטרעגער, האבן זיך ארומגעשטעלט, און האבן געשלאגן אבשלומען און אים געטייט.
. און יואב האט געבלאזן אין שופר, און דאס פאלק האט זיך אומגעקערט פון נאכיאגן ישראל, ווארום יואב האט צוריקגעהאלטן דאס פאלק. . און זיי האבן גענומען אבשלומען, און האבן אים איינגעווארפן אין וואלד אין דער גרויסער גרוב. און זיי האבן אויפגעשטעלט איבער אים א זייער גרויסן הויפן שטיינער. און גאנץ ישראל זיינען אנטלאפן, איטלעכער צו זיינע געצעלטן.
. און אבשלום האט נאך ביי זיין לעבן גענומען און זיך אויפגעשטעלט דעם זיילשטיין וואס אין מלכס טאל; ווארום ער האט געזאגט איך האב ניט קיין זון צו דערמאנען מיין נאמען. און ער האט גערופן דעם זיילשטיין אויף זיין נאמען, און מע רופט אים אבשלומס אנדענק ביז אויף היינטיקן טאג.
. און אחימעץ דער זון פון צדוקן האט געזאגט לאמיך אקארשט לויפן און אנזאגן דעם מלך, אז גאט האט זיך אפגערעכנט פאר אים פון דער האנט פון זיינע פיינט. . האט יואב צו אים געזאגט ביסט ניט א בעל־בשורה היינטיקן טאג; וועסט אנזאגן אן אנדער טאג, אבער היינטיקן טאג זאלסטו ניט אנזאגן, אזוי ווי דעם מלכס זון איז טויט.
. און יואב האט געזאגט צו דעם כושי גיי דערצייל דעם מלך וואס דו האסט געזען. האט דער כושי זיך געבוקט צו יואבן, און איז אוועקגעלאפן.
. און אחימעץ דער זון פון צדוקן האט ווידער א מאל געזאגט צו יואבן זאל זיין וואס וועט זיין, לאמיך אויך, איך בעט דיך, לויפן נאך דעם כושי. האט יואב געזאגט נאך וואס דען זאלסטו לויפן, מיין זון, אז די בשורה וועט דיר גארניט איינברענגען? . ״אבער זאל זיין וואס וועט זיין, איך וועל לויפן. ״ האט ער צו אים געזאגט לויף, און אחימעץ איז געלאפן מיטן וועג פון דער [ירדן] געגנט, און ער האט אריבערגעיאגט דעם כושי.
. און דוד איז געזעסן צווישן די צוויי טויערן, און דער וועכטער איז ארויפגעגאנגען אויף דעם דאך פון טויער, אויף דער מויער, און ער האט אויפגעהויבן זיינע אויגן, ערשט א מאן לויפט אליין. . האט דער וועכטער אויסגערופן, און אנגעזאגט דעם מלך. האט דער מלך געזאגט אויב ער איז אליין, איז א בשורה אין זיין מויל. און יענער איז געקומען אלץ נענטער. . האט דער וועכטער געזען אן אנדער מאן לויפן, און דער וועכטער האט אויסגערופן צום טויערמאן און געזאגט זע, א מאן לויפט אליין. האט דער מלך געזאגט דער אויך איז אן אנזאגער.
. האט דער וועכטער געזאגט איך דערקען דאס לויפן פון ערשטן אזוי ווי דאס לויפן פון אחימעץ דעם זון פון צדוקן. האט דער מלך געזאגט א גוטער מענטש איז ער, און מיט א גוטער בשורה קומט ער.
. האט אחימעץ גערופן און האט געזאגט צום מלך פריד! און ער האט זיך געבוקט צום מלך מיט זיין פנים צו דער ערד, און האט געזאגט געלויבט איז יהוה דיין גאט וואס האט איבערגעענטפערט די מענטשן וואס האבן אויפגעהויבן זייער האנט אויף מיין האר דעם מלך. . האט דער מלך געזאגט איז פריד צו דעם יונג, צו אבשלומען? האט אחימעץ געזאגט איך האב געזען א גרויסן טומל ווען יואב האט אוועקגעשיקט דעם מלכס קנעכט, און מיך דיין קנעכט, אבער איך האב ניט געוווסט וואס. . האט דער מלך געזאגט דריי זיך אום, שטעל זיך דא. האט ער זיך אומגעדרייט, און איז געשטאנען.
. ערשט דער כושי קומט אן; און דער כושי האט געזאגט זאל א בשורה האבן מיין האר דער מלך, אז גאט האט זיך היינט אפגערעכנט פאר דיר פון דער האנט פון אלע וואס זיינען אויפגעשטאנען אויף דיר. . האט דער מלך געזאגט צו דעם כושי איז פריד צו דעם יונג, צו אבשלומען? האט דער כושי געזאגט זאל ווערן פון די שונאים פון מיין האר דעם מלך, און פון אלע וואס זיינען אויפגעשטאנען אויף דיר צום בייזן, ווי פון דעם יונג.

. האט דער מלך אויפגעציטערט, און ער איז ארויפגעגאנגען אין דער אויבערשטוב פון טויער, און האט געוויינט; און גייענדיק האט ער אזוי געזאגט מיין זון אבשלום, זון מיינער, אבשלום מיין זון! הלוואי וואלט איך געשטארבן אנשטאט דיר, אבשלום מיין זון, זון מיינער!
. איז אנגעזאגט געווארן יואבן זע, דער מלך וויינט, און ער טרויערט אויף אבשלומען.
. און די ישועה אין יענעם טאג איז געווארן צו טרויער פאר דעם גאנצן פאלק, ווארום דאס פאלק האט געהערט אין יענעם טאג, אזוי צו זאגן דער מלך איז באקלעמט וועגן זיין זון. . און דאס פאלק איז אין יענעם טאג זיך גנבענדיק אריינגעקומען אין שטאט, אזוי ווי דאס פאלק גנבעט זיך פארשעמטערהייט ווען זיי אנטלויפן אין א מלחמה.
. און דער מלך האט איינגעוויקלט זיין פנים, און דער מלך האט געשריען אויף א הויכן קול מיין זון אבשלום, אבשלום מיין זון, זון מיינער!
. איז יואב געקומען צום מלך אין הויז, און האט געזאגט האסט היינט פארשעמט דעם פנים פון אלע דיינע קנעכט וואס האבן היינט געראטעוועט דיין לעבן, און דאס לעבן פון דיינע זין און דיינע טעכטער, און דאס לעבן פון דיינע ווייבער, און דאס לעבן פון דיינע קעפסווייבער, . ליב צו האבן דיינע פיינט, און פיינט צו האבן דיינע ליבהאבער. ווארום האסט היינט געלאזט וויסן, אז ביי דיר זיינען ניטא קיין הויפטלייט און קיין קנעכט ווייל היינט ווייס איך, אז ווען אבשלום לעבט, און מיר אלע זיינען היינט טויט, וואלט דענצמאל געווען רעכט אין דיינע אויגן. . און אצונד, שטיי אויף, גיי ארויס, און רעד צום הארצן פון דיינע קנעכט, ווארום איך שווער ביי גאט, אז דו גייסט ניט ארויס, אויב א מענטש וועט ביי דיר בלייבן די נאכט! און דאס וועט דיר זיין ערגער ווי אל דאס בייז וואס איז געקומען אויף דיר פון דיין יוגנט אן ביז אצונד.
. איז דער מלך אויפגעשטאנען, און ער האט זיך געזעצט אין טויער, און דעם גאנצן פאלק האט מען אנגעזאגט, אזוי צו זאגן זעט, דער מלך זיצט אין טויער. און דאס גאנצע פאלק איז געקומען פארן מלך.
און אז ישראל איז אנטלאפן איטלעכער צו זיינע געצעלטן, . האט דאס גאנצע פאלק אין אלע שבטים פון ישראל געטענהט, אזוי צו זאגן דער מלך האט אונדז מציל געווען פון דער האנט פון אונדזערע פיינט, און ער האט אונדז געראטעוועט פון דער האנט פון די פלשתים, און אצונד איז ער אנטלאפן פון לאנד פון וועגן אבשלומען. . און אבשלום, וואס מיר האבן געזאלבט איבער אונדז, איז אומגעקומען אין דער מלחמה, היינט פאר וואס שווייגט איר וועגן אומקערן דעם מלך?
. און דער מלך דוד האט געשיקט צו צדוק און צו אביתר די כהנים, אזוי צו זאגן רעדט צו די עלטסטע פון יהודה, אזוי צו זאגן פאר וואס זאלט איר זיין די לעצטע אומצוקערן דעם מלך אין זיין הויז?- ווארום דאס ווארט פון גאנץ ישראל איז אנגעקומען צום מלך אין זיין הויז? – . מיינע ברידער זייט איר, מיין ביין און מיין פלייש זייט איר, און פאר וואס זאלט איר זיין די לעצטע אומצוקערן דעם מלך? . און צו עמשאן זאלט איר זאגן מיין ביין און מיין פלייש ביסטו דאך. זאל מיר גאט טאן אזוי און נאך מער, אויב דו וועסט ניט זיין ביי מיר אלע טעג דער חיל־פירער אויף יואבס ארט!
. און ער האט צוגענייגט דאס הארץ פון אלע מענער פון יהודה אזוי ווי איין מאן. און זיי האבן געשיקט צום מלך קער זיך אום דו און אלע דיינע קנעכט.
. האט דער מלך זיך אומגעקערט, און ער איז געקומען ביזן ירדן. און יהודה איז געקומען קיין גלגל צו גיין אנטקעגן דעם מלך, כדי אריבערצופירן דעם מלך איבערן ירדן.
. און שמעי דער זון פון גראן, דער בנימינער, וואס פון בחורים, האט געאיילט און אראפגענידערט מיט די מענער פון יהודה אנטקעגן דעם מלך דוד; . און מיט אים טויזנט מאן פון בנימין, און ציבא, שאולס קנעכט, און זיינע פופצן זין און זיינע צוואנציק קנעכט מיט אים. און זיי זיינען אריבער דעם ירדן פארן מלך. . און דער פראם איז אריבערגעקומען, כדי אריבערצופירן דעם מלכס הויזגעזינט, און צו טאן וואס איז גוט אין זיינע אויגן. איז שמעי דער זון פון גראן געפאלן פארן מלך, ווען ער האט געוואלט אריבערגיין דעם ירדן. . און ער האט געזאגט צום מלך זאל מיין האר מיר ניט צורעכענען א זינד, און זאלסט ניט דערמאנען וואס דיין קנעכט האט פארבראכן אין דעם טאג וואס מיין האר דער מלך איז ארויסגעגאנגען פון ירושלים, אז דער מלך זאל זיך דאס נעמען צום הארצן. . ווארום דיין קנעכט ווייס אז איך האב געזינדיקט, און אט בין איך געקומען היינט דער ערשטער פון גאנצן הויז פון יוסף, אראפצונידערן אנטקעגן מיין האר דעם מלך.
. האט זיך אפגערופן אבישי דער זון פון צרויהן, און האט געזאגט זאל ניט שמעי געטייט ווערן דערפאר וואס ער האט געשאלטן דעם געזאלבטן פון גאט? . האט דוד געזאגט וואס קער איך זיך אן מיט אייך, איר זין פון צרויהן, אז איר זאלט מיר היינט זיין פאר א שטער? זאל היינט געטייט ווערן א מענטש פון ישראל? ווארום פאר וואר, ערשט ווייס איך אז היינט בין איך א מלך איבער ישראל.
. און דער מלך האט געזאגט צו שמעין וועסט ניט שטארבן. און דער מלך האט אים געשווארן.
. און מפיבושת, שאולס זון, האט אראפגענידערט אנטקעגן דעם מלך, און ער האט ניט צורעכט געמאכט זיינע פיס, און ניט צורעכט געמאכט זיינע וואנסעס, און זיינע קליידער ניט געוואשן, פון דעם טאג וואס דער מלך איז אוועקגעגאנגען ביז דעם טאג וואס ער איז צוריקגעקומען בשלום.
. און עס איז געווען, אז ער איז געקומען קיין ירושלים דעם מלך אנטקעגן, האט דער מלך צו אים געזאגט פאר וואס ביסטו ניט געגאנגען מיט מיר, מפיבושת? . האט ער געזאגט מיין האר מלך, מיין קנעכט האט מיך גענארט, ווארום דיין קנעכט האט געזאגט איך וועל מיר אנזאטלען די אייזעלין, און וועל רייטן אויף איר, און וועל גיין מיטן מלך; ווייל דיין קנעכט איז א הינקעדיקער. . און ער האט אנגערעדט אויף דיין קנעכט פאר מיין האר דעם מלך, אבער מיין האר דער מלך איז אזוי ווי א מלאך פון גאט; דרום טו וואס איז גוט אין דיינע אויגן. . ווארום דאס גאנצע הויז פון מיין פאטער איז ניט אנדערש ווי ווערט געווען דעם טויט ביי מיין האר דעם מלך, פון דעסט וועגן האסטו געמאכט דיין קנעכט צווישן די וואס עסן ביי דיין טיש, און וואסער רעכט האב איך נאך, צו מאל זיך נאך צו קלאגן פארן מלך?
. האט דער מלך צו אים געזאגט צו וואס נאך זאלסטו רעדן דיינע רייד? איך הייס דו און ציבא זאלט זיך טיילן מיטן פעלד. . האט מפיבושת געזאגט צום מלך זאל ער אויך דאס גאנצע צונעמען, נאך דעם אז מיין האר דער מלך איז געקומען בשלום אין זיין הויז.
. און ברזלי דער גלעדער האט אראפגענידערט פון רוגלים, און ער איז אריבערגעגאנגען מיטן מלך צום ירדן, כדי אים צו באלייטן איבערן ירדן. . און ברזלי איז געווען זייער אלט, א מאן פון אכציק יאר; און ער האט אויסגעהאלטן דעם מלך ווען ער איז געזעסן אין מחנים, ווארום ער איז געווען זייער א רייכער מאן.
. האט דער מלך געזאגט צו ברזלין קום דו אריבער מיט מיר, און איך וועל דיך אויסהאלטן ביי מיר אין ירושלים. . האט ברזלי געזאגט צום מלך ווי פיל נאך זיינען די טעג פון די יארן פון מיין לעבן, אז איך זאל ארויפגיין מיטן מלך קיין ירושלים? . איך בין היינט א מאן פון אכציק יאר; וועל איך דען וויסן צווישן גוטס און שלעכטס? וועט דען דיין קנעכט שפירן א טעם אין וואס איך וועל עסן און וואס איך וועל טרינקען? קען איך דען נאך הערן דעם קול פון זינגערס און זינגערינס? און צו וואס זאל דיין קנעכט נאך זיין צו לאסט אויף מיין האר דעם מלך? . קוים קען דיין קנעכט אריבערגיין דעם ירדן מיטן מלך; און נאך וואס זאל מיר דער מלך פארגעלטן די דאזיקע פארגעלטונג? . זאל, איך בעט דיך, דיין קנעכט זיך אומקערן, און לאמיך שטארבן אין מיין שטאט ביים קבר פון מיין פאטער און מיין מוטער. אבער אט איז דיין קנעכט כמהם, זאל ער אריבערגיין מיט מיין האר דעם מלך, און טו מיט אים וואס איז גוט אין דיינע אויגן.
. האט דער מלך געזאגט זאל כמהם אריבערגיין מיט מיר, און איך וועל טאן מיט אים וואס איז גוט אין דיינע אויגן; און אלץ וואס דו וועסט פארלאנגען פון מיר, וועל איך דיר טאן.
. און דאס גאנצע פאלק איז אריבערגעגאנגען דעם ירדן, און דער מלך איז אריבערגעגאנגען. און דער מלך האט געקושט ברזלין, און האט אים געבענטשט. און ער האט זיך אומגעקערט אין זיין היים.
. און דער מלך איז אריבערגעגאנגען קיין גלגל, און כמהם איז אריבערגעגאנגען מיט אים, און דאס גאנצע פאלק פון יהודה, און אויך א העלפט פון דעם פאלק פון ישראל, האבן אריבערגעפירט דעם מלך.
. ערשט אלע מענער פון ישראל זיינען געקומען צום מלך, און זיי האבן געזאגט צום מלך פאר וואס האבן דיך אוועקגעגנבעט אונדזערע ברידער, די מענער פון יהודה, און האבן אריבערגעפירט דעם מלך און זיין הויזגעזינט איבערן ירדן, און אלע מענטשן פון דודן מיט אים? . האבן אלע מענער פון יהודה געענטפערט די מענער פון ישראל ווייל דער מלך איז אונדז א קרוב. און פאר וואס דען פארדריסט אייך אויף דער דאזיקער זאך? האבן מיר דען עסן געגעסן פון דעם מלכס? צי איז אונדז א געשאנק געשאנקען געווארן? . האבן די מענער פון ישראל געענטפערט די מענער פון יהודה, און געזאגט מיר האבן צען חלקים אין מלך, און מיר זיינען אויך בילכער אויף דודן פון אייך, היינט פאר וואס האט איר אונדז צו קליין געמאכט? און איז ניט אונדזער ווארט געווען דאס ערשטע אומצוקערן אונדזער מלך?
און די ווערטער פון די מענער פון יהודה זיינען געווען הארטער ווי די ווערטער פון די מענער פון ישראל.
. און דארטן האט זיך געטראפן א נידערטרעכטיקער מאן וואס זיין נאמען איז געווען שבע דער זון פון בכרין, א מאן א בנימינער; האט ער געבלאזן אין שופר, און האט געזאגט
מיר האבן ניט קיין חלק אין דודן, און מיר האבן ניט קיין ירושה אין דעם זון פון ישין. איטלעכער צו זיינע געצעלטן, ישראל!
. און אלע מענער פון ישראל זיינען אוועקגעגאנגען פון הינטער דודן נאך שבע דעם זון פון בכרין, נאר די מענער פון יהודה זיינען געווען באהעפט אן זייער מלך, פון ירדן און ביז ירושלים.
. און דוד איז געקומען אין זיין הויז אין ירושלים; און דער מלך האט גענומען די צען קעפסווייבער וואס ער האט געלאזן צו היטן דאס הויז, און ער האט זיי אריינגעזעצט אין א וואכהויז, און האט זיי אויסגעהאלטן, אבער ער איז צו זיי ניט געקומען. און זיי זיינען געווען איינגעשפארט ביז דעם טאג פון זייער טויט, לעבעדיקע אלמנות.
. און דער מלך האט געזאגט צו עמשאן רוף מיר צונויף די מענער פון יהודה אין דריי טעג, דערנאך שטעל זיך דו דא.
. איז עמשא געגאנגען צונויפרופן יהודה, און ער האט זיך געזאמט איבער דער צייט וואס ער האט אים געשטעלט. . האט דוד געזאגט צו אבישין אצונד וועט אונדז שבע דער זון פון בכרין אנטאן מער שלעכטס ווי אבשלום. דו נעם די קנעכט פון דיין האר, און יאג אים נאך, טאמער געפינט ער באפעסטיקטע שטעט, און וועט זיך ארויסמאכן פון אונדזערע אויגן.
. זיינען ארויסגעגאנגען הינטער אים די מענטשן פון יואבן, און די כרתים און די פלתים, און אלע גבורים, און זיי זיינען ארויסגעגאנגען פון ירושלים נאכצויאגן שבע דעם זון פון בכרין. . ווי זיי זיינען ביים גרויסן שטיין וואס אין גבעון, אזוי איז עמשא אנגעקומען אנטקעגן זיי. און יואב איז געווען אנגעגורט אין זיין וואפנקלייד, און דערויף איז געווען א גארטל מיט א שווערד באהעפט צו זיינע לענדן אין איר שייד; און ווי ער איז ארויסגעגאנגען, אזוי איז זי ארויסגעפאלן. . האט יואב געזאגט צו עמשאן איז פריד צו דיר, מיין ברודער? און יואבס רעכטע האנט האט אנגענומען עמשאן פארן בארד, כדי אים צו קושן. . און עמשא האט זיך ניט געהיט פאר דער שווערד וואס אין יואבס האנט; האט ער אים א זעץ געטאן מיט איר אין בויך, און ארויסגעלאזט זיינע אינגעווייד אויף דער ערד, און ניט געדארפט אים טאן א צווייטן; און ער איז געשטארבן.
און יואב און זיין ברודער אבישי האבן נאכגעיאגט שבע דעם זון פון בכרין. . און א מאן פון יואבס יונגען איז געשטאנען איבער אים, און האט געזאגט ווער עס וויל יואבן, און ווער עס איז פאר דודן, הינטער יואבן! . און עמשא האט זיך געקייקלט אין בלוט אויפן מיטן וועג; האט דער מאן געזען, אז דאס גאנצע פאלק האט זיך אפגעשטעלט, און ער האט אפגעדרייט עמשאן פון וועג אויפן פעלד, און ארויפגעווארפן אויף אים א בגד, ווען ער האט געזען אז איטלעכער וואס איז צוגעקומען לעבן אים, האט זיך אפגעשטעלט. . אז ער איז אוועקגענומען געווארן פון וועג, איז איטלעכער געגאנגען הינטער יואבן, נאכצויאגן שבע דעם זון פון בכרין.
. און ער איז דורכגעגאנגען דורך אלע שבטים פון ישראל ביז אבל און בית־מעכה, און אלע ברים; און זיי האבן זיך איינגעזאמלט, און זיינען אויך געגאנגען הינטער אים. . און זיי זיינען געקומען און האבן געלעגערט אויף אים אין אבל פון בית־מעכה, און זיי האבן אנגעשאטן אן ערדוואל ארום דער שטאט, און עס איז געשטאנען אין דעם פעסטונגגראבן. און דאס גאנצע פאלק וואס מיט יואבן האבן געהאלטן אין צעשטערן, כדי איינצוווארפן די מויער.
. האט א קלוגע פרוי גערופן פון דער שטאט הערט! הערט! זאגט, איך בעט אייך, צו יואבן גענען ביז אהער, און איך וועל רעדן צו דיר. . האט ער גענענט צו איר, און די פרוי האט געזאגט ביסט דו יואב? האט ער געזאגט איך. האט זי צו אים געזאגט הער די ווערטער פון דיין דינסט. האט ער געזאגט איך הער. . האט זי געזאגט, אזוי צו זאגן רעדן האט מען געזאלט רעדן צוערשט, אזוי צו זאגן, פרעגן האט מען געזאלט פרעגן ביי אבל, און אזוי ארום וואלט מען אפגעענדיקט. . מיר זיינען פרידלעכע געטרייע פון ישראל; ווילסטו טייטן א שטאט און א מוטער אין ישראל? נאך וואס זאלסטו אומברענגען די נחלה פון גאט? . האט יואב געענטפערט און געזאגט חלילה, חלילה מיר, אויב איך וועל אומברענגען און אויב איך וועל צעשטערן! . ניט אזוי איז די זאך; נייערט א מאן פון דעם געבערג פון אפרים, וואס זיין נאמען איז שבע דער זון פון בכרין, האט אויפגעהויבן זיין האנט אקעגן דעם מלך, אקעגן דודן. גיט ארויס אים אליין, און איך וועל אוועקגיין פון דער שטאט. האט די פרוי געזאגט צו יואבן אט ווערט דיר זיין קאפ אראפגעווארפן פון דער מויער.
. און די פרוי איז געקומען צו דעם גאנצן פאלק מיט איר חכמה, און זיי האבן אפגעשניטן דעם קאפ פון שבע דעם זון פון בכרין, און אראפגעווארפן צו יואבן. און ער האט געבלאזן אין שופר, און זיי האבן זיך צעשפרייט פון דער שטאט, איטלעכער צו זיינע געצעלטן. און יואב האט זיך אומגעקערט קיין ירושלים צום מלך.
. און יואב איז געווען איבער דעם גאנצן חיל פון ישראל; און בניה דער זון פון יהוידען, איבער די כרתים און איבער די פלתים;. און אדורם, איבער דעם צינדז; און יהושפט דער זון פון אחילודן, דער דערמאנער; . און שוא, דער שרייבער; און צדוק און אביתר, כהנים. . און אויך עירא פון יאיר איז געווען אן אויבערמאן ביי דודן.

. און עס איז געווען א הונגער אין די טעג פון דודן, דריי יאר, א יאר נאך א יאר, און דוד האט געזוכט דעם פנים פון גאט. האט גאט געזאגט דאס איז פון וועגן שאולן און פון וועגן דעם בלוטיקן הויז, פאר וואס ער האט געטייט די גבעונים.
. האט דער מלך גערופן די גבעונים, און ער האט צו זיי גערעדט־און די גבעונים זיינען ניט געווען פון די קינדער פון ישראל, נאר פון דעם איבערבלייב פון אמורי; און די קינדער פון ישראל האבן געשווארן צו זיי; און שאול האט זיי געזוכט צו דערשלאגן אין זיין אייפערדיקייט פאר די קינדער פון ישראל און יהודה – . און דוד האט געזאגט צו די גבעונים וואס זאל איך אייך טאן, און מיט וואס קען איך מכפר זיין, אז איר זאלט בענטשן די נחלה פון גאט? . האבן די גבעונים צו אים געזאגט אונדז קומט ניט קיין זילבער און גאלד פון שאולן און פון זיין הויז, און אונדז גייט ניט דערום צו טייטן א מענטשן פון ישראל. האט ער געזאגט וואס פארלאנגט איר, איך זאל אייך טאן? . האבן זיי געזאגט צום מלך דער מאן וואס האט אונדז פארלענדט, און וואס האט געפלאנט קעגן אונדז ביז מיר זיינען פארטיליקט געווארן פון צו האבן א באשטאנד אין גאנצן גבול פון ישראל, . פון זיינע קינדער זאלן אונדז איבערגעגעבן ווערן זיבן מאן, און מיר וועלן זיי אויפהענגען פאר גאט אויפן בערגל פון שאול [גבעת־שאול], דעם אויסדערוויילטן פון גאט. האט דער מלך געזאגט איך וועל געבן.
. און דער מלך האט געשוינט מפיבושת דעם זון פון יהונתן דעם זון פון שאולן, איבער דער שבועה פון גאט וואס צווישן זיי, צווישן דודן און צווישן יהונתן דעם זון פון שאולן. . האט דער מלך גענומען די צוויי זין פון רצפה דער טאכטער פון איהן, וואס זי האט געבארן פון שאולן, ארמונין און מפיבושתן, און די פינף זין פון מיכל דער טאכטער פון שאולן, וואס זי האט געבארן פון עדריאל דעם זון פון ברזלין, פון מחולה; . און ער האט זיי איבערגעגעבן אין דער האנט פון די גבעונים, און זיי האבן זיי אויפגעהאנגען אויפן בארג פאר גאט; און זיי זיינען אומגעקומען אלע זיבן אין איינעם. און זיי זיינען געטייט געווארן אין די ערשטע טעג פון שניט, אין אנהייב גערשטנשניט.
. און רצפה די טאכטער פון איהן האט גענומען א זאק, און האט עס זיך אויסגעשפרייט אויפן פעלדז, פון אנהייב שניט ביז עס האט זיך אראפגעגאסן אויף זיי וואסער פון הימל. און זי האט ניט געלאזט א פויגל פון הימל זיך אראפלאזן אויף זיי ביי טאג, און א חיה פון פעלד ביי נאכט.
. איז דערציילט געווארן דודן וואס רצפה די טאכטער פון איהן, די קעפסווייב פון שאולן, האט געטאן. . איז דוד געגאנגען, און האט גענומען די ביינער פון שאולן, און די ביינער פון יהונתן זיין זון, פון די מענער פון יביש־גלעד, וואס האבן זיי אוועקגעגנבעט פון דעם מארק פון בית־שן וואס די פלשתים האבן זיי דארטן געהאט אויפגעהאנגען, אין דעם טאג וואס די פלשתים האבן געשלאגן שאולן אין גלבוע. . און ער האט ארויפגעבראכט פון דארטן די ביינער פון שאולן, און די ביינער פון יהונתן זיין זון; און מע האט אויפגעקליבן די ביינער פון די געהאנגענע. . און מע האט באגראבן די ביינער פון שאולן און יהונתן זיין זון אין לאנד בנימין, אין צלע, אין דעם קבר פון זיין פאטער קישן; און מע האט געטאן אלץ וואס דער מלך האט באפוילן.
און גאט האט זיך איבערגעבעטן צום לאנד נאך דעם.
. און די פלשתים האבן ווידער געהאט א מלחמה מיט ישראל, און דוד און זיינע קנעכט מיט אים האבן אראפגענידערט, און האבן מלחמה געהאלטן מיט די פלשתים, און דוד איז אפגעשלאפט געווארן. . און ישבי־בנוב וואס איז געווען פון די קינדער פון דעם רפה, און די וואג פון זיין שפיז איז געווען דריי הונדערט שקל קופער, און ער איז געווען אנגעגורט מיט א נייער [שווערד], האט געוואלט דערשלאגן דודן. . אבער אבישי דער זון פון צרויהן איז אים געקומען צו הילף, און האט געשלאגן דעם פלשתי און אים געטייט. דענצמאל האבן דודס מענטשן געשווארן פאר אים, אזוי צו זאגן זאלסט מער ניט ארויסגיין מיט אונדז אין מלחמה, כדי זאלסט ניט פארלעשן דאס ליכט פון ישראל.
. און עס איז געווען נאך דעם, איז ווידער געווען א מלחמה אין גוב מיט די פלשתים; דענצמאל האט סבכי פון חושה דערשלאגן ספן וואס פון די קינדער פון דעם רפה.
. און עס איז ווידער געווען א מלחמה אין גוב מיט די פלשתים; און אלחנן דער זון פון יערי־אורגים דער בית־לחמער האט דערשלאגן גליתן פון גת, וואס דער האלץ פון זיין שפיז איז געווען אזוי ווי דער שטאנג פון וועבער.
. און עס איז ווידער געווען א מלחמה אין גת. איז דארטן געווען א מאן פון שטרייט וואס די פינגער פון זיינע הענט און די פינגער פון זיינע פיס זיינען געווען צו זעקס און זעקס, פיר און צוואנציק אין צאל. און ער אויך איז געווען געבארן פון דעם רפה. . און ער האט געלעסטערט ישראל; האט אים יהונתן דער זון פון שמעי, דודס ברודער, דערשלאגן.
. די דאזיקע פיר זיינען געווען געבארן פון דעם רפה אין גת. און זיי זיינען געפאלן דורך דער האנט פון דודן, און דורך דער האנט פון זיינע קנעכט.
. און דוד האט גערעדט צו גאט די ווערטער פון דעם דאזיקן געזאנג, אין דעם טאג וואס גאט האט אים מציל געווען פון דער האנט פון אלע זיינע פיינט, און פון דער האנט פון שאולן. . און ער האט געזאגט
 יהוה איז מיין פעלדז און מיין פעסטונג, און דער וואס מאכט מיך אנטרינען; . גאט מיין פעלדז וואס איך שיץ מיך אין אים, מיין שילד און דער הארן פון מיין הילף, מיין טורעם און מיין אנטרינונג, מיין העלפער, וואס העלפסט מיך פון אומרעכט. . איך רוף; געלויבט איז יהוה! און פון מיינע פיינט ווער איך געהאלפן.
. ווארום ארומגערינגלט האבן מיך וועלן פון טויט, טייכן פון אונטערגאנג האבן מיך געשראקן; . שטריק פון אונטערערד האבן מיך ארומגענומען, אקעגנגעקומען זיינען מיר נעצן פון טויט. . האב איך אין מיין נויט גערופן צו יהוה, יא, צו מיין גאט האב איך גערופן, און ער האט געהערט פון זיין טעמפל מיין קול, און מיין געשריי [איז געקומען] אין זיינע אויערן. . און געשאקלט און געוואקלט האט זיך די ערד. די גרונטפעסטן פון הימל האבן געציטערט; זיי האבן זיך געשאקלט, ווייל ער האט געצערנט; . א רויך איז אויפגעגאנגען אין זיין נאז, און פון זיין מויל האט א פייער פארצערט; קוילן האבן געברענט פון אים. . און ער האט גענייגט דעם הימל און גענידערט, מיט א נעבל אונטער זיינע פיס. . און ער איז געריטן אויף א כרוב און געפלויגן, און זיך באוויזן אויף פליגלען פון ווינט. . און ער האט געמאכט פינצטערניש פאר ביידלעך ארום אים; א זאמלונג פון וואסערן, וואלקנס געדיכטע. . פון דעם שימער פאר אים האבן פייערקוילן געברענט. . געדונערט פון הימל האט גאט, און דער העכסטער האט ארויסגעלאזט זיין קול. . און ער האט ארויסגעשיקט פיילן און זיי צעשפרייט, א בליץ- און זיי פארטומלט. . און די גראבנס פון ים האבן זיך באוויזן, די גרונטפעסטן פון דער וועלט זיינען אנטפלעקט געווארן, דורך דעם אנגעשריי פון גאט, פון דעם אטעמבלאז פון זיין נאז.
. ער האט אויסגעשטרעקט פון דער הייך און מיך גענומען, מיך ארויסגעצויגן פון וואסערן גרויסע. . ער האט מיך מציל געווען פון מיין מאכטיקן פיינט, פון מיינע שונאים, ווען זיי זיינען געווען שטארקער פון מיר. . זיי זיינען מיר אקעגנגעקומען אין טאג פון מיין בראך, אבער גאט איז מיר אן אנלען געווען. . ער האט מיך ארויסגעפירט אין דערברייטערניש, מיך ארויסגעצויגן, ווייל ער האט מיך באגערט. . גאט פארגעלט מיך לויט מיין גערעכטיקייט, לויט דער ריינקייט פון מיינע הענט קערט ער מיר אום. . ווארום איך האב געהיט די וועגן פון יהוה, און ניט פארבראכן אקעגן מיין גאט. . ווארום אלע זיינע געזעצן זיינען פאר מיר, און זיינע חוקים, דערפון קער איך ניט אפ. . און איך בין געווען צו אים גאנץ, און האב מיך געהיט פון מיין זינדיקייט. . דרום האט מיר אומגעקערט גאט לויט מיין גערעכטיקייט, לויט מיין ריינקייט פאר זיינע אויגן.
. מיט דעם גענאדיקן ווייזטו זיך גענאדיק, מיט דעם ערלעכן מאן ווייזטו זיך ערלעך. . מיט דעם ריינעם ווייזטו זיך ריין, און מיט דעם קרומען ווייזטו זיך פארדרייט. . און דאס ארימע פאלק טוסטו העלפן, און דיינע אויגן זיינען אויף די הויכע, דו זאלסט זיי דערנידערן.
. ווארום דו ביסט מיין ליכט יהוה, און יהוה באשיינט מיין פינצטערניש. . ווארום מיט דיר לויף איך קעגן א מחנה, מיט מיין גאט שפרינג איך א מויער אריבער. . גאט- זיין וועג איז גאנץ; דאס ווארט פון יהוה איז געלייטערט, ער איז א שילד פאר אלע וואס שיצן זיך אין אים.
. ווארום ווער איז א גאט אויסער יהוה, און ווער א פעלדז אויסער אונדזער גאט? . דער גאט וואס איז מיין שטארקע פעסטונג, און לאזט גיין גלייך מיין וועג. . ער מאכט מיינע פיס גלייך ווי די הינדן, און אויף מיינע הייכן טוט ער מיך שטעלן. . ער לערנט מיינע הענט צו מלחמה, און א קופערנעם בויגן בייגן אראפ מיינע ארעמס. . און האסט מיר געגעבן דעם שילד פון דיין הילף, און דיין מילדקייט טוט מיך גרייסן. . דערברייטערסט מיין טריט אונטער מיר, און ניט אויסגעגליטשט האבן זיך מיינע קנעכלעך.
. איך האב געיאגט מיינע פיינט און זיי פארטיליקט, און זיך ניט אומגעקערט ביז איך האב זיי פארלענדט. . יא, איך האב זיי פארלענדט און זיי צעהאקט, אז זיי קענען ניט אויפשטיין; און זיי זיינען געפאלן אונטער מיינע פיס.
. און האסט מיך באגורט מיט שטארקייט פאר מלחמה, האסט געבייגט מיינע קעגנשטייער אונטער מיר. . און מיינע פיינט האסטו געמאכט מיטן נאקן צו מיר, מיינע שונאים- איך זאל זיי פארשניידן. . זיי האבן זיך אומגעקוקט, און ניט געווען קיין העלפער, צו גאט- און ער האט זיי ניט געענטפערט. . און איך האב זיי צעריבן ווי שטויב פון דער ערד, ווי גאסנקויט זיי צעדריקט, זיי צעטרעטן. . און האסט מיך געמאכט אנטרינען פון די קריג פון מיין פאלק, מיך געהיט אויף צו ווערן דער קאפ פון די אומות; א פאלק וואס איך קען ניט, טוט מיר דינען. . די קינדער פון דעם פרעמדן גייען איין פאר מיר, פון הערן מיטן אויער געהארכן זיי מיר. . די קינדער פון דעם פרעמדן ווערן פארוועלקט, און קומען הינקענדיק ארויס פון זייערע פעסטונגען. . עס לעבט יהוה, און געלויבט איז מיין פעלדז, און דערהויבן איז גאט דער פעלדז פון מיין הילף; . דער גאט וואס גיט מיר נקמות, און מאכט נידערן די אומות אונטער מיר, . און ציט מיך ארויס פון מיינע פיינט; יא, איבער מיינע קעגנשטייער דערהייבסטו מיך, פון דעם רויבמענטשן ביסטו מיך מציל. . דרום לויב איך דיך, גאט, צווישן די פעלקער, און צו דיין נאמען טו איך זינגען. . א טורעם פון הילף איז ער פאר זיין מלך, און ער טוט חסד מיט זיין געזאלבטן, מיט דודן און מיט זיין זאמען ביז אייביק.

. און דאס זיינען די לעצטע ווערטער פון דודן די רייד פון דוד דעם זון פון ישין, די רייד פון דעם מאן וואס איז הויך געשטעלט, דעם געזאלבטן פון דעם גאט פון יעקב, און דעם זיסן זינגער פון ישראל . דער גייסט פון גאט רעדט דורך מיר, און זיין ווארט איז אויף מיין צונג.
. דער גאט פון ישראל האט געזאגט, דער פעלדז פון ישראל האט צו מיר גערעדט א געוועלטיקער איבער מענטשן דארף זיין א צדיק וואס געוועלטיקט מיט גאטספארכטיקייט, . און ווי ליכט פון פרימארגן ווען די זון גייט אויף- א פרימארגן אן וואלקן, ווען פון שיין נאכן רעגן שפראצט דאס גראז פון דער ערד. . פאר וואר, איז ניט פעסט מיין הויז פאר גאט? ווייל אן אייביקן בונד האט ער מיר געמאכט, צוגעברייט אין אלעם און אפגעהיט; פאר וואר, אל מיין הילף און אל מיין באגער צי מאכט ער ניט שפראצן? . אבער די נידערטרעכטיקע זיינען אלע ווי דערנער אוועקגעווארפענע וואס מען קען מיט דער האנט ניט אננעמען; . און וויל עמעצער זיי אנרירן, באווארנט ער זיך מיט אן אייזן אדער א האלץ פון א שפיז; און פארברענט איך פייער ווערן זיי פארברענט אויפן ארט.
. דאס זיינען די נעמען פון די גבורים וואס דוד האט געהאט יושב־בשבת, א תחכמוני, דער הויפטמאן פון די עלטסטע, דאס איז עדינו דער עצני; [ער האט אויפגעהויבן זיין שפיז] אויף אכט הונדערט מאן, דערשלאגן מיט איין מאל.
. און נאך אים איז געווען אלעזר דער זון פון דודו דעם זון פון אחוחין, פון די דריי גבורים מיט דודן, ווען זיי האבן זיך איינגעשטעלט אקעגן די פלשתים, וואס האבן זיך דארטן איינגעזאמלט אויף מלחמה, און די מענער פון ישראל זיינען געווען אוועקגעגאנגען; . און ער איז אויפגעשטאנען, און האט געשלאגן צווישן די פלשתים ביז זיין האנט איז מיד געווארן, און זיין האנט האט זיך צוגעקלעפט צום שווערד. און גאט האט געטאן א גרויסע ישועה אין יענעם טאג, און דאס פאלק האט זיך אומגעקערט נאך אים, בלויז אויסצוטאן [די געטייטע].
. און נאך אים איז געווען שמה דער זון פון אגאן, פון הרר. די פלשתים האבן זיך געהאט איינגעזאמלט אין א מחנה; און דארטן איז געווען א שטיק פעלד פול מיט לינדזן; און דאס פאלק איז אנטלאפן פון די פלשתים; . האט ער זיך געשטעלט אין מיטן פון דעם שטיק לאנד, און האט עס מציל געווען; און ער האט געשלאגן די פלשתים, און גאט האט געטאן א גרויסע ישועה.
. און דריי פון די דרייסיק הויפטלייט האבן אראפגענידערט און זיינען געקומען אין שניטצייט צו דודן צו דער הייל פון עדולם; און די מחנה פון די פלשתים האט געלאגערט אין טאל רפאים. . און דוד איז דענצמאל געווען אין דער פעסטונג, און די וואך פון די פלשתים איז דענצמאל געווען אין בית־לחם. . האט דוד געגלוסט, און ער האט געזאגט ווען מיר גיט ווער טרינקען וואסער פון דעם ברונעם פון בית־לחם וואס אין טויער! . האבן די דריי גבורים אריינגעבראכן אין לאגער פון די פלשתים, און זיי האבן אנגעשעפט וואסער פון דעם ברונעם פון בית־לחם וואס ביים טויער, און גענומען און געבראכט צו דודן. אבער ער האט עס ניט געוואלט טרינקען, און האט עס אויסגעגאסן צו גאט. . און ער האט געזאגט חלילה מיר, גאט, אז איך זאל דאס טאן! דאס בלוט פון די מענטשן וואס זיינען געגאנגען מיט דער סכנה פון זייער לעבן? און ער האט עס ניט געוואלט טרינקען.
דאס האבן געטאן די דריי גבורים.
. און אבישי, יואבס ברודער, דער זון פון צרויהן, ער איז געווען דער הויפט פון די דריי; און ער האט אויפגעהויבן זיין שפיז אויף דריי הונדערט און זיי דערשלאגן; ער האט געהאט א שם צווישן די דריי. . פון די דריי איז ער געווען דער אנגעזעענסטער, און ער איז ביי זיי געווארן צום עלטסטן, אבער צו די [ערשטע] דריי איז ער ניט געקומען.
. און בניהו דער זון פון יהוידען, דער זון פון א העלדישן מאן, גרויס אין אויפטוען, פון קבצאל, ער האט געשלאגן די צוויי העלדן פון מואב, און ער האט אראפגענידערט און האט דערשלאגן א לייב אין א גרוב, אין א טאג פון שניי. . און ער האט דערשלאגן א מצרישן מאן, א מאן אנצוקוקן; און אין דעם מצריס האנט איז געווען א שפיז, און ער האט אראפגענידערט צו אים מיט א רוט; האט ער ארויסגעריסן דעם שפיז פון דעם מצריס האנט, און האט אים געהרגעט מיט זיין אייגענעם שפיז.
. דאס האט געטאן בניהו דער זון פון יהוידען, און ער האט געהאט א שם צווישן די דריי גבורים. . ער איז געווען מער אנגעזען פון די דרייסיק, אבער צו די [ערשטע] דריי איז ער ניט געקומען. און דוד האט אים אויפגעזעצט איבער זיין לייבוואך.
. עשהאל, יואבס ברודער, איז געווען צווישן די דרייסיק; אלחנן דער זון פון דודון פון בית־לחם; . שמה פון חרוד; אליקא פון חרוד; . חלץ פון פלט; עירא דער זון פון עקשן פון תקוע; . אביעזר פון ענתות; מבוני פון חושה; . צלמון פון אחוח; מהרי פון נטופה;. חלב דער זון פון בענהן פון נטופה; אתי דער זון פון ריבין פון גבעה פון די קינדער פון בנימין; . בניהו פון פרעתון; הדי פון נחלי־געש; . אבי־עלבון פון ערבה; עזמות פון ברחום; . אליחבא פון שעלבון; פון ישנס זין, יהונתן; . שמה פון הרר; אחיאם דער זון פון שררן פון ארר; . אליפלט דער זון פון אחסבין; דער זון פון דעם מעכתי; אליעם דער זון פון אחיתופלן פון גילה; . חצרי פון כרמל; פערי פון ארב; . יגאל דער זון פון נתנען פון צובה; בני דער גדי;. צלק דער עמוני; נחרי פון בארות, דער וואפנטרעגער פון יואב דעם זון פון צרויהן; . עירא פון יתר; גרב פון יתר; אוריה דער חתי. אין אלעמען זיבן און דרייסיק.

. און דער צארן פון גאט האט ווידער געגרימט אויף ישראל, און ער האט אנגערעדט דודן אקעגן זיי, אזוי צו זאגן גיי צייל איבער ישראל און יהודה. . און דער מלך האט געזאגט צו יואב דעם חיל־פירער וואס מיט אים וואנדער אקארשט דורך אלע שבטים פון ישראל, פון דן און ביז באר־שבע, און ציילט דאס פאלק כדי איך זאל וויסן דעם מספר פון פאלק. . האט יואב געזאגט צום מלך זאל גאט דיין האר מערן דאס פאלק הונדערט מאל אזוי פיל ווי זיי זיינען, און די אויגן פון מיין האר דעם מלך זאלן עס זען; אבער צו וואס וויל מיין האר דער מלך די דאזיקע זאך?
. אבער דאס ווארט פון דעם מלך איז געווען שטארק צו יואבן און צו די חיל־פירער, און יואב און די חיל־פירער זיינען ארויסגעגאנגען פון פארן מלך, צו ציילן דאס פאלק, ישראל. . און זיי זיינען אריבער דעם ירדן, און האבן גערוט אין ערוער, אויף דער רעכטער זייט פון דער שטאט וואס אין מיטן טאל פון גד, און צו יעזר צו. . און זיי זיינען געקומען קיין גלעד, און צו דעם לאנד תחתים־חדשי, און זיי זיינען געקומען קיין דן־יען, און רונד ארום צו צידון. . און זיי זיינען געקומען צו דער פעסטונג פון צור, און צו אלע שטעט פון דעם חוי און דעם כנעני, און זיי זיינען ארויסגעקומען אין דרום יהודה ביי באר־שבע. . און זיי האבן דורכגעוואנדערט דאס גאנצע לאנד, און זיינען צוריקגעקומען צום סוף פון ניין חדשים און צוואנציק טעג קיין ירושלים. . און יואב האט איבערגעגעבן דעם מספר פון דער ציילונג פון פאלק צום מלך. און ישראל איז געווען אכט מאל הונדערט טויזנט קריגסלייט וואס ציען א שווערד, און די מענער פון יהודה, פינף מאל הונדערט טויזנט מאן.
. און דאס הארץ פון דודן האט אים געפלאגט נאך דעם ווי ער האט געציילט דאס פאלק, און דוד האט געזאגט צו גאט איך האב זייער געזינדיקט וואס איך האב דאס געטאן; און אצונד, גאט, טו אפ, איך בעט דיך, דעם פארברעך פון דיין קנעכט, ווארום איך בין געווען נאריש זייער.
. און ווי דוד איז אויפגעשטאנען אין דער פרי, אזוי איז דאס ווארט פון גאט געווען צו גד דעם נביא, דודס זעער, אזוי צו זאגן . גיי און זאלסט רעדן צו דודן אזוי האט גאט געזאגט דריי זאכן לייג איך אויף דיר; קלייב דיר אויס איינע פון זיי, וואס איך זאל דיר טאן.
. איז גד געקומען צו דודן און האט אים דערציילט, און האט צו אים געזאגט זאלן אויף דיר קומען זיבן יאר הונגער אין דיין לאנד? אדער זאלסט דריי חדשים לויפן פאר דיינע פיינט, און זיי זאלן דיך נאכיאגן? אדער דריי טעג זאל זיין א מגפה אין דיין לאנד? אצונד באטראכט, און זע וואס פאר א באשייד איך זאל ברענגען צו דעם וואס שיקט מיך.
. האט דוד געזאגט צו גדן מיר איז זייער ענג. לאמיר, איך בעט דיך, פאלן אין דער האנט פון גאט, ווארום זיין רחמנות איז גרויס, און לאמיך ניט פאלן אין דער האנט פון א מענטשן.
. האט גאט געגעבן א מגפה אין ישראל פון אין דער פרי און ביז דער געשטעלטער צייט, און עס זיינען געשטארבן פון פאלק, פון דן און ביז באר־שבע, זיבעציק טויזנט מאן.
. און דער מלאך האט אויסגעשטרעקט זיין האנט אויף ירושלים זי אומצוברענגען; האט גאט חרטה געהאט אויף דעם בייז, און ער האט געזאגט צו דעם מלאך וואס האט אומגעבראכט צווישן פאלק גענוג! אצונד לאז אפ דיין האנט. און דער מלאך פון גאט איז געווען ביי דעם שייער פון ארונה דעם יבוסי.
. און דוד האט גערעדט צו גאט, ווען ער האט געזען דעם מלאך וואס שלאגט צווישן פאלק, און ער האט געזאגט זע, איך האב געזינדיקט, און איך האב פארבראכן, אבער די דאזיקע שאף, וואס האבן זיי געטאן? זאל, איך בעט דיך, דיין האנט זיין אויף מיר און אויף מיין פאטערס הויז.
. איז גד געקומען צו דודן אין יענעם טאג, און ער האט צו אים געזאגט גיי ארויף, שטעל אויף צו גאט א מזבח אין דעם שייער פון ארונה דעם יבוסי.
. איז דוד ארויפגעגאנגען לויט דעם ווארט פון גדן, אזוי ווי גאט האט באפוילן. . און ארונה האט א קוק געטאן, און האט דערזען ווי דער מלך און זיינע קנעכט קומען אריבער צו אים; איז ארונה ארויסגעגאנגען, און האט זיך געבוקט צום מלך מיט זיין פנים צו דער ערד. . און ארונה האט געזאגט נאך וואס איז מיין האר דער מלך געקומען צו זיין קנעכט? האט דוד געזאגט אפצוקויפן פון דיר דעם שייער אויף צו בויען א מזבח צו גאט, כדי די מגפה זאל פארהאלטן ווערן פון פאלק. . האט ארונה געזאגט צו דודן זאל מיין האר דער מלך נעמען און אויפברענגען וואס איז גוט אין זיינע אויגן. זע, די רינדער זיינען פאר בראנדאפפער, און די דרעששליטנס און די שפאנצייג פון די רינדער פאר האלץ. . אלץ האט ארונה דער מלך אוועקגעגעבן צום מלך. און ארונה האט געזאגט צום מלך זאל יהוה דיין גאט דיך באוויליקן. . האט דער מלך געזאגט צו ארונהן ניין, נייערט קויפן וועל איך קויפן פון דיר פאר געצאלט, און איך וועל ניט אויפברענגען צו יהוה מיין גאט בראנדאפפער פאר אומזיסט.
און דוד האט אפגעקויפט דעם שייער און די רינדער פאר פופציק שקל זילבער. . און דוד האט דארטן געבויט א מזבח צו גאט, און האט אויפגעבראכט בראנדאפפער און פרידאפפער. און גאט האט זיך איבערגעבעטן צום לאנד, און די מגפה איז פארהאלטן געווארן פון ישראל.

 יידיש פון יהואש
מלכים א


. און דער מלך דוד איז געווארן אלט און באטאגט, און מע האט אים צוגעדעקט מיט קליידער, אבער אים פלעגט ניט ווארעם ווערן. . האבן זיינע קנעכט צו אים געזאגט זאל מען זוכן פאר מיין האר דעם מלך א מיידל א יונגפרוי, און זי וועט שטיין פאר דעם מלך, און וועט אים זיין א ווארטארין; און זי וועט ליגן אין דיין בוזעם, און עס וועט ווארעם זיין מיין האר דעם מלך.
. און זיי האבן געזוכט א שיין מיידל אין גאנצן געמארק פון ישראל, און זיי האבן געפונען אבישג פון שונם  און האבן זי געבראכט צום מלך. . און די מיידל איז געווען שיין ביז גאר; און זי איז געווען דעם מלך א ווארטארין, און האט אים באדינט; אבער דער מלך האט זי ניט דערקענט.
. און אדוניה דער זון פון חגיתן  האט זיך איבערגענומען, אזוי צו זאגן איך וועל ווערן מלך. און ער האט זיך איינגעשאפט רייטוועגן און רייטער, און פופציק מאן וואס זיינען געלאפן אים פארויס. . ווארום זיין פאטער האט אים אין זיין לעבטאג  ניט באטריבט, אזוי צו זאגן פאר וואס טוסטו אזוי? און ער איז אויך געווען זייער שיין אין געשטאלט. און ער איז געבארן געווארן נאך אבשלומען.
. און ער האט געהאט א גערייד מיט יואב דעם זון פון צרויהן, און מיט אביתר דעם כהן, און זיי האבן מיטגעהאלפן אדוניהן. . אבער צדוק דער כהן, און בניהו דער זון פון יהוידען  און נתן דער נביא, און שמעי, און רעי, און די גבורים וואס ביי דודן, זיינען ניט געווען מיט אדוניהון.
. און אדוניהו האט געשאכטן שאף און רינדער און געשטאפטע קעלבער ביי דעם שטיין זוחלת  וואס לעבן עין־רוגל, און ער האט פאררופן אלע זיינע ברידער, דעם מלכס זין, און אלע מענער פון יהודה, דעם מלכס קנעכט. . אבער נתן דעם נביא, און בניהון, און די גבורים, און זיין ברודער שלמהן, האט ער ניט גערופן.
. האט נתן געזאגט צו בת־שבען, שלמהס מוטער, אזוי צו זאגן האסטו ניט געהערט אז אדוניהו דער זון פון חגיתן איז געווארן מלך, און אונדזער האר דוד ווייס ניט? . און אצונד, קום לאמיך אקארשט דיר געבן אן עצה, און ראטעווען דיין לעבן און דאס לעבן פון דיין זון שלמהן. . גיי און קום צום מלך דוד, און זאלסט זאגן צו אים האסטו, מיין האר מלך, ניט געשווארן דיין דינסט, אזוי צו זאגן נאר דיין זון שלמה זאל קיניגן נאך מיר, און ער זאל זיצן אויף מיין טראן? היינט פאר וואס איז אדוניהו געווארן מלך? . אט ווי דו רעדסט נאך דארטן מיטן מלך, אזוי וועל איך קומען נאך דיר, און וועל פארפולן דיינע ווערטער.
. איז בת־שבע אריינגעגאנגען צום מלך אין קאמער. -און דער מלך איז געווען זייער אלט, און אבישג פון שונם האט באדינט דעם מלך. –. און בת־שבע האט זיך גענייגט און זיך געבוקט צום מלך. האט דער מלך געזאגט וואס איז דיר? . האט זי צו אים געזאגט מיין האר, דו האסט געשווארן דיין דינסט ביי יהוה דיין גאט נאר דיין זון שלמה זאל קיניגן נאך מיר, און ער זאל זיצן אויף מיין טראן. . און אצונד זע, אדוניה איז געווארן מלך, און אצונד, מיין האר מלך, ווייסטו גאר ניט. . און ער האט געשאכטן אקסן און געשטאפטע קעלבער און שאף א סך, און ער האט פאררופן  אלע זין פון דעם מלך, און אביתר דעם כהן, און יואב דעם חיל־פירער; אבער דיין קנעכט שלמהן האט ער ניט גערופן. . און דו מיין האר מלך, אויף דיר זיינען די אויגן פון גאנץ ישראל, זיי צו זאגן, ווער זאל זיצן  אויף דעם טראן פון מיין האר דעם מלך נאך אים.  . ווארום עס וועט זיין, ווי דער האר מיין מלך לייגט זיך מיט זיינע עלטערן, אזוי וועל איך און מיין זון שלמה זיין פארשולדיקטע.
. און אט ווי זי רעדט נאך מיטן מלך, אזוי איז נתן דער נביא געקומען. . האט מען אנגעזאגט דעם מלך, אזוי צו זאגן נתן דער נביא איז דא. און ער איז געקומען פאר דעם מלך, און האט זיך געבוקט צום מלך אויף זיין פנים צו דער ערד. און נתן האט געזאגט מיין האר מלך, האסט דו געזאגט אדוניהו זאל קיניגן  נאך מיר, און ער זאל זיצן אויף מיין טראן? . ווארום ער האט היינט אראפגענידערט, און האט געשאכטן אקסן און געשטאפטע קעלבער און שאף א סך, און ער האט פאררופן אלע זין פון דעם מלך, און די חיל־פירער, און אביתר דעם כהן, און אט עסן זיי און טרינקען מיט אים, און זאגן לעבן זאל דער מלך אדוניהו! . אבער מיך, מיך דיין קנעכט, און צדוק דעם כהן, און בניהו דעם זון פון יהוידען, און דיין קנעכט שלמהן, האט ער ניט גערופן. . צי איז די דאזיקע זאך געשען פון מיין האר דעם מלך, און האסט ניט צו וויסן געטאן דיין קנעכט, ווער עס זאל זיצן אויף דעם טראן פון מיין האר דעם מלך נאך אים?
. האט געענטפערט דער מלך דוד און האט געזאגט רוף מיר אריין בת־שבען. און זי איז געקומען פארן מלך און האט זיך געשטעלט פארן מלך. . און דער מלך האט געשווארן און געזאגט אזוי ווי עס לעבט גאט, וואס האט אויסגעלייזט  מיין זעל פון יעטוועדער צרה, . אז אזוי ווי איך האב דיר געשווארן ביי יהוה דעם גאט פון ישראל, אזוי צו זאגן נאר דיין זון שלמה זאל קיניגן נאך מיר–אז אזוי וועל איך טאן היינטיקן טאג!
. האט בת־שבע זיך גענייגט מיטן פנים צו דער ערד, און זיך געבוקט צום מלך, און האט געזאגט אייביק לעבן זאל מיין האר דער מלך דוד!
. און דער מלך דוד האט געזאגט רופט מיר צדוק דעם כהן, און נתן דעם נביא, און בניהו דעם זון פון יהוידען. זיינען זיי געקומען פארן מלך, . און דער מלך האט צו זיי געזאגט נעמט מיט אייך די קנעכט פון אייער האר, און זעצט ארויף מיין זון שלמהן אויף מיין מוילאייזעלין, און איר זאלט אים מאכן נידערן צום גיחון. .  און זאל צדוק דער כהן און נתן דער נביא אים דארטן זאלבן פאר א מלך איבער ישראל. און איר זאלט בלאזן אין שופר, און זאגן לעבן זאל דער מלך שלמה! . און איר זאלט ארויפגיין נאך אים, און ער זאל קומען און זיך זעצן אויף מיין טראן, און ער זאל קיניגן אויף מיין ארט, ווארום אים האב איך באפוילן פאר א פירשט איבער ישראל און איבער יהודה.
. האט בניהו דער זון פון יהוידען געענטפערט דעם מלך און האט געזאגט אמן! אזוי זאל זאגן יהוה דער גאט פון מיין האר דעם מלך! . אזוי ווי גאט איז געווען מיט מיין האר דעם מלך, אזוי זאל ער זיין מיט שלמהן, און ער זאל גרייסן זיין טראן נאך מער פון דעם טראן פון מיין האר דעם מלך דוד.
. און צדוק דער כהן, און נתן דער נביא, און בניהו דער זון פון יהוידען, און די כרתים און די פלתים, האבן אראפגענידערט, און זיי האבן ארויפגעזעצט שלמהן אויף דער מוילאייזעלין פון מלך דוד, און האבן אים אראפגעפירט צו גיחון. . און צדוק דער כהן האט גענומען דעם הארן מיט אייל פון געצעלט, און ער האט געזאלבט שלמהן; און זיי האבן געבלאזן אין שופר, און דאס גאנצע פאלק האט געזאגט לעבן זאל דער מלך שלמה! . און דאס גאנצע פאלק איז ארויפגעגאנגען נאך אים, און דאס פאלק האט געפייפט אויף פייפלען, און זיך געפרייט א גרויסע פרייד, און די ערד האט זיך געשפאלטן פון זייער ליארעם.
. און אדוניהו  און אלע פאררופענע וואס מיט אים האבן דאס דערהערט, ווען זיי האבן געענדיקט עסן. און ווי יואב האט דערהערט דעם קול פון שופר, אזוי האט ער געזאגט וואס טומלט דער ליארעם פון שטאט?
. ווי ער רעדט נאך, ערשט יונתן דער זון פון אביתר דעם כהן קומט אן. האט אדוניהו געזאגט קום אהער, ווארום א וווילער מענטש ביסטו, און גוטס וועסטו אנזאגן. . האט געענטפערט יונתן און געזאגט צו אדוניהון פאר וואר, אונדזער האר דער מלך דוד האט געמאכט שלמהן פאר מלך. . און דער מלך האט געשיקט מיט אים צדוק דעם כהן, און נתן דעם נביא, און בניהו דעם זון פון יהוידען, און די כרתים און די פלתים, און זיי האבן אים  ארויפגעזעצט אויף דער מוילאייזעלין פון מלך. . און צדוק דער כהן און נתן דער נביא האבן אים געזאלבט פאר מלך ביים גיחון, און זיי זיינען ארויפגעגאנגען פון דארטן פריילעכע, און די שטאט האט געטומלט; דאס איז דער ליארעם וואס איר האט געהערט. . און שלמה האט זיך אויך געזעצט אויפן טראן פון דער מלוכה. . און אויך זיינען די קנעכט פון מלך געקומען ווינטשן אונדזער האר דעם מלך, אזוי צו זאגן זאל דיין גאט באגיטיקן שלמהס נאמען נאך מער פון דיין נאמען,  און גרייסן זיין טראן נאך מער פון דיין טראן. . און אויך האט דער מלך אזוי געזאגט געלויבט איז יהוה דער גאט פון ישראל, וואס האט היינט געגעבן ווער זאל זיצן אויף מיין טראן, און מיינע אויגן זעען עס.
. האבן אלע פארופענע וואס ביי אדוניהון אויפגעציטערט און זיי זיינען אויפגעשטאנען, און געגאנגען איטלעכער אויף זיין וועג. . און אדוניהו האט מורא געהאט פאר שלמהן, און ער איז אויפגעשטאנען, און איז געגאנגען און האט זיך אנגענומען אן די הערנער פון מזבח.
. איז אנגעזאגט געווארן שלמהן, אזוי צו זאגן זע, אדוניהו האט מורא פאר דעם מלך שלמה, און אט האט ער זיך  אנגעכאפט אן די הערנער פון מזבח, אזוי צו זאגן זאל מיר דער מלך שלמה היינט שווערן, אויב ער וועט טייטן זיין קנעכט מיטן שווערד.
. האט שלמה געזאגט אויב ער וועט זיין אן ארנטלעכער מענטש, וועט א האר פון אים ניט פאלן צו דער ערד; אויב אבער בייז וועט געפונען ווערן אין אים, וועט ער שטארבן.
. און דער מלך שלמה האט געשיקט, און מע האט אים אראפגענידערט פון מזבח; און ער איז געקומען, און האט זיך געבוקט צום מלך שלמה, און שלמה האט צו אים געזאגט גיי אהיים.

. און די טעג פון דודן האבן גענענט צו שטארבן, און ער האט באפוילן זיין זון שלמהן, אזוי צו זאגן . איך גיי אין דעם וועג פון דער גאנצער ערד, זאלסטו זיך שטארקן און זיין א מאן. . און זאלסט היטן די היטונג פון יהוה דיין גאט, צו גיין אין זיינע וועגן, צו היטן זיינע חוקים און זיינע געבאט און זיינע געזעצן און זיינע אנזאגן, אזוי ווי עס שטייט געשריבן אין תורת־משה, כדי זאלסט באגליקן אין אלץ וואס דו וועסט טאן, און אומעטום, וואס דו וועסט אהין זיך קערן; כדי גאט זאל מקיים זיין זיין ווארט וואס ער האט גערעדט וועגן מיר, אזוי צו זאגן אויב דיינע קינדער וועלן אפהיטן זייער וועג צו גיין פאר מיר מיט אמת, מיט זייער גאנצן הארצן און מיט זייער גאנצער זעל–אזוי צו זאגן וועט דיר ניט פארשניטן ווערן א מאן פון דעם טראן פון ישראל.
. און אויך ווייסטו וואס יואב דער זון פון צרויהן האט מיר געטאן, וואס ער האט געטאן צו די צוויי חיל־פירער פון ישראל, צו אבנר דעם זון פון נרן, און צו עמשא דעם זון פון יתרן, ווי ער האט זיי געהרגעט, און פארגאסן בלוט פון מלחמה אין שלום, און ארויפגעטאן בלוט פון מלחמה אויף זיין גארטל וואס אויף זיינע לענדן, און אויף זיינע שיך וואס אויף זיינע פיס. . דרום זאלסטו טאן לויט דיין חכמה, און זאלסט ניט לאזן זיינע גראע האר  נידערן בשלום אין קבר. . און מיט די קינדער פון ברזלי דעם גלעדער זאלסטו טאן חסד, און זיי זאלן זיין פון די וואס עסן ביי דיין טיש, ווארום זיי האבן זיך אויך דערנענטערט צו מיר, ווען איך בין אנטלאפן פון דיין ברודער אבשלומען. . און דא איז ביי דיר שמעי דער זון פון גראן, דער בנימינער פון בחורים, וואס האט מיך געשאלטן מיט טויטע קללות אין דעם טאג וואס איך בין געגאנגען קיין מחנים; און ער האט אראפגענידערט מיר אנטקעגן ביים ירדן, און איך האב אים געשווארן ביי גאט, אזוי צו זאגן איך וועל דיך ניט טייטן מיטן שווערד. . און אצונד, זאלסט אים ניט שענקען, ווארום א קלוגער מענטש ביסטו, און וועסט וויסן וואס דו זאלסט טאן מיט אים; און זאלסט מאכן נידערן זיינע גראע האר מיט בלוט אין קבר.
. און דוד האט זיך געלייגט מיט זיינע עלטערן, און ער איז באגראבן געווארן אין דודס־שטאט. . און די טעג וואס דוד האט געקיניגט איבער ישראל זיינען געווען פערציק יאר. אין חברון האט ער געקיניגט זיבן יאר, און אין ירושלים האט ער געקיניגט דריי און דרייסיק יאר.
. און שלמה איז געזעסן אויף דעם טראן פון זיין פאטער דודן, און זיין מלוכה האט זיך זייער באפעסטיקט.
. און אדוניהו דער זון פון חגיתן איז געקומען צו בת־שבען, שלמהס מוטער. האט זי צו אים געזאגט איז דיין קומען אין פריד? האט ער געזאגט אין פריד. . און ער האט געזאגט איך האב א ווארט צו דיר. האט זי געזאגט רעד. האט ער געזאגט דו ווייסט אז די מלוכה האט מיר געקומט, און אויף מיר האבן גאנץ ישראל געקערט זייער פנים, צו ווערן מלך. אבער די מלוכה האט זיך אומגעדרייט און איז אנגעקומען צו  מיין ברודער, ווייל זי איז אים באשערט געווען פון גאט.  . און אצונד בעט איך פון דיר איין בקשה זאלסט ניט אפשטויסן מיין פנים. האט זי צו אים געזאגט רעד. . האט ער געזאגט זאג, איך בעט דיך, דעם מלך שלמה–ווארום ער וועט ניט אפשטויסן דיין פנים–ער זאל מיר געבן אבישג פון שונם פאר א ווייב.  . האט בת־שבע געזאגט גוט, איך וועל רעדן פון דיינעט וועגן צום מלך.
. און בת־שבע איז געקומען צום מלך שלמה, צו רעדן צו אים פון אדוניהוס וועגן, און דער מלך איז אויפגעשטאנען איר אנטקעגן, און ער האט זיך צו איר געבוקט, און האט זיך געזעצט אויף זיין טראן, און געשטעלט א טראן פאר דעם מלכס מוטער, און זי האט זיך געזעצט אויף זיין רעכטער זייט. און זי האט געזאגט איין קליינע בקשה בעט איך פון דיר זאלסט ניט אפשטויסן מיין פנים. האט דער מלך צו איר געזאגט בעט, מיין מוטער, ווארום איך וועל ניט אפשטויסן דיין פנים. האט זי געזאגט זאל אבישג פון שונם געגעבן ווערן צו דיין ברודער אדוניהון פאר א ווייב. . האט געענטפערט דער מלך שלמה און געזאגט צו זיין מוטער און פאר וואס בעטסטו אבישג פון שונם פאר אדוניהון? בעט פאר אים אויך די מלוכה, ווייל ער איז מיין עלטערער ברודער–פאר אים, פאר אביתר דעם כהן, און פאר יואב דעם זון פון צרויהן.
. און דער מלך שלמה האט געשווארן  ביי גאט, אזוי צו זאגן זאל מיר גאט טאן אזוי און נאך מער, אז אום זיין לעבן האט אדוניהו גערעדט דאס דאזיקע ווארט! . און אצונד, אזוי ווי עס לעבט גאט, וואס האט מיך באפעסטיקט, און האט מיך ארויפגעזעצט אויף דעם טראן פון מיין פאטער דודן, און וואס האט מיר געמאכט א הויז אזוי ווי ער האט גערעדט, אז היינט מוז אדוניהו געטייט ווערן!
. און דער מלך שלמה האט געשיקט דורך דער האנט פון בניהו דעם זון פון יהוידען; און ער איז צוגעפאלן אויף אים, און ער איז געשטארבן.
  און צו אביתר דעם כהן האט דער מלך געזאגט גיי קיין ענתות צו דיינע פעלדער, ווארום דעם טויט ביסטו ווערט, אבער היינטיקן טאג וועל איך דיך ניט טייטן, ווייל דו האסט געטראגן דעם ארון פון גאט דעם האר פון מיין פאטער דודן, און ווייל דו האסט זיך געפלאגט אין אלץ וואס מיין פאטער האט זיך געפלאגט.
. און שלמה האט פארטריבן אביתרן פון זיין א כהן צו גאט; כדי עס זאל דערפילט ווערן דאס ווארט פון גאט וואס ער האט גערעדט אויף עליס הויז אין שילו.
. און ווי די הערונג איז אנגעקומען צו יואבן–ווארום יואב האט זיך גענייגט נאך אדוניהן, הגם נאך אבשלומען האט ער זיך ניט גענייגט–איז יואב אנטלאפן צום געצעלט פון גאט, און האט זיך אנגענומען אן די הערנער פון מזבח.
. איז אנגעזאגט געווארן דעם מלך שלמה, אז יואב איז אנטלאפן צו דעם געצעלט פון גאט, און אן איז ער ביים מזבח. און שלמה האט געשיקט בניהו דעם זון פון יהוידען, אזוי צו זאגן גיי פאל־צו אויף אים.
. איז בניהו געקומען צו דעם געצעלט פון גאט, און ער האט צו אים געזאגט אזוי האט געזאגט דער מלך גיי ארויס. האט ער געזאגט ניין, נייערט דא וועל איך שטארבן.
האט בניהו געבראכט דעם מלך א תשובה, אזוי צו זאגן אזוי האט גערעדט יואב, און אזוי האט ער מיר געענטפערט. . האט דער מלך צו אים געזאגט טו אזוי ווי ער האט גערעדט, און פאל־צו אויף אים; און זאלסט אים באגראבן, און אפטאן דאס אומזיסט בלוט וואס יואב האט פארגאסן, פון מיר און פון מיין פאטערס הויז. . און זאל גאט אומקערן זיין בלוט אויף זיין קאפ, פאר וואס ער איז אנגעפאלן אויף צוויי מענטשן גערעכטערע און בעסערע פון אים, און האט זיי געהרגעט מיטן שווערד, און מיין פאטער דוד האט ניט געוווסט אבנר דעם זון פון נרן, דעם חיל־פירער פון ישראל, און עמשא דעם זון פון יתרן, דעם חיל־פירער פון יהודה. . און זייער בלוט זאל זיך אומקערן אויפן קאפ פון יואבן, און אויפן קאפ פון זיין זאמען אויף אייביק; און צו דודן און צו זיין זאמען, און צו זיין הויז און צו זיין טראן, זאל זיין פריד אויף אייביק פון גאט.
. איז ארויסגעגאנגען בניהו דער זון פון יהוידען,  און ער איז צוגעפאלן אויף אים, און האט אים געטייט. און ער איז באגראבן געווארן אין זיין היים אין מדבר.
. און דער מלך האט אויפגעזעצט בניהו דעם זון פון יהוידען אויף זיין ארט איבערן חיל; און צדוק דעם כהן האט דער מלך אויפגעזעצט אויף אביתרס ארט.
. און דער מלך האט געשיקט און האט גערופן שמעין, און האט צו אים געזאגט בוי דיר א הויז אין ירושלים, און זאלסט דארטן זיצן, און זאלסט פון דארטן ניט ארויסגיין אין ערגעץ. . און עס וועט זיין, אין דעם טאג וואס דו גייסט ארויס, און וועסט אריבערגיין דעם טייך קדרון, וויסן זאלסטו וויסן זיין, אז שטארבן וועסטו שטארבן; דיין בלוט וועט זיין אויף דיין קאפ. . האט שמעי געזאגט צום מלך גוט איז דאס ווארט; אזוי ווי מיין האר דער מלך האט גערעדט, אזוי וועט דיין קנעכט טאן.
און שמעי איז געזעסן אין ירושלים פיל טעג. . אבער עס איז געווען צום סוף פון דריי יאר, זיינען  צוויי קנעכט פון שמעין אנטלאפן צו אכיש דעם זון פון מעכהן, דעם מלך פון גת, און מע האט אנגעזאגט שמעין, אזוי צו זאגן זע, דיינע קנעכט זיינען אין גת.
. איז אויפגעשטאנען שמעי, און האט אנגעזאטלט  זיין אייזל, און איז אוועק קיין גת צו אכישן זוכן זיינע קנעכט. און שמעי איז געגאנגען און  האט געבראכט זיינע קנעכט פון גת.
. איז אנגעזאגט געווארן שלמהן, אז שמעי איז געגאנגען פון ירושלים קיין גת, און האט זיך אומגעקערט. . און דער מלך האט געשיקט און האט גערופן שמעין, און האט צו אים געזאגט האב איך דיך ניט באשווארן ביי גאט, און דיך געווארנט, אזוי צו זאגן אין דעם טאג וואס דו גייסט ארויס, און וועסט גיין ערגעץ ווו, וויסן זאלסטו וויסן זיין, אז שטארבן וועסטו שטארבן? און דו האסט צו מיר געזאגט גוט איז דאס ווארט; איך האב געהערט. . היינט פאר וואס האסטו ניט געהיט די שבועה פון גאט, און דעם באפעל וואס איך האב דיר באפוילן? . אויך האט דער מלך געזאגט צו שמעין דו ווייסט אל דאס בייז וואס דיין הארץ האט געוווסט אז דו טוסט צו מיין פאטער דודן;  דרום זאל גאט אומקערן דיין בייז אויף דיין קאפ; . און דער מלך שלמה זאל זיין געבענטשט, און דער טראן פון דוד זאל זיין פעסט פאר גאט אויף אייביק.
. און דער מלך האט באפוילן בניהו דעם זון פון יהוידען, און ער איז ארויפגעגאנגען, און איז צוגעפאלן אויף אים, און ער איז געשטארבן.
און די מלוכה איז געווען באפעסטיקט אין דער האנט פון שלמהן.

. און שלמה האט זיך מתחתן געווען מיט פרעה דעם מלך פון מצרים, און ער האט גענומען פרעהס טאכטער, און האט זי געבראכט אין דודס־שטאט, ביז ער האט געענדיקט בויען זיין הויז, און דאס הויז פון גאט, און די מויער פון ירושלים רונד ארום.
. אבער דאס פאלק האט געשלאכט אויף די במות, ווארום א הויז צו דעם נאמען פון גאט איז ניט געבויט געווען ביז יענע טעג. . און שלמה האט ליב געהאט גאט, צו גיין אין די געזעצן פון זיין פאטער דודן; נאר ער האט געשלאכט און גערייכערט אויף די במות.
. און דער מלך איז געגאנגען קיין גבעון דארטן צו שלאכטן, ווארום דארטן איז געווען די גרויסע במה. טויזנט בראנדאפפער פלעגט שלמה אויפברענגען אויף יענעם מזבח.
. אין גבעון האט זיך גאט באוויזן צו שלמהן אין א חלום פון דער נאכט, און גאט האט געזאגט בעט וואס איך זאל דיר געבן. . האט שלמה געזאגט דו האסט געטאן מיט דיין קנעכט, מיין פאטער דודן, גרויס חסד, אזוי ווי ער איז געגאנגען פאר דיר מיט אמת און מיט גערעכטיקייט און מיט רעכטפארטיקייט פון הארצן קעגן דיר;  און האסט אים געהיט דעם דאזיקן גרויסן חסד, און האסט אים געגעבן א זון וואס זיצט אויף זיין טראן אזוי ווי היינטיקן טאג. . און אצונד, יהוה מיין גאט, דו האסט געמאכט דיין קנעכט פאר א מלך אויף דעם ארט פון מיין פאטער דודן, און איך בין א קליין יינגל, איך ווייס ניט ווו אויס און ווו איין. . און דיין קנעכט איז אין מיטן פון דיין פאלק וואס דו האסט אויסדערוויילט, א גרויס פאלק וואס קען ניט געציילט און ניט בארעכנט ווערן פון פילקייט. . דרום זאלסטו געבן דיין קנעכט א פארשטאנדיק הארץ, צו משפטן דיין פאלק, צו דערקענען צווישן גוטס און שלעכטס, ווארום ווער קען משפטן דאס דאזיקע גרויסע פאלק דיינס?
. און די זאך איז וווילגעפעלן אין די אויגן פון גאט, וואס שלמה האט געבעטן די דאזיקע זאך. . און גאט האט צו אים געזאגט ווייל דו האסט געבעטן די דאזיקע זאך,  און ניט דו האסט דיר געבעטן פיל טעג, און ניט דו האסט דיר געבעטן עשירות, און ניט דו האסט געבעטן דאס לעבן פון דיינע פיינט, נייערט האסט דיר געבעטן שכל צו פארשטיין א משפט, . אט האב איך געטאן לויט דיין ווארט זע, איך האב דיר געגעבן א קלוג און פארשטאנדיק הארץ, אז אזא ווי דו איז ניט געווען פאר דיר, און נאך דיר וועט ניט אויפשטיין אזא ווי דו. . און אויך וואס דו האסט ניט געבעטן האב איך דיר געגעבן אי עושר אי כבוד אלע דיינע טעג, אז קיינער אזא ווי דו איז ניט געווען צווישן די מלכים. . און אז דו וועסט גיין אין מיינע וועגן צו היטן מיינע געזעצן און מיינע געבאט אזוי ווי דיין פאטער דוד איז געגאנגען, וועל איך דערלענגערן דיינע טעג.
. האט זיך אויפגעכאפט שלמה, ערשט עס איז א חלום. און ער איז געקומען קיין ירושלים, און האט זיך געשטעלט פאר דעם ארון פון גאטס בונד, און ער האט אויפגעבראכט בראנדאפפער, און געמאכט פרידאפפער, און געמאכט א מאלצייט פאר אלע זיינע קנעכט.
. דענצמאל זיינען געקומען צוויי פרויען זונות צו דעם מלך, און זיי האבן זיך געשטעלט פאר אים. . און איין פרוי האט געזאגט איך בעט דיך, מיין האר, איך און די דאזיקע פרוי וווינען אין איין הויז, און איך האב געבארן מיט איר אין הויז.  . און עס איז געווען אויפן דריטן טאג נאך מיין געבערן, האט אויך די דאזיקע פרוי געבארן; און מיר זיינען געווען זאלבענאנד, קיין פרעמדער איז מיט אונדז ניט געווען אין הויז; בלויז מיר צוויי זיינען געווען אין הויז. . איז געשטארבן דאס קינד פון דער דאזיקער פרוי ביי נאכט, ווייל זי איז געלעגן אויף אים.  . איז זי אויפגעשטאנען אין מיטן נאכט, און האט אוועקגענומען מיין זון פון לעבן מיר, בעת דיין דינסט איז געשלאפן, און זי האט אים געלייגט אין איר בוזעם, און איר טויטן זון האט זי געלייגט אין מיין בוזעם.
. און איך בין אויפגעשטאנען אין דער פרי אנצוזען מיין זון, ערשט ער איז טויט; אבער אז איך האב אים באטראכט אין דער פרי ערשט דאס איז ניט געווען מיין זון וואס איך האב געבארן.
. האט די אנדער פרוי געזאגט ניין, נייערט מיין זון איז דער לעבעדיקער, און דיין זון דער טויטער. און די זאגט ניין נייערט דיין זון איז דער טויטער, און מיין זון דער לעבעדיקער. און זיי האבן געטענהט  פארן מלך.
. האט דער מלך געזאגט די זאגט דאס איז מיין זון דער לעבעדיקער און דיין זון דער טויטער; און די זאגט ניין, נייערט דיין זון איז דער טויטער, און מיין זון דער לעבעדיקער. . און דער מלך האט געזאגט ברענגט מיר א שווערד. האט מע געבראכט א שווערד פארן מלך. . האט דער מלך געזאגט צעשניידט דאס לעבעדיקע קינד אין צווייען, און גיט א העלפט צו איינער, און א העלפט צו דער אנדערער.
. האט גערעדט די פרוי וואס איר זון איז געווען דער לעבעדיקער, צום מלך–ווארום דאס הארץ האט איר פארקלעמט אויף איר זון–און זי האט געזאגט איך בעט דיך, מיין האר, גיט איר דאס לעבעדיקע קינד, נאר טייטן זאלט איר עס ניט טייטן. און יענע זאגט ניט מיר און ניט דיר זאל עס געהערן; שניידט!
. האט זיך אפגערופן דער מלך און געזאגט גיט איר דאס לעבעדיקע קינד, און טייטן זאלט איר עס ניט טייטן; זי איז זיין מוטער.
. און גאנץ ישראל האבן געהערט דעם משפט וואס דער מלך האט געמשפט, און זיי האבן מורא געהאט פארן מלך, ווארום, זיי האבן געזען אז גאטס חכמה איז אין אים צו טאן גערעכטיקייט.
. און דער מלך שלמה איז געווען מלך איבער גאנץ ישראל.
. און דאס זיינען די הארן וואס ער האט געהאט עזריהו דער זון פון צדוקן, דער כהן; . אליחורף און אחיה, די זין פון שישאן, שרייבערס; יהושפט דער זון פון אחילודן, דער דערמאנער; . און בניהו דער זון פון יהוידען, איבערן חיל; און צדוק און אביתר, כהנים;  . און עזריהו דער זון פון נתנען, איבער די געשטעלטע; און זבוד דער זון פון נתנען, און אויבערמאן, דעם מלכס חבר; . און אחישר, איבערן פאלאץ; און אדונירם דער זון פון עבדאן, איבערן צינדז.
. און שלמה האט געהאט צוועלף געשטעלטע איבער גאנץ ישראל, און זיי פלעגן אויסהאלטן דעם מלך און זיין הויז; א חודש אין יאר פלעגט איטלעכער דארפן אויסהאלטן. . און דאס זיינען זייערע נעמען דער זון פון חורן, אין דעם געבערג פון אפרים. . דער זון פון דקרן אין מקץ און אין שעלבים, און בית־שמש, און אלאן־בית-חנן. . דער זון פון חסדן, אין ארובות; אונטער אים איז געווען שוכו, און דאס גאנצע לאנד חפר.  . דער זון פון אבינדבן, אין דער גאנצער געגנט פון דור; ער האט געהאט טפת די טאכטער פון שלמהן פאר א ווייב. . בענא דער זון פון אחילודן, אין תענך, און מגדו, און גאנץ בית־שאן וואס לעבן צרתן אונטער יזרעאל, פון בית־שאן ביז אבל־מחולה, ביז אויף יענער זיין יקמעם. . דער זון פון גברן, אין רמות־גלעד; אונטער אים זיינען געווען די דערפער פון יאיר דעם זון פון מנשהן, וואס אין גלעד; אונטער אים איז געווען די געגענט פון ארגוב וואס אין בשן, זעכציק גרויסע שטעט מיט מויערן און קופערנע ריגלען. . אחינדב דער זון פון עדאן, אין מחנים.  אחימעץ, אין נפתלי; ער אויך האט גענומען בשמת די טאכטער פון שלמהן פאר א ווייב. . בענא דער זון פון חושין, אין אשר, און בעלות. . יהושפט דער זון פון פרוחן, אין יששכר. . שמעי דער זון פון אלאן אין בנימין. . גבר דער זון פון אורין, אין לאנד גלעד, דעם לאנד פון סיחון דעם מלך פון אמורי, און פון עוג דעם מלך פון בשן. און איין געשטעלטער וואס איבערן גאנצן לאנד. 
. יהודה און ישראל זיינען געווען אזוי ווי דער זאמד וואס ביים ים אין פילקייט. זיי האבן געגעסן און געטרונקען און געווען פריילעך.
. און שלמה האט געוועלטיקט איבער אלע קיניגרייכן, פון דעם טייך ביז דעם לאנד פון די פלשתים, און ביז דעם געמארק פון מצרים. זיי האבן געבראכט אפגאב, און געדינט דעם מלך שלמה אלע טעג פון זיין לעבן.
. און די שפייזונג פון שלמהן פאר איין טאג איז געווען דרייסיק כור זעמלמעל, און זעכציק כור גראבע מעל, . צען פעטע רינדער, און צוואנציק רינדער פון דער פיטער, און הונדערט שאף, אחוץ הינדן, און הירשן, און דאמהירשן, און געשטאפטע קאפהענער. . ווארום ער האט געוועלטיקט איבער גאנץ דער זייט טייך, פון תפסח און ביז עזה, איבער אלע מלכים פון דער זייט טייך; און ער האט געהאט שלום פון אלע זיינע זייטן רונד ארום. . און יהודה און ישראל זיינען געזעסן אין זיכערקייט, איטלעכער אונטער זיין וויינשטאק און אונטער זיין פייגנבוים, פון דן ביז באר־שבע, אלע טעג פון שלמהן.
. און שלמה האט געהאט פערציק טויזנט שטאלן פערד פאר זיינע רייטוועגן, און צוועלף טויזנט רייטער. . און יענע געשטעלטע פלעגן אויסהאלטן דעם מלך שלמה, און איטלעכן וואס גענענט צום טיש פון מלך שלמה, איטלעכער אין זיין חודש; זיי פלעגן ניט פארפעלן קיין זאך. . אויך גערשטן און שטרוי פאר די פערד און פאר די יאגפערד פלעגן זיי ברענגען אין דעם ארט וווהין עס האט געהערט, איטלעכער לויט ווי ער האט געדארפט.
. און גאט האט געגעבן שלמהן חכמה און פארשטאנדיקייט זייער פיל, און ברייטקייט פון גייסט אזוי ווי דער זאמד וואס אויפן ברעג פון ים. . און שלמהס חכמה איז געווען גרעסער פון דער חכמה פון אלע קינדער פון מזרח, און פון אל דער חכמה פון מצרים. . און ער איז געווען קליגער פון אלע מענטשן, פון איתן דעם אזרחי, און הימן, און כלכול, און דרדע, די זין פון מחולן. און ער האט געהאט א שם צווישן אלע פעלקער רונד ארום. . און ער האט געזאגט דריי טויזנט משלים. און זיינע לידער זיינען געווען טויזנט מיט פינף. . און ער האט גערעדט איבער ביימער, פון דעם צעדער וואס אין לבנון און ביז דעם אזוב וואס וואקסט ארויס פון וואנט. און ער האט גערעדט איבער בהמות, און איבער פויגלען, און איבער שרצים, און איבער פישן. . און פון אלע אומות איז מען געקומען הערן שלמהס חכמה–פון אלע מלכים  פון דער ערד וואס האבן געהערט פון זיין חכמה.
. און חירם דער מלך פון צור האט געשיקט זיינע קנעכט צו שלמהן, ווארום ער האט געהערט אז מע האט אים געזאלבט פאר א מלך אויף זיין פאטערס ארט; ווייל א גוטער פריינט איז חירם געווען דודן אלע טעג.
. האט שלמה געשיקט צו חירמען, אזוי צו זאגן . דו האסט געקענט מיין פאטער דודן, אז ער האט ניט געקאנט בויען א הויז צו דעם נאמען פון יהוה זיין גאט פון וועגן די מלחמות וואס האבן אים ארומגערינגלט, ביז יהוה האט זיי געגעבן אונטער די טריט פון מיינע פיס. . און אצונד האט יהוה מיין גאט מיך בארוט פון רונד ארום; ניטא קיין שטער און קיין בייז באגעגעניש.  . און אט טראכט איך צו בויען א הויז צו דעם נאמען פון יהוה מיין גאט, אזוי ווי יהוה האט גערעדט צו מיין פאטער דודן, אזוי צו זאגן דיין זון וואס איך וועל געבן אויף דיין טראן אויף דיין ארט,  ער וועט בויען דאס הויז צו מיין נאמען, . און אצונד, באפעל מע זאל אויסהאקן פאר מיר צעדערן פון לבנון, און מיינע קנעכט וועלן זיין מיט דיינע קנעכט; און דעם לוין פון דיינע קנעכט וועל איך דיר געבן וויפיל דו וועסט זאגן ווארום דו ווייסט אז צווישן אונדז איז ניטא קיינער וואס פארשטייט צו האקן האלצן אזוי ווי די צידונים.
. און עס איז געווען, ווי חירם האט געהערט די ווערטער פון שלמהן, אזוי האט ער זיך זייער דערפרייט, און ער האט געזאגט געלויבט איז יהוה היינט, וואס ער האט געגעבן דודן א קלוגן זון איבער דעם דאזיקן גרויסן פאלק. . און חירם האט געשיקט צו שלמהן, אזוי צו זאגן איך האב געהערט וואס דו האסט געשיקט צו מיר; איך וועל טאן אל דיין פארלאנג, אין צעדערהאלץ און אין ציפרעסנהאלץ. . מיינע קנעכט וועלן זיי אראפנידערן פון לבנון צום ים, און איך וועל זיי מאכן אין פליטן צו גיין מיטן ים ביז דעם ארט וואס דו וועסט מיר אנווייזן, און דארטן וועל איך זיי פאנאנדעררייסן, און דו וועסט זיי אוועקנעמען. און דו וועסט טאן מיין פארלאנג צו געבן ברויט פאר מיין הויז.
 און חירם האט געגעבן שלמהן צעדערהאלץ און ציפרעסנהאלץ לויט אל זיין פארלאנג. . און שלמה האט געגעבן חירמען צוואנציק טויזנט כור ווייץ, שפייז פאר זיין הויז, און צוואנציק כור געשלאגענע אייל. אזוי פלעגט שלמה געבן חירמען יאר אין יאר.
. און גאט האט געגעבן שלמהן חכמה אזוי ווי ער האט אים געזאגט. און עס איז געווען שלום צווישן חירמען און צווישן שלמהן; און זיי האבן ביידע געשלאסן א בונד.
. און דער מלך שלמה האט אויפגענומען א צינדז פון גאנץ ישראל, און דער צינדז איז געווען דרייסיק טויזנט מאן. . און ער האט זיי געשיקט אויפן לבנון צו צען טויזנט מאן א חודש, געביטן איין חודש פלעגן זיי זיין אויפן לבנון צוויי חדשים אין דער היים. און אדונירם איז געווען איבער דעם צינדז.
. און שלמה האט געהאט זיבעציק טויזנט לאסטטרעגער, און אכציק טויזנט שטיינהעקער אין די בערג. . אחוץ שלמהס איבערגעשטעלטע וואס איבער דער ארבעט, דריי טויזנטז און דריי הונדערט, וואס האבן געוועלטיקט איבער דעם פאלק וואס טוט די ארבעט.
. און דער מלך האט באפוילן, און מע האט אויסגעבראכן גרויסע שטיינער, טייערע שטיינער, צו גרונטפעסטן דאס הויז מיט געהאקטע שטיינער. . און די בוימיינסטערס פון חירמען און די גבלער האבן זיי ארומגעהאקט, און האבן צוגעגרייט די האלצן און די שטיינער אויף צו בויען דאס הויז.

. און עס איז געווען, אין פיר הונדערט און אכציקסטן יאר נאך דעם ווי די קינדער פון ישראל זיינען ארויסגעגאנגען פון לאנד מצרים, אין פירטן יאר פון שלמהס מלוכה איבער ישראל, אין חודש זיו–דאס איז דער צווייטער חודש–האט ער אנגעהויבן בויען דאס הויז צו גאט.
. און דאס הויז וואס שלמה המלך האט געבויט צו גאט, איז געווען זעכציק איילן זיין לענג, און צוואנציק איילן זיין ברייט,  און דרייסיק איילן זיין הייך. . און דער פאליש פאר דעם היכל פון הויז איז געווען צוואנציק איילן זיין לענג, פאר ברייט פון דעם הויז, צען איילן זיין ברייט פאר [לענג פון] דעם הויז.  . און ער האט געמאכט אין הויז פענצטער אינעווייניק ברייט און אויסנווייניק שמאל. . און ער האט געבויט אן דער וואנט פון הויז אן אנבוי, רונד ארום די ווענט פון הויז, רונד ארום דעם היכל און דעם דביר; און ער האט געמאכט זייטקאמערן רונד ארום. דער אונטערשטער [שטאק פון דעם] אנבוי, איז פינף איילן געווען זיין ברייט,  און דער מיטלסטער, זעקס איילן זיין ברייט, און דער דריטער, זיבן איילן זיין ברייט, ווארום פארמינערונגען האט ער געמאכט אין דעם הויז צו דערויסן צו רונד ארום, כדי [די באלקנס] זאלן זיך ניט דארפן האלטן אין די ווענט פון הויז. –. און דאס הויז ווען עס איז געבויט געווארן, איז געבויט געווארן פון שטיינער פארטיק געמאכט ביים ארויסהאקן; און קיין האמערס און קיין האק, קיין שום אייזנגעצייג איז ניט געהערט געווארן אין דעם הויז, ווען עס איז געבויט געווארן. –. דער איינגאנג צו די אונטערשטע זייטקאמערן איז געווען אויף דער רעכטער זייט פון הויז, און אויף שווינדלטרעפ איז מען ארויפגעגאנגען צו די מיטלסטע, און פון די מיטלסטע צו די דריטע.
. און ער האט אויסגעבויט דאס הויז, און האט עס פארענדיקט; און ער האט באדעקט דאס הויז מיט באלקנס און ברעטער פון צעדערן. . און ער האט געבויט דעם אנבוי אן דעם גאנצן הויז, פינף איילן די הייך [פון איטלעכן שטאק]; און עס האט זיך געהאלטן אן הויז אויף צעדערנהאלץ.
. און דאס ווארט פון גאט איז געווען צו שלמהן, אזוי צו זאגן . דאס דאזיקע הויז וואס דו בויסט–אויב דו וועסט גיין אין מיינע חוקים, און מיינע געזעצן וועסטו טאן, און וועסט היטן אלע מיינע געבאט צו גיין אין זיי, וועל איך מקיים זיין אויף דיר מיין צוזאג וואס איך האב צוגעזאגט דיין פאטער דודן. . און איך וועל רוען צווישן די קינדער פון ישראל, און וועל ניט פארלאזן מיין פאלק ישראל.
. אזוי האט שלמה אויפגעבויט דאס הויז, און האט עס פארענדיקט. . און ער האט געבויט די ווענט פון דעם הויז אינעווייניק מיט ברעטער פון צעדערן; פון באדעם פון הויז ביז די באלקנס פון סופים האט ער באדעקט מיט האלץ פון אינעווייניק; און ער האט באדעקט דעם באדעם  פון הויז מיט ברעטער פון ציפרעסן. . און ער האט געבויט צוואנציק איילן פון דעם הינטערשטן טייל פון הויז מיט ברעטער פון צעדערן, פון באדעם ביז די באלקנס; און ער האט עס זיך געבויט פון אינעווייניק, פאר א דביר, פאר א קדשי־קדשים.  . און פערציק איילן [לאנג] איז געווען דאס הויז, דאס איז דער היכל פון פארנט. . און דאס צעדערהאלץ אויפן הויז אינעווייניק איז געווען א געשניץ פון קנעפ און געעפנטע קווייטן. אלץ איז געווען צעדער, קיין שטיין האט זיך ניט ארויסגעזען. . און דעם דביר אינעווייניק אין הויז האט ער צוגעגרייט אויף אריינשטעלן אהין דעם ארון פון גאטס בונד. . און אינעווייניק פון דביר איז געווען צוואנציק איילן די לענג, און צוואנציק איילן די ברייט, און צוואנציק איילן איז געווען זיין הייך; און ער האט אים איבערגעצויגן מיט עכטן גאלד. און ער האט באדעקט דעם מזבח מיט צעדערהאלץ. . אזוי האט שלמה איבערגעצויגן דאס הויז פון אינעווייניק מיט עכטן גאלד; און ער האט פארצויגן גילדערנע קייטן פאר דעם דביר; און ער האט עס איבערגעצויגן מיט גאלד. . און דאס גאנצע הויז האט ער איבערגעצויגן מיט גאלד, ביז דאס גאנצע הויז איז געווען געענדיקט; אויך דעם גאנצן מזבח וואס ביים דביר האט ער איבערגעצויגן מיט גאלד.
. און ער האט געמאכט אין דביר צוויי כרובים פון איילבוימהאלץ, צען איילן די הייך פון איטלעכן. . און פינף איילן איז געווען איין פליגל פון א כרוב, און פינף איילן דער צווייטער פליגל פון א כרוב; . און ער האט אריינגעשטעלט די כרובים אין דעם אינעווייניקסטן הויז. און מע האט געמאכט די פליגלען פון די כרובים אויסגעשפרייט, און דער פליגל פון איינעם האט אנגערירט איין וואנט, און דער פליגל פון צווייטן כרוב האט אנגערירט די צווייטע וואנט; און זייערע פליגלען האבן זיך אנגערירט אין מיטן הויז א פליגל אן א פליגל. . און ער האט איבערגעצויגן די כרובים מיט גאלד.
. און אלע ווענט פון דעם הויז רונד ארום, האט ער אויסגעשניצט מיט געשניצן פון כרובים און טייטלביימער און געעפנטע קווייטן, פון אינעווייניק און אויסנווייניק. . און דעם דיל פון הויז האט ער איבערגעצויגן מיט גאלד, אינעווייניק און אויסנווייניק. . און פאר דעם איינגאנג פון דביר האט ער געמאכט טירן פון איילבוימהאלץ; דער טירגעשטעל מיט די ביישטידלעך איז אויסגעקומען פינפעקעכדיק. . און אויף די צוויי טירן פון איילבוימהאלץ האט ער אויסגעשניצט געשניצן פון כרובים און טייטלביימער און געעפנטע קווייטן, און איבערגעצויגן מיט גאלד; און ער האט אויסגעקלאפט דאס גאלד אויף די כרובים און אויף די טייטלביימער. . און דעס גלייכן האט ער געמאכט פאר דעם איינגאנג פון היכל, ביישטידלעך פון איילבוימהאלץ, פירעקעכדיק; . און צוויי טירן פון ציפרעסנהאלץ; די צוויי פליגלען פון איין טיר האבן זיך צונויפגעלייגט, און די צוויי פליגלען פון דער אנדער טיר האבן זיך צונויפגעלייגט. . און ער האט אויסגעשניצט כרובים און טייטלביימער און געעפנטע קווייטן, און האט איבערגעצויגן מיט גאלד ארויפגעפאסט אויפן איינגעשניצטן.
. און ער האט געבויט דעם אינעווייניקסטן הויף פון דריי ציילן געהאקטע שטיינער, און א צייל געדעקטע באלקנס.
. אין פירטן יאר איז געלייגט געווארן דער גרונטפעסט פון גאטס הויז, אין מאנאט זיו. . און אין עלפטן יאר, אין מאנאט בול–דאס איז דער אכטער חודש–איז געענדיקט געווארן דאס הויז אין אלע זיינע טיילן, און לויט אלץ ווי עס האט באדארפט צו זיין. און ער האט עס געבויט זיבן יאר.
