
 יהושוע

/1:1 און עס איז געווען נאך דעם טויט פון משה דעם קנעכט פון {dn גאט}, האט {dn גאט} געזאגט צו יהושוע דעם זון פון נון, דעם באדינער פון משהן, אזוי צו זאגן: /1:2 משה מיין קנעכט איז געשטארבן; און אצונד שטיי אויף, און גיי אריבער דעם דאזיקן ירדן, דו און דאס דאזיקע גאנצע פאלק, צו דעם לאנד וואס איך גיב זיי – די קינדער פון ישראל. /1:3 יעטוועדער ארט וואס אייער פוסטריט וועט דערויף טרעטן, האב איך אייך אים געגעבן, אזוי ווי איך האב גערעדט צו משהן. /1:4 פון דעם מדבר, און דעם דאזיקן לבנון, און ביזן גרויסן טייך, דעם טייך פרת, דאס גאנצע לאנד פון די חתים, און ביזן ים־הגדול, צו זונאונטערגאנג, וועט זיין אייער געמארק. /1:5 קיינער וועט ניט באשטיין פאר דיר אלע טעג פון דיין לעבן; אזוי ווי איך בין געווען מיט משהן, וועל איך זיין מיט דיר; איך וועל דיך ניט אפלאזן און דיך ניט פארלאזן. /1:6 זיי שטארק און פעסט, ווארום דו וועסט דאס דאזיקע פאלק מאכן ארבן דאס לאנד וואס איך האב געשווארן זייערע עלטערן זיי צו געבן. /1:7 נאר זיי זייער שטארק און פעסט צו היטן צו טאן אזוי ווי די דאזיקע גאנצע תורה וואס משה מיין קנעכט האט דיר באפוילן; זאלסט דערפון ניט אפקערן רעכטס אדער לינקס, כדי זאלסט באגליקן אומעטום אווו דו וועסט גיין. /1:8 דאס דאזיקע בוך פון דער תורה זאל זיך ניט אפטאן פון דיין מויל, און זאלסט טראכטן דערפון טאג און נאכט, כדי זאלסט היטן צו טאן אזוי ווי אלץ וואס שטייט געשריבן דערין; ווארום דענצמאל וועסטו מצליח זיין אין דיינע וועגן, און דענצמאל וועסטו באגליקן. /1:9 פאר וואר, איך זאג דיר אן: זיי שטארק און פעסט, זאלסט ניט פארכטן און ניט אנגסטן, ווארום {dn יהוה} דיין {dn גאט} איז מיט דיר אומעטום אווו דו וועסט גיין.
/1:10 האט יהושוע באפוילן די אויפזעער פון פאלק, אזוי צו זאגן: גייט דורך אין לאגער, און באפעלט דעם פאלק, אזוי צו זאגן:/1:11 גרייט אייך אן צערונג, ווארום אין דריי טעג ארום גייט איר אריבער דעם דאזיקן ירדן, צו קומען ארבן דאס לאנד וואס {dn יהוה} אייער {dn גאט} גיט אייך, עס צו ארבן.
/1:12 און צו די ראובנים, און צו די גדים, און צום האלבן שבט מנשה, האט יהושוע געזאגט, אזוי צו זאגן: געדענקט די זאך וואס משה דער קנעכט פון {dn גאט} האט אייך באפוילן, אזוי צו זאגן: /1:13 {dn יהוה} אייער {dn גאט} בארוט אייך, און וועט אייך געבן דאס דאזיקע לאנד. /1:14 זאלן אייערע ווייבער, אייערע קליינע קינדער, און אייער פי, בלייבן אין דעם לאנד וואס משה האט אייך געגעבן אויף דער זייט ירדן, און איר, אלע העלדישע גיבורים, זאלט אריבערגיין באוואפנטע פארויס פאר אייערע ברידער, און זיי העלפן. /1:15 ביז וואנען {dn גאט} וועט בארוען אייערע ברידער אזוי ווי אייך, און אויך זיי וועלן ארבן דאס לאנד וואס {dn יהוה} אייער {dn גאט} גיט זיי. דענצמאל וועט איר זיך אומקערן צו דעם לאנד פון אייער ארבונג, און וועט עס ארבן – וואס משה דער קנעכט פון {dn גאט} האט אייך געגעבן אויף דער זייט ירדן, צו זונאויפגאנג.
/1:16 האבן זיי געענטפערט יהושוען, אזוי צו זאגן: אלץ וואס דו האסט אונדז באפוילן, וועלן מיר טאן, און אומעטום אווו דו וועסט אונדז שיקן, וועלן מיר גיין. /1:17 גענוי ווי מיר האבן צוגעהערט צו משהן, אזוי וועלן מיר צוהערן צו דיר; זאל נאר {dn יהוה} דיין {dn גאט} זיין מיט דיר, אזוי ווי ער איז געווען מיט משהן. /1:18 איטלעכער מאן וואס וועט ווידערשפעניקן דיין מויל, און וועט ניט צוהערן דיינע ווערטער, לויט אלץ וואס דו וועסט אים באפעלן, זאל געטייט ווערן; נאר זיי שטארק און פעסט.
/2:1 און יהושוע דער זון פון נון האט געשיקט פון שטים צוויי מענטשן אויסקוקערס שטילערהייט, אזוי צו זאגן: גייט זעט דאס לאנד, און יריחו. זיינען זיי געגאנגען, און זיינען געקומען אין הויז פון א פרוי א זונה וואס איר נאמען איז געווען רחב, און האבן זיך דארטן געלייגט. /2:2 איז אנגעזאגט געווארן דעם מלך פון יריחו, אזוי צו זאגן: זע, מענטשן זיינען געקומען אהער די נאכט פון די קינדער פון ישראל, אויסצופארשן דאס לאנד. /2:3 האט דער מלך פון יריחו געשיקט צו רחבן, אזוי צו זאגן: גיב ארויס די מענטשן וואס זיינען געקומען צו דיר, די וואס זיינען געקומען אין דיין הויז, ווארום אויסצופארשן דאס גאנצע לאנד זיינען זיי געקומען. – /2:4 און די פרוי האט גענומען די צוויי מענטשן, און האט זיי באהאלטן. – און זי האט געזאגט: יא, די מענטשן זיינען געקומען צו מיר, אבער איך האב ניט געוווסט פון וואנען זיי זיינען; /2:5 און עס איז געווען, ווי מע האט געזאלט פארשליסן דעם טויער, אז עס איז געווארן פינצטער, אזוי זיינען די מענטשן ארויסגעגאנגען; איך ווייס ניט וווהין די מענטשן זיינען געגאנגען; יאגט זיי נאך אויף גיך, ווארום איר וועט זיי אניאגן.
/2:6 אבער זי האט זיי געהאט ארויפגעפירט אויפן דאך, און זיי באהאלטן אין פלאקסשטעקלעך וואס זיינען געווען אויסגעלייגט ביי איר אויפן דאך. /2:7 און די מענטשן האבן זיי נאכגעיאגט אויפן וועג פון ירדן, צו די איבערפארן; און דעם טויער האט מען פארשלאסן נאכדעם ווי עס זיינען ארויסגעגאנגען די וואס האבן זיי נאכגעיאגט.
/2:8 און איידער זיי האבן זיך געלייגט, איז זי ארויפגעגאנגען צו זיי אויפן דאך, /2:9 און זי האט געזאגט צו די מענטשן: איך ווייס, אז {dn גאט} האט אייך געגעבן דאס לאנד, און אז אייער אימה איז געפאלן אויף אונדז, און אז אלע באוווינער פון לאנד זיינען צעגאנגען געווארן פאר אייך. /2:10 ווארום מיר האבן געהערט ווי {dn גאט} האט אויסגעטריקנט די וואסערן פון ים־סוף פון פאר אייך, ביי אייער ארויסגיין פון מצרים, און וואס איר האט געטאן צו די צוויי מלכים פון דעם אמורי וואס אויף יענער זייט ירדן, צו סיחונען און צו עוגן, וואס איר האט זיי פארוויסט. /2:11 און ווי מיר האבן געהערט אזוי איז צעגאנגען אונדזער הארץ, און אין קיינעם איז מער אן אטעם ניט געבליבן פון וועגן אייך; ווארום {dn יהוה} אייער {dn גאט} ער איז {dn גאט} אין הימל אויבן, און אויף דער ערד אונטן. /2:12 און אצונד שווערט מיר, איך בעט אייך, ביי {dn יהוה}, ווייל איך האב געטאן חסד מיט אייך, אז איר אויך וועט טאן חסד מיט מיין פאטערס הויז; און איר זאלט מיר געבן אן אמתן צייכן, /2:13 אז איר וועט לאזן לעבן מיין פאטער און מיין מוטער, און מיינע ברידער און מיינע שוועסטער, און אלע וואס געהערן צו זיי, און איר וועט מציל זיין אונדזערע נפשות פון טויט.
/2:14 האבן די מענטשן צו איר געזאגט: אונדזער נפש אנשטאט אייך צום טויט, אויב איר וועט ניט אויסזאגן די דאזיקע זאך אונדזערע! און עס וועט זיין, אז {dn גאט} וועט אונדז געבן דאס לאנד, וועלן מיר טאן מיט דיר חסד און טריישאפט.
/2:15 האט זי זיי אראפגעלאזן מיט א שטריק דורכן פענצטער; ווארום איר הויז איז געווען אין דער וואנט פון דער שטאטמויער, און זי האט געוווינט אין דעם מויער. /2:16 און זי האט צו זיי געזאגט: גייט צום בארג צו, כדי די נאכיאגער זאלן אייך ניט אנטרעפן; און איר זאלט אייך באהאלטן דארטן דריי טעג, ביז די נאכיאגער קערן זיך אום; און דערנאך וועט איר גיין אויף אייער וועג.
/2:17 האבן די מענטשן צו איר געזאגט: מיר וועלן זיין ריין פון דיין דאזיקער שבועה וואס דו האסט אונדז באשווארן. /2:18 אט ווי מיר קומען אין לאנד, זאלסטו די שנור פון דעם דאזיקן רויטן פאדים אנבינדן אין דעם פענצטער וואס דו האסט אונדז אראפגעלאזן דורך אים, און דיין פאטער און דיין מוטער, און דיינע ברידער, און דאס גאנצע הויז פון דיין פאטער, זאלסטו איינזאמלען צו דיר אין הויז. /2:19 און עס וועט זיין, איטלעכער וואס וועט ארויסגיין פון די טירן פון דיין הויז דערויסן, וועט זיין בלוט זיין אויף זיין קאפ, און מיר וועלן זיין ריין; אבער איטלעכער וואס וועט זיין ביי דיר אין הויז, וועט זיין בלוט זיין אויף אונדזער קאפ, אויב א האנט וועט זיין אויף אים. /2:20 אויב אבער דו וועסט אויסזאגן די דאזיקע זאך אונדזערע, וועלן מיר זיין ריין פון דיין שבועה וואס דו האסט אונדז באשווארן.
/2:21 האט זי געזאגט: ווי אייערע ווערטער, אזוי זאל זיין. און זי האט זיי ארויסבאלייט, און זיי זיינען אוועקגעגאנגען. און זי האט אנגעבונדן די רויטע שנור אין פענצטער.
/2:22 און זיי זיינען געגאנגען, און זיינען געקומען צום בארג, און זיינען דארטן געזעסן דריי טעג, ביז די נאכיאגערס האבן זיך אומגעקערט. און די נאכיאגערס האבן געזוכט אויפן גאנצן וועג, און האבן ניט געפונען.
/2:23 און די צוויי מענטשן האבן זיך אומגעקערט, און האבן אראפגענידערט פון בארג, און זיינען אריבערגעגאנגען און געקומען צו יהושוע דעם זון פון נון, און האבן אים דערציילט אלץ וואס זיי האט געטראפן. /2:24 און זיי האבן געזאגט צו יהושוען: פאר וואר, {dn גאט} האט געגעבן אין אונדזער האנט דאס גאנצע לאנד; און אויך זיינען די באוווינער פון לאנד צעגאנגען געווארן פאר אונדז.

/3:1 און יהושוע האט זיך געפעדערט אין דער פרי, און זיי האבן געצויגן פון שטים, און זיינען געקומען ביזן ירדן, ער און אלע קינדער פון ישראל; און זיי האבן דארטן גענעכטיקט איידער זיי זיינען אריבערגעגאנגען.
/3:2 און עס איז געווען צום סוף פון דריי טעג, זיינען די אויפזעער דורכגעגאנגען אין לאגער, /3:3 און זיי האבן באפוילן דעם פאלק, אזוי צו זאגן: ווי איר זעט דעם ארון פון בונד פון {dn יהוה} אייער {dn גאט}, און די כהנים פון שבט לוי טראגן אים, אזוי זאלט איר ציען פון אייער ארט, און גיין נאך אים – /3:4 נאר ווייט זאל זיין צווישן אייך און צווישן אים, ארום צוויי טויזנט איילן אויפן מאס; איר זאלט ניט גענענען צו אים – כדי איר זאלט וויסן דעם וועג וואס איר זאלט אויף אים גיין, ווארום איר זייט ניט דורכגעגאנגען אויף דעם וועג נעכטן־אייערנעכטן.
/3:5 און יהושוע האט געזאגט צום פאלק: הייליקט אייך, ווארום מארגן וועט {dn גאט} טאן צווישן אייך ווונדער. /3:6 און יהושוע האט געזאגט צו די כהנים, אזוי צו זאגן: טראגט דעם ארון פון בונד, און גייט פארויס פארן פאלק.
האבן זיי געטראגן דעם ארון פון בונד, און זיינען געגאנגען פארויס פארן פאלק.
/3:7 און {dn גאט} האט געזאגט צו יהושוען: היינטיקן טאג וועל איך אנהייבן דיך גרייסן פאר די אויגן פון גאנץ ישראל, כדי זיי זאלן וויסן, אז אזוי ווי איך בין געווען מיט משהן, וועל איך זיין מיט דיר. /3:8 און דו זאלסט באפעלן די כהנים וואס טראגן דעם ארון פון בונד, אזוי צו זאגן: ווי איר קומט צום ברעג וואסער פון ירדן, זאלט איר אין ירדן זיך אפשטעלן.
/3:9 האט יהושוע געזאגט צו די קינדער פון ישראל: גענענט אהער, און הערט די ווערטער פון {dn יהוה} אייער {dn גאט}. /3:10 און יהושוע האט געזאגט: דורך דעם וועט איר וויסן, אז דער לעבעדיקער {dn גאט} איז צווישן אייך, און פארטרייבן וועט ער פארטרייבן פון פאר אייך דעם כנעני, און דעם חתי, און דעם חוי, און דעם פרזי, און דעם גרגשי, און דעם אמורי, און דעם יבוסי. /3:11 אט גייט דער ארון פון בונד פון דעם האר פון דער גאנצער ערד אריבער אייך פארויס איבערן ירדן. /3:12 און אצונד, נעמט אייך צוועלף מענער פון די שבטים פון ישראל, צו איין מאן, צו איין מאן פון א שבט. /3:13 און עס וועט זיין, ווי די פוסטריט פון די כהנים, וואס טראגן דעם ארון פון {dn גאט דעם האר} פון דער גאנצער ערד, רוען אין די וואסערן פון ירדן, אזוי וועלן די וואסערן פון ירדן פארשניטן ווערן – די וואסערן וואס נידערן אראפ פון אויבן – און זיי וועלן בלייבן שטיין אין איין הויפן.
/3:14 און עס איז געווען, ווי דאס פאלק האט געצויגן פון זייערע געצעלטן אריבערצוגיין דעם ירדן, מיט די כהנים, וואס האבן געטראגן דעם ארון פון בונד, פארויס פארן פאלק, /3:15 און ווי די טרעגער פון ארון זיינען געקומען ביזן ירדן, און די פיס פון די כהנים, וואס האבן געטראגן דעם ארון, האבן זיך איינגעטונקט אין ברעג וואסער – ווארום דער ירדן איז פול איבער אלע זיינע ברעגן אלע טעג פון שניט – /3:16 אזוי האבן די וואסערן, וואס נידערן אראפ פון אויבן, זיך אפגעשטעלט; זיי זיינען געבליבן שטיין אין איין הויפן, זייער ווייט פון דער שטאט אדם וואס לעבן צרתן; און די וואס נידערן אראפ צו דעם ים פון פלוין, דעם ים־המלח, זיינען אין גאנצן פארשניטן געווארן; און דאס פאלק איז אריבערגעגאנגען אקעגן יריחו. /3:17 און די כהנים, וואס האבן געטראגן דעם ארון פון גאטס בונד, זיינען געשטאנען פעסט אויף טריקעניש אין מיטן ירדן; און גאנץ ישראל זיינען אריבערגעגאנגען אויף טריקעניש, ביז דאס גאנצע פאלק האט געענדיקט אריבערגיין דעם ירדן.
/4:1 און עס איז געווען, אז דאס גאנצע פאלק האט געענדיקט אריבערגיין דעם ירדן, האט {dn גאט} געזאגט צו יהושוען, אזוי צו זאגן: /4:2 נעמט אייך פון פאלק צוועלף מענער, צו איין מאן, צו איין מאן פון א שבט. /4:3 און באפעלט זיי, אזוי צו זאגן: נעמט אייך פון דאנען, פון מיטן ירדן, פון ווו די פיס פון די כהנים זיינען געשטאנען פעסט, צוועלף שטיינער, און איר זאלט זיי אריבערברענגען מיט אייך, און זיי אוועקלייגן אין דעם נאכטלאגער וואס איר וועט דרינען נעכטיקן די נאכט.
/4:4 און יהושוע האט גערופן די צוועלף מענער, וואס ער האט אנגעברייט פון די קינדער פון ישראל, צו איין מאן, צו איין מאן פון א שבט, /4:5 און יהושוע האט צו זיי געזאגט: גייט אריבער צו דעם ארון פון {dn יהוה} אייער {dn גאט}, אין מיטן ירדן, און נעמט אייך איטלעכער א שטיין אויף זיין אקסל, לויט דער צאל פון די שבטים פון די קינדער פון ישראל; /4:6 כדי דאס זאל זיין א צייכן צווישן אייך; אז אייערע קינדער וועלן שפעטער אהין פרעגן, אזוי צו זאגן: וואס זיינען אייך די דאזיקע שטיינער? /4:7 זאלט איר זיי זאגן: ווייל די וואסערן פון ירדן זיינען פארשניטן געווארן פאר דעם ארון פון גאטס בונד; ווען ער איז אריבערגעגאנגען איבערן ירדן איז פארשניטן געווארן דאס וואסער פון ירדן; און די דאזיקע שטיינער וועלן זיין פאר א דערמאנונג צו די קינדער פון ישראל ביז אייביק.
/4:8 און די קינדער פון ישראל האבן אזוי געטאן, אזוי ווי יהושוע האט באפוילן; און זיי האבן גענומען צוועלף שטיינער פון מיטן ירדן, אזוי ווי {dn גאט} האט גערעדט צו יהושוען, לויט דער צאל פון די שבטים פון די קינדער פון ישראל, און זיי האבן זיי אריבערגעטראגן מיט זיך צו דעם נאכטלאגער, און זיי אוועקגעלייגט דארטן.
/4:9 און צוועלף שטיינער האט יהושוע אויפגעשטעלט אין מיטן ירדן, אויף דעם ארט ווו די פיס פון די כהנים, וואס האבן געטראגן דעם ארון פון בונד, זיינען געשטאנען; און זיי זיינען דארטן ביז אויף היינטיקן טאג. /4:10 און די כהנים וואס האבן געטראגן דעם ארון, זיינען געשטאנען אין מיטן ירדן, ביז עס איז אויסגעפירט געווארן אלצדינג וואס {dn גאט} האט באפוילן יהושוען צו רעדן צום פאלק, אזוי ווי אלץ וואס משה האט באפוילן יהושוען. און דאס פאלק האט געאיילט און איז אריבערגעגאנגען. /4:11 און עס איז געווען, ווי דאס גאנצע פאלק האט געענדיקט אריבערגיין, אזוי איז אריבערגעגאנגען דער ארון פון {dn גאט} און די כהנים פארן פאלק.
/4:12 און די קינדער פון ראובן, און די קינדער פון גד, און דער האלבער שבט מנשה, זיינען אריבערגעגאנגען באוואפנטע פארויס פאר די קינדער פון ישראל, אזוי ווי משה האט צו זיי גערעדט. /4:13 ארום פערציק טויזנט באוואפנטע חיל זיינען אריבערגעגאנגען פאר גאטס אנגעזיכט אויף מלחמה, צו די פלוינען פון יריחו.
/4:14 אין יענעם טאג האט {dn גאט} געגרייסט יהושוען פאר די אויגן פון גאנץ ישראל, און זיי האבן מורא געהאט פאר אים אזוי ווי זיי האבן מורא געהאט פאר משהן, אלע טעג פון זיין לעבן.
/4:15 און {dn גאט} האט געזאגט צו יהושוען, אזוי צו זאגן:/4:16 באפעל די כהנים וואס טראגן דעם ארון פון געזעץ, זיי זאלן ארויפגיין פון ירדן.
/4:17 האט יהושוע באפוילן די כהנים, אזוי צו זאגן: גייט ארויף פון ירדן. /4:18 און עס איז געווען, אז די כהנים, וואס האבן געטראגן דעם ארון פון גאטס בונד, זיינען ארויפגעגאנגען פון מיטן ירדן, ווי די פוסטריט פון די כהנים האבן זיך אויפגעהויבן אויף דער יבשה, אזוי האבן די וואסערן פון ירדן זיך אומגעקערט אויף זייער ארט, און זיינען געגאנגען איבער אלע זיינע ברעגן אזוי ווי נעכטן־אייערנעכטן.
/4:19 און דאס פאלק איז ארויפגעגאנגען פון ירדן אין צענטן טאג פון ערשטן חודש, און זיי האבן גערוט אין גלגל, אין מזרח־עק פון יריחו. /4:20 און די דאזיקע צוועלף שטיינער, וואס זיי האבן ארויסגענועמן פון ירדן, האט יהושוע אויפגעשטעלט אין גלגל. /4:21 און ער האט געזאגט צו די קינדער פון ישראל, אזוי צו זאגן: אז אייערע קינדער וועלן שפעטער אהין פרעגן זייערע עלטערן, אזוי צו זאגן: וואס זיינען די דאזיקע שטיינער? /4:22 זאלט איר מאכן וויסן אייערע קינדער, אזוי צו זאגן: אויף טריקעניש איז ישראל אריבערגעגאנגען דעם דאזיקן ירדן. /4:23 ווארום {dn יהוה} אייער {dn גאט} האט אויסגעטריקנט די וואסערן פון ירדן פון פאר אייך, ביז איר זייט אריבערגעגאנגען, אזוי ווי {dn יהוה} אייער {dn גאט} האט געטאן צום ים־סוף, וואס ער האט אויסגעטריקנט פון פאר אונדז, ביז מיר זיינען אריבערגעגאנגען; /4:24 כדי אלע פעלקער פון דער ערד זאלן וויסן די האנט פון {dn יהוה} אז זי איז שטארק; כדי איר זאלט מורא האבן פאר {dn יהוה} אייער {dn גאט} אלע טעג.
/5:1 און עס איז געווען, ווי די מלכים פון דעם אמורי וואס אויף דער זייט ירדן, צו מערב, און אלע מלכים פון דעם כנעני וואס ביים ים, האבן געהערט אז {dn גאט} האט אויסגעטריקנט די וואסערן פון ירדן פון פאר די קינדער פון ישראל, ביז זיי זיינען אריבערגעגאנגען, אזוי איז זייער הארץ צעגאנגען, און אן אטעם איז מער ניט געבליבן אין זיי פון וועגן די קינדער פון ישראל.
/5:2 אין יענער צייט האט {dn גאט} געזאגט צו יהושוען: מאך דיר שטיינערנע מעסערס, און מל ווידער די קינדער פון ישראל, א צווייט מאל. /5:3 האט יהושוע זיך געמאכט שטיינערנע מעסערס, און האט געמלט די קינדער פון ישראל אין גבעת־הערלות.
/5:4 און דאס איז די זאך פאר וואס יהושוע האט געמלט: דאס גאנצע פאלק וואס איז ארויסגעגאנגען פון מצרים, די מאנספארשוינען, אלע קריגסלייט, זיינען אויסגעשטארבן אין דער מדבר אונטערוועגנס נאך זייער ארויסגיין פון מצרים. /5:5 ווארום דאס גאנצע פאלק וואס זיינען ארויסגעגאנגען, זיינען געווען געמלט, אבער דאס גאנצע פאלק וואס זיינען געבארן געווארן אין דער מדבר אונטערוועגנס נאך זייער ארויסגיין פון מצרים, האט מען ניט געמלט. /5:6 ווארום פערציק יאר זיינען די קינדער פון ישראל געגאנעגן אין דער מדבר, ביז עס איז פארלענדט געווארן די גאנצע אומה, די קריגסלייט וואס זיינען ארויסגעגאנגען פון מצרים, וואס האבן ניט צוגעהערט צו דעם קול פון {dn גאט}, די וואס {dn גאט} האט זיי געשווארן, זיי ניט צו לאזן זען דאס לאנד וואס {dn גאט} האט געשווארן זייערע עלטערן, אונדז צו געבן, א לאנד וואס פליסט מיט מילך און האניק; /5:7 נאר זייערע קינדער האט ער אויפגעשטעלט אנשטאט זיי. זיי האט דאס יהושוע געמלט, ווייל זיי זיינען געווען אומבאשניטן, ווארום מע האט זיי ניט געמלט אונטערוועגנס.
/5:8 און עס איז געווען, אז דאס גאנצע פאלק האבן געענדיקט זיך מלן, זיינען זיי געזעסן אויף זייער ארט אין לאגער ביז זיי זיינען געזונט געווארן.
/5:9 און {dn גאט} האט געזאגט צו יהושוען: היינט האב איך אראפגעקייקלט פון אייך די חרפה פון מצרים. דרום רופט מען יענעם ארט גלגל ביז אויף היינטיקן טאג.
/5:10 און די קינדער פון ישראל האבן גערוט אין גלגל; און זיי האבן געמאכט דעם קרבן־פסח אין פערצנטן טאג פון חודש, אין אוונט, אין די פלוינען פון יריחו. /5:11 און זיי האבן געגעסן פון דער תבואה פון לאנד אויף מארגן נאכן קרבן־פסח, מצות און געברענטע זאנגען, אין דעם דאזיקן אייגענעם טאג. /5:12 און דער מן האט אויפגעהערט אויף מארגן, אז זיי האבן געגעסן פון דער תבואה פון לאנד; און די קינדער פון ישראל האבן מער ניט געהאט קיין מן; און זיי האבן געגעסן פון דער תבואה פון לאנד כנען אין יענעם יאר.
/5:13 און עס איז געווען, אז יהושוע איז געווען אין יריחו, האט ער אויפגעהויבן זיינע אויגן און געזען, ערשט א מאן שטייט אקעגן אים, מיט זיין שווערד ארויסגעצויגן אין זיין האנט. איז יהושוע צוגעגאנגען צו אים, און האט צו אים געזאגט: ביסטו פאר אונדז, אדער פאר אונדזערע פיינט? /5:14 האט ער געענטפערט: ניין, נייערט איך בין דער חיל־פירער פון {dn גאט}; אקארשט בין איך געקומען. איז יהושוע געפאלן אויף זיין פנים צו דער ערד, און האט זיך געבוקט, און האט צו אים געזאגט: וואס וויל מיין האר רעדן צו זיין קנעכט? /5:15 האט דער חיל־פירער פון {dn גאט} געזאגט צו יהושוען: צי אראפ דיין שוך פון דיין פוס, ווארום דער ארט וואס דו שטייסט אויף אים, ער איז הייליק. און יהושוע האט אזוי געטאן.

/6:1 און יריחו איז געווען פארשפארט און פארשלאסן פון וועגן די קינדער פון ישראל; ניט ארויס און ניט אריין.
/6:2 האט {dn גאט} געזאגט צו יהושוען: זע, איך האב געגעבן אין דיין האנט יריחו און איר מלך, די שטארקע גיבורים. /6:3 זאלט איר, אלע מלחמה־לייט, ארומגיין די שטאט רונד ארום איין מאל. אזוי זאלסטו טאן זעקס טעג. /6:4 און זיבן כהנים זאלן טראגן זיבן שופרות פון ווידערס פאר דעם ארון; און אויפן זיבעטן טאג זאלט איר ארומגיין די שטאט זיבן מאל; און די כהנים זאלן בלאזן אין די שופרות. /6:5 און עס וועט זיין, ווען מע גיט אן אויסגעצויגענעם בלאז מיטן הארן פון ווידער, ווי איר הערט דעם קול פון שופר, זאל דאס גאנצע פאלק שאלן א גרויסע שאלונג, און די מויער פון דער שטאט וועט איינפאלן אונטער זיך, און דאס פאלק וועט ארויפגיין איטלעכער אקעגן זיך.
/6:6 האט יהושוע דער זון פון נון גערופן די כהנים, און ער האט צו זיי געזאגט: טראגט דעם ארון פון בונד, און זיבן כהנים זאלן טראגן זיבן שופרות פון ווידערס פאר דעם ארון פון {dn גאט}. /6:7 און ער האט געזאגט צום פאלק: ציט, און גייט ארום די שטאט, און די באוואפנטע זאלן ציען פאר דעם ארון פון {dn גאט}.
/6:8 איז געשען אזוי ווי יהושוע האט אנגעזאגט דעם פאלק; און די זיבן כהנים, וואס האבן געטראגן די זיבן שופרות פון ווידערס פאר {dn גאט}, האבן געצויגן, און געבלאזן אין די שופרות, און דער ארון פון גאטס בונד איז געגאנגען נאך זיי. /6:9 און די באוואפנטע זיינען געגאנגען פאר די כהנים, וואס האבן געבלאזן אין די שופרות, און דער הינטער־חיל איז געגאנגען נאך דעם ארון; געגאנגען און געבלאזן אין די שופרות.
/6:10 און דעם פאלק האט יהושוע באפוילן, אזוי צו זאגן: איר זאלט ניט שאלן, און ניט לאזן הערן אייער קול, און א ווארט זאל ניט ארויסגיין פון אייער מויל, ביז דעם טאג וואס איך זאג צו אייך: שאלט! דענצמאל זאלט איר שאלן.
/6:11 און ער האט געלאזט דעם ארון פון {dn גאט} ארומגיין די שטאט רונד ארום איין מאל; און זיי זיינען צוריקגעקומען אין לאגער, און האבן גענעכטיקט אין לאגער.
/6:12 און יהושוע האט זיך געפעדערט אין דער פרי; און די כהנים האבן געטראגן דעם ארון פון {dn גאט}. /6:13 און די זיבן כהנים, וואס האבן געטראגן די זיבן שופרות פון ווידערס פאר דעם ארון פון {dn גאט}, זיינען געגאנגען נאכאנאנד און געבלאזן אין די שופרות, און די באוואפנטע זיינען געגאנגען זיי פארויס, און דער הינטער־חיל איז געגאנגען נאך דעם ארון פון {dn גאט}; געגאנגען און געבלאזן אין די שופרות. /6:14 אויך אויפן צווייטן טאג זיינען זיי ארומגעגאנגען די שטאט איין מאל, און זיך אומגעקערט אין לאגער. אזוי האבן זיי געטאן זעקס טעג. /6:15 און עס איז געווען אויפן זיבעטן טאג, האבן זיי זיך געפעדערט ווי דער פרימארגן איז אויפגעגאנגען, און זיי זיינען ארומגעגאנגען די שטאט אויפן דאזיקן שטייגער זיבן מאל; /6:16 בלויז אין יענעם טאג זיינען זיי ארומגעגאנגען די שטאט זיבן מאל. און עס איז געווען ביים זיבעטן מאל, האבן די כהנים געבלאזן אין די שופרות, און יהושוע האט געזאגט צום פאלק: שאלט! ווארום {dn גאט} האט אייך געגעבן די שטאט. /6:17 און די דאזיקע שטאט זאל זיין חרם צו {dn גאט}, זי און אלץ וואס אין איר; נאר רחב די זונה זאל בלייבן לעבן, זי און אלע וואס ביי איר אין הויז, ווייל זי האט באהאלטן די שלוחים וואס מיר האבן געשיקט. /6:18 און איר היט אייך נאר פון דעם חרם, איר זאלט אליין ניט ווערן חרם, אז איר וועט נעמען פון דעם חרם, און מאכן דעם לאגער פון ישראל צו חרם, און אים פאראומגליקן. /6:19 און דאס גאנצע זילבער און גאלד, און קופערנע און אייזערנע כלים, דאס זאל זיין הייליק צו {dn גאט}; אין שאץ פון {dn גאט} זאל עס אריין.
/6:20 האט דאס פאלק געשאלט, און מע האט געבלאזן אין די שופרות. און עס איז געווען, ווי דאס פאלק האט געהערט דעם קול פון שופר, אזוי האט דאס פאלק געשאלט א גרויסע שאלונג, און די מויער איז איינגעפאלן אונטער זיך, און דאס פאלק איז ארויפגעגאנגען אין שטאט איטלעכער אקעגן זיך; און זיי האבן באצווונגען די שטאט. /6:21 און זיי האבן פארוויסט אלץ וואס אין שטאט, פון א מאן ביז א פרוי, פון יונג ביז אלט, און ביז אן אקס, און א שעפס, און אן אייזל, מיטן שארף פון שווערד.
/6:22 און צו די צוויי מענער וואס האבן אויסגעקוקט דאס לאנד האט יהושוע געזאגט: גייט אריין אין הויז פון דער פרוי דער זונה, און פירט ארויס פון דארטן די פרוי, און אלע וואס געהערן צו איר, אזוי ווי איר האט איר געשווארן.
/6:23 זיינען די יונגעלייט די אויסקוקערס אריינגעגאנגען, און האבן ארויסגעפירט רחבן, און איר פאטער און איר מוטער, און אירע ברידער, און אלע וואס האבן געהערט צו איר, אויך איר גאנצע משפחה האבן זיי ארויסגעפירט, און זיי איבערגעלאזט דערויסן פון לאגער פון ישראל. /6:24 און די שטאט האבן זיי פארברענט אין פייער מיט אלץ וואס אין איר; בלויז דאס זילבער און דאס גאלד, און די קופערנע און אייזערנע כלים, האבן זיי אפגעגעבן אין שאץ פון גאטס הויז. /6:25 און רחב די זונה, און איר פאטערס הויזגעזינט, און אלע וואס האבן געהערט צו איר, האט יהושוע געלאזט לעבן, און זי איז געבליבן צווישן ישראל ביז אויף היינטיקן טאג; ווייל זי האט באהאלטן די שלוחים וואס יהושוע האט געשיקט אויסצוקוקן יריחו.
/6:26 און יהושוע האט באשווארן אין יענער צייט, אזוי צו זאגן: פארשאלטן פאר {dn גאט} דער מאן וואס וועט אויפשטיין און וועט אפבויען די דאזיקע שטאט יריחו! מיט דעם לעבן פון זיין בכור זאל ער לייגן איר גרונטפעסט, און מיט זיין יינגסטן זאל ער אריינשטעלן אירע טירן.
/6:27 און {dn גאט} איז געווען מיט יהושוען, און זיין שם איז געווען אין גאנצן לאנד.

/7:1 און די קינדער פון ישראל האבן געפעלשט א פעלשונג אין דעם חרם, און עכן דער זון פון כרמי דעם זון פון זבדי, דעם זון פון זרחן, פון שבט יהודה, האט גענומען פון דעם חרם, און דער צארן פון {dn גאט} האט געגרימט אויף די קינדער פון ישראל.
/7:2 און יהושוע האט געשיקט מענטשן פון יריחו קיין עי וואס לעבן בית־און, אין מזרח פון בית־אל, און ער האט זיי אנגעזאגט, אזוי צו זאגן: גייט ארויף, און קוקט אויס דאס לאנד. זיינען די מענטשן ארויפגעגאנגען, און האבן אויסגעקוקט עי. /7:3 און זיי האבן זיך אומגעקערט צו יהושוען, און האבן צו אים געזאגט: זאל ניט ארויפגיין דאס גאנצע פאלק; ארום צוויי טויזנט מאן, אדער ארום דריי טויזנט מאן, זאלן ארויפגיין און שלאגן עי. דארפסט ניט מיען אהין דאס גאנצע פאלק, ווארום זיי זיינען ווינציק.
/7:4 זיינען ארויפגעגאנגען אהין פון פאלק ארום דריי טויזנט מאן; אבער זיי זיינען אנטלאפן פאר די מענטשן פון עי. /7:5 און די מענטשן פון עי האבן פון זיי געשלאגן ארום זעקס און דרייסיק מאן, און זיי האבן זיי נאכגעיאגט פון פארן טויער ביז שברים, און האבן זיי געשלאגן ביים אראפגאנג; און דאס הארץ פון פאלק איז צעגאנגען, און איז געווארן אזוי ווי וואסער.
/7:6 האט יהושוע צעריסן זיינע קליידער, און איז געפאלן אויף זיין פנים צו דער ערד פאר דעם ארון פון {dn גאט} ביזן אוונט, ער און די עלטסטע פון ישראל; און זיי האבן ארויפגעלייגט ערד אויף זייער קאפ. /7:7 און יהושוע האט געזאגט: וויי, {dn גאט דו האר}, נאך וואס האסטו גאר אריבערגעבראכט דאס דאזיקע פאלק איבערן ירדן, אונדז צו געבן אין דער האנט פון אמורי, כדי אונדז אונטערצוברענגען? הלוואי וואלטן מיר באשטאנען און געבליבן אויף יענער זייט ירדן! /7:8 איך בעט דיך, {dn גאט}, וואס קען איך זאגן, נאכדעם אז ישראל האט געמוזט קערן דעם נאקן פאר זיינע פיינט? /7:9 ווארום דער כנעני און אלע באוווינער פון לאנד וועלן דערהערן, און וועלן אונדז ארומרינגלען, און פארשניידן אונדזער נאמען פון דער ערד; און וואס וועסטו טאן פאר דיין גרויסן נאמען?
/7:10 האט {dn גאט} געזאגט צו יהושוען: שטיי דיר אויף; נאך וואס דען פאלסטו אויף דיין פנים? /7:11 געזינדיקט האט ישראל, און זיי האבן אויך איבערגעטרעטן מיין בונד וואס איך האב זיי באפוילן, און זיי האבן אי גענומען פון חרם, אי געגנבעט, אי פארלייקנט, אי אריינגעטאן אין זייערע זאכן. /7:12 דרום קענען די קינדער פון ישראל ניט באשטיין פאר זייערע פיינט; דעם נאקן קערן זיי פאר זייערע פיינט, ווייל זיי זיינען געווארן צו חרם; איך וועל מער ניט זיין מיט אייך, אויב איר וועט ניט פארטיליקן דעם חרם פון צווישן אייך. /7:13 שטיי אויף, און הייליק דאס פאלק, און זאלסט זאגן: הייליקט אייך אויף מארגן, ווארום אזוי האט געזאגט {dn יהוה} דער {dn גאט} פון ישראל: חרם איז צווישן דיר, ישראל; וועסט ניט קענען באשטיין פאר דיינע פיינט, ביז איר וועט אפטאן דעם חרם פון צווישן אייך. /7:14 דרום זאלט איר גענענען אין דער פרי לויט אייערע שבטים, און עס וועט זיין, דער שבט וואס {dn גאט} וועט אים פארנעמען, זאל גענענען לויט די משפחות, און די משפחה וואס {dn גאט} וועט זי פארנעמען, זאל גענענען לויט די הייזער, און דאס הויז וואס {dn גאט} וועט עס פארנעמען, זאל גענענען לויט די מענער. /7:15 און עס וועט זיין, דער וואס וועט פארנומען ווערן מיטן חרם, זאל פארברענט ווערן אין פייער, ער און אלץ וואס געהערט צו אים; ווייל ער האט איבערגעטרעטן דעם בונד פון {dn גאט}, און ווייל ער האט געטאן א נבלה אין ישראל.
/7:16 האט יהושוע זיך געפעדערט אין דער פרי, און געמאכט גענענען ישראל לויט זיינע שבטים; איז פארנומען געווארן שבט יהודה. /7:17 האט ער געמאכט גענענען די משפחה פון יהודה, און ער האט פארנומען די משפחה פון די זרחים. האט ער געמאכט גענענען די משפחה פון די זרחים לויט די מענער, און זבדי איז פארנומען געווארן. /7:18 האט ער געמאכט גענענען זיין הויז לויט די מענער, און עכן דער זון פון כרמי דעם זון פון זבדי, דעם זון פון זרחן, פון שבט יהודה, איז פארנומען געווארן.
/7:19 האט יהושוע געזאגט צו עכנען: מיין זון, טו, איך בעט דיך, כבוד צו {dn יהוה} דעם {dn גאט} פון ישראל, און זיי זיך מודה פאר אים, און זאג מיר, איך בעט דיך, וואס דו האסט געטאן; זאלסט ניט פארהוילן פון מיר.
/7:20 האט עכן געענטפערט יהושוען, און האט געזאגט: אמת, איך האב געזינדיקט צו {dn יהוה} דעם {dn גאט} פון ישראל, און אזוי און אזוי האב איך געטאן. /7:21 איך האב געזען אין דעם רויב א גוטן מאנטל פון שנער, און צוויי הונדערט שקל זילבער, און א צונג גאלד וואס איר וואג איז פופציק שקל; האב איך זיי געגלוסט, און האב זיי צוגענומען, און אן זיינען זיי באהאלטן אין דער ערד אין מיטן פון מיין געצעלט, און דאס זילבער איז אונטער דעם.
/7:22 האט יהושוע געשיקט שלוחים, און זיי זיינען אוועקגעלאפן צום געצעלט; ערשט עס איז באהאלטן אין זיין געצעלט, און דאס זילבער איז אונטער דעם. /7:23 האבן זיי זיי ארויסגענומען פון מיטן געצעלט, און געבראכט צו יהושוען, און צו אלע קינדער פון ישראל, און זיי האבן זיי אוועקגעלייגט פאר {dn גאט}. /7:24 און יהושוע און גאנץ ישראל מיט אים האבן גענומען עכן דעם זון פון זרחן, און דאס זילבער, און דעם מאנטל, און די צונג גאלד, און זיינע זין, און זיינע טעכטער, און זיינע אקסן, און זיינע אייזלען, און זיינע שאף, און זיין געצעלט, און אלץ וואס האט געהערט צו אים, און זיי האבן זיי ארויפגעבראכט צום טאל עכור. /7:25 און יהושוע האט געזאגט: וואס האסטו אונדז פאראומגליקט? פאראומגליקן זאל דיך {dn גאט} היינטיקן טאג. און גאנץ ישראל האבן אים פארשטיינט מיט שטיינער; און זיי האבן זיי פארברענט אין פייער, און זיי פארווארפן מיט שטיינער. /7:26 און זיי האבן אויפגעשטעלט איבער אים א גרויסן הויפן שטיינער וואס שטייט ביז אויף היינטיקן טאג; און {dn גאט} האט זיך אפגעקערט פון זיין גרימצארן. דרום רופט מען יענעם ארט דער טאל עכור ביז אויף היינטיקן טאג.
/8:1 און {dn גאט} האט געזאגט צו יהושוען: זאלסט ניט מורא האבן און ניט אנגסטן; נעם מיט דיר דאס גאנצע מלחמה־פאלק, און שטיי אויף, גיי ארויף אויף עי; זע, איך האב געגעבן אין דיין האנט דעם מלך פון עי, און זיין פאלק, און זיין שטאט, און זיין לאנד. /8:2 און זאלסט טאן צו עי און צו איר מלך, אזוי ווי דו האסט געטאן צו יריחו און צו איר מלך; נאר איר זאקרויב און אירע בהמות זאלט איר רויבן פאר אייך. שטעל דיר לויערער אויף דער שטאט פון הינטער איר.
/8:3 איז אויפגעשטאנען יהושוע, און דאס גאנצע מלחמה־פאלק, ארויפצוגיין אויף עי; און יהושוע האט אויסגעוויילט דרייסיק טויזנט מאן העלדישע גיבורים, און האט זיי אוועקגעשיקט ביי נאכט. /8:4 און ער האט זיי באפוילן, אזוי צו זאגן: זעט, איר זאלט לויערן אויף דער שטאט פון הינטער דער שטאט; איר זאלט זיך ניט דערווייטערן זייער פון דער שטאט, און זייט אלע אנגעברייט. /8:5 און איך און דאס גאנצע פאלק וואס מיט מיר וועלן גענענען צו דער שטאט; און עס וועט זיין, אז זיי וועלן ארויסגיין אקעגן אונדז, אזוי ווי צוערשט, וועלן מיר אנטלויפן פאר זיי. /8:6 און זיי וועלן ארויסגיין נאך אונדז, ביז מיר וועלן זיי אוועקציען פון דער שטאט, ווארום זיי וועלן זאגן: זיי אנטלויפן פאר אונדז אזוי ווי צוערשט; און מיר וועלן אנטלויפן פאר זיי. /8:7 און איר וועט אויפשטיין פון דער לויער, און וועט פארנעמען די שטאט, און {dn יהוה} אייער {dn גאט} וועט זי געבן אין אייער האנט. /8:8 און עס וועט זיין, ווי איר פארכאפט די שטאט, זאלט איר אנצינדן די שטאט אין פייער; אזוי ווי דאס ווארט פון {dn גאט} זאלט איר טאן; זעט, איך האב אייך באפוילן.
/8:9 און יהושוע האט זיי געשיקט, און זיי זיינען אוועקגעגאנגען צו דעם לויערארט, און זיינען געזעסן צווישן בית־אל און צווישן עי, אין מערב פון עי. און יהושוע האט גענעכטיקט יענע נאכט צווישן דעם פאלק.
/8:10 און יהושוע האט זיך געפעדערט אין דער פרי, און האט איבערגעציילט דאס פאלק, און ער און די עלטסטע פון פאלק זיינען ארויפגעגאנגען פארויס פארן פאלק אויף עי. /8:11 און דאס גאנצע מלחמה־פאלק וואס מיט אים איז ארויפגעגאנגען, און זיי האבן גענענט, און זיינען געקומען אקעגן דער שטאט, און האבן געלאגערט אין צפון פון עי; און דער טאל איז געווען צווישן אים און צווישן עי. /8:12 און ער האט גענומען ארום פינף טויזנט מאן, און האט זיי געשטעלט פאר לויערער צווישן בית־אל און צווישן עי, אין מערב פון עי. /8:13 אזוי האבן זיי אויסגעשטעלט דאס פאלק, די גאנצע מחנה וואס אין צפון פון דער שטאט, און זייער הינטער־חיל אין מערב פון דער שטאט. און יהושוע איז געגאנגען אין יענער נאכט אין מיטן טאל.
/8:14 און עס איז געווען, ווי דער מלך פון עי האט דערזען, אזוי האבן די מענטשן פון דער שטאט זיך געאיילט, און זיי האבן זיך געפעדערט, און זיינען ארויסגעגאנגען אקעגן ישראל אויף מלחמה, ער און זיין גאנץ פאלק, אין דער אפגערעדטער צייט, פאר דעם פלוין, און ער האט ניט געוווסט אז לויערער זיינען אויף אים פון הינטער דער שטאט. /8:15 און יהושוע און גאנץ ישראל האבן זיך געמאכט ווי געשלאגן פאר זיי, און זיינען אנטלאפן אויפן וועג פון מדבר.
/8:16 און דאס גאנצע פאלק וואס אין עי איז צונויפגערופן געווארן, זיי נאכצויאגן; און זיי האבן נאכגעיאגט יהושוען, און זיינען אוועקגעצויגן געווארן פון דער שטאט. /8:17 און עס איז ניט געבליבן א מענטש אין עי און אין בית־אל, וואס איז ניט ארויסגעגאנגען נאך ישראל; און זיי האבן געלאזט די שטאט אפן, און נאכגעיאגט ישראל.
/8:18 האט {dn גאט} געזאגט צו יהושוען: שטרעק אויס דעם שפיז וואס אין דיין האנט אקעגן דער שטאט עי, ווארום אין דיין האנט וועל איך זי געבן. און יהושוע האט אויסגעשטרעקט דעם שפיז וואס אין זיין האנט אקעגן דער שטאט. /8:19 און די לויערער זיינען אויפגעשטאנען אויף גיך פון זייער ארט, און זיי זיינען געלאפן ווי ער האט אויסגעשטרעקט זיין האנט, און זיינען אריין אין דער שטאט, און האבן זי באצווונגען; און זיי האבן געאיילט און האבן אנגעצונדן די שטאט אין פייער. /8:20 און די מענטשן פון עי האבן זיך אומגעקערט הינטער זיך, און דערזען, ערשט דער רויך פון דער שטאט איז ארויף צום הימל, און זיי האבן ניט געהאט אין זיך כוח צו לויפן אהין אדער אהער. און דאס פאלק וואס איז אנטלאפן צום מדבר, האט זיך אומגעקערט אויף די נאכיאגער. /8:21 און ווי יהושוע און גאנץ ישראל האבן געזען אז די לויערער האבן באצווונגען די שטאט, און אז דער רויך פון דער שטאט איז אויפגעגאנגען, אזוי האבן זיי זיך אומגעקערט, און האבן געשלאגן די מענטשן פון עי. /8:22 און יענע זיינען ארויסגעגאנגען פון דער שטאט אקעגן זיי, אזוי אז זיי זיינען געווען אין מיטן פון ישראל, די אויף דער זייט, און די אויף יענער זייט. און זיי האבן זיי געשלאגן ביז זיי ניט איבערצולאזן א געבליבענעם אדער אנטרונענעם. /8:23 און דעם מלך פון עי האבן זיי געכאפט א לעבעדיקן, און אים געבראכט צו יהושוען.
/8:24 און עס איז געווען, אז די ישראל האבן געענדיקט אויסהרגען אלע באוווינער פון עי, אויפן פעלד אין דעם מדבר וואס זיי האבן זיי נאכגעיאגט אין אים, און זיי זיינען אלע געפאלן דורכן שארף פון שווערד ביז זיי זיינען פארלענדט געווארן, האבן גאנץ ישראל זיך אומגעקערט קיין עי, און האבן זי געשלאגן מיטן שארף פון שווערד. /8:25 און אלע וואס זיינען געפאלן אין יענעם טאג, פון א מאן ביז א פרוי, זיינען געווען צוועלף טויזנט; אלע מענטשן פון עי. /8:26 און יהושוע האט ניט צוריקגעצויגן זיין האנט וואס ער האט אויסגעשטרעקט מיטן שפיז, ביז ער האט פארוויסט אלע באוווינער פון עי. /8:27 נאר די בהמות און דעם זאקרויב פון יענער שטאט האבן די ישראל גערויבט פאר זיך, אזוי ווי דאס ווארט פון {dn גאט} וואס ער האט באפוילן יהושוען. /8:28 און יהושוע האט פארברענט עי, און האט זי געמאכט פאר אן אייביקן חורבה־הויפן, א וויסטעניש ביז אויף היינטיקן טאג. /8:29 און דעם מלך פון עי האט ער אויפגעהאנגען אויף א בוים ביז אוונטצייט; און ווי די זון איז אונטערגעגאנגען, האט יהושוע באפוילן, און מע האט אראפגענומען זיין טויטן לייב פון דעם בוים, און אים אוועקגעווארפן פאר דעם איינגאנג פון דעם שטאטטויער, און מע האט אויפגעשטעלט איבער אים א גרויסן הויפן שטיינער וואס שטייט ביז אויף היינטיקן טאג.
/8:30 דענצמאל האט יהושוע געבויט א מזבח צו {dn יהוה} דעם {dn גאט} פון ישראל אויפן בארג עיבל, /8:31 אזוי ווי משה דער קנעכט פון {dn גאט} האט באפוילן די קינדער פון ישראל, ווי עס שטייט געשריבן אין בוך פון תורת־משה; א מזבח פון גאנצע שטיינער, וואס מע האט אויף זיי ניט אויפגעהויבן אן אייזן. און זיי האבן אויפגעבראכט אויף אים בראנדאפפער צו {dn גאט}, און געשלאכט פרידאפפער. /8:32 און ער האט דארטן אויפגעשריבן אויף די שטיינער אן איבערחזרונג פון תורת־משה, וואס ער האט געשריבן אין אנגעזיכט פון די קינדער פון ישראל. /8:33 און גאנץ ישראל, און זייערע עלטסטע און אויפזעער, און זייערע ריכטער, זיינען געשטאנען פון דער זייט און פון יענער זייט פון ארון, פאר די כהנים פון שבט לוי וואס האבן געטראגן דעם ארון פון גאטס בונד – אזוי דער פרעמדער ווי דער איינגעבארענער, העלפט פון זיי אקעגן בארג גרזים, און העלפט פון זיי אקעגן בארג עיבל, אזוי ווי משה דער קנעכט פון {dn גאט} האט פון פריער באפוילן, צו בענטשן דאס פאלק ישראל. /8:34 און דערנאך האט ער געלייענט אלע ווערטער פון דער תורה, די ברכה און די קללה, אזוי ווי אלץ וואס שטייט געשריבן אין בוך פון דער תורה. /8:35 ניט געווען א ווארט פון אלץ וואס משה האט באפוילן, וואס יהושוע האט ניט געלייענט פאר דער גאנצער איינזאמלונג פון ישראל, און די ווייבער און די קליינע קינדער, און דעם פרעמדן וואס איז מיטגעגאנגען צווישן זיי.

/9:1 און עס איז געווען, אז אלע מלכים וואס אויף דער זייט ירדן, אין דעם געבערג, און אין דער נידערונג, און אויף דעם גאנצן ברעג פון ים־הגדול, אקעגן לבנון, דער חתי, און דער אמורי, דער כנעני, דער פרזי, דער חוי, און דער יבוסי, האבן דערהערט, /9:2 אזוי האבן זיי זיך איינגעזאמלט אין איינעם, מלחמה צו האלטן מיט יהושוען און מיט ישראל, מיט איין מויל.
/9:3 און די באוווינער פון גבעון האבן געהערט וואס יהושוע האט געטאן צו יריחו און צו עי; /9:4 און זיי אויך האבן געטאן מיט ליסטיקייט, און זיינען געגאנגען און האבן זיך פארשטעלט; און זיי האבן גענומען אפגעניצטע זעק פאר זייערע אייזלען, און אפגעניצטע און צעשפאלטענע און צונויפגעבונדענע וויינלאגלען, /9:5 און אפגעטראגענע און פארלאטעטע שיך אויף זייערע פיס, און אפגעטראגענע קליידער אויף זיך; און דאס גאנצע ברויט פון זייער צערונג איז געווען פארטריקנט אויף ברעקלעך. /9:6 און זיי זיינען געגאנגען צו יהושוען אין לאגער קיין גלגל, און האבן געזאגט צו אים און צו די מענער פון ישראל: פון א ווייטן לאנד זיינען מיר געקומען, און אצונד שליסט אונדז א בונד.
/9:7 האבן די מענער פון ישראל געזאגט צו דעם חוי: אפשר זיצסטו צווישן אונדז, און ווי קען איך דיר שליסן א בונד? /9:8 האבן זיי געזאגט צו יהושוען: דיינע קנעכט זיינען מיר. האט יהושוע צו זיי געזאגט: ווער זייט איר? און פון וואנען קומט איר? /9:9 האבן זיי צו אים געזאגט: פון זייער א ווייטן לאנד זיינען געקומען דיינע קנעכט, צוליב דעם נאמען פון {dn יהוה} דיין {dn גאט}; ווארום מיר האבן געהערט זיין הערונג, און אלץ וואס ער האט געטאן אין מצרים, /9:10 און אלץ וואס ער האט געטאן צו די צוויי מלכים פון דעם אמורי וואס אויף יענער זייט ירדן, צו סיחון דעם מלך פון חשבון, און צו עוג דעם מלך פון בשן וואס אין עשתרות. /9:11 האבן צו אונדז געזאגט אונדזערע עלטסטע, און אלע באוווינער פון אונדזער לאנד, אזוי צו זאגן: נעמט מיט זיך צערונג אויפן וועג, און גייט זיי אנטקעגן, און איר זאלט זאגן צו זיי: אייערע קנעכט זיינען מיר; און אצונד שליסט אונדז א בונד. /9:12 דאס דאזיקע ברויט אונדזערס – ווארעמערהייט האבן מיר זיך פארשפייזט דערמיט פון אונדזערע הייזער, אין דעם טאג וואס מיר זיינען ארויס צו גיין צו אייך, און אצונד אט איז עס פארטריקנט, און געווארן ברעקלעך. /9:13 און די דאזיקע וויינלאגלען, וואס מיר האבן אנגעפילט, זיינען געווען ניי, און אט זיינען זיי צעשפאלטן געווארן, און די דאזיקע קליידער און שיך אונדזערע זיינען אפגעטראגן געווארן פון זייער פיל וועג.
/9:14 און די מענער האבן גענומען פון זייער צערונג, און גאטס מויל האבן זיי ניט געפרעגט. /9:15 און יהושוע האט געמאכט שלום מיט זיי, און זיי געשלאסן א בונד, זיי צו לאזן לעבן. און די פירשטן פון דער עדה האבן זיי געשווארן.
/9:16 און עס איז געווען צום סוף פון דריי טעג נאכדעם ווי זיי האבן זיי געשלאסן א בונד, האבן זיי געהערט אז זיי זיינען נאנט צו זיי, און אז זיי זיצן צווישן זיי. /9:17 און די קינדער פון ישראל האבן געצויגן, און זיינען געקומען אין זייערע שטעט אויפן דריטן טאג. און זייערע שטעט זיינען געווען גבעון, און כפירה, און בארות, און קרית־יערים. /9:18 אבער די קינדער פון ישראל האבן זיי ניט געשלאגן, ווייל די פירשטן פון דער עדה האבן זיי געשווארן ביי {dn יהוה} דעם {dn גאט} פון ישראל. און די גאנצע עדה האט געמורמלט אויף די פירשטן.
/9:19 האבן אלע פירשטן געזאגט צו דער גאנצער עדה: מיר האבן זיי געשווארן ביי {dn יהוה} דעם {dn גאט} פון ישראל, און מיר טארן זיי אצונד ניט אנרירן. /9:20 דאס מוזן מיר זיי טאן, און זיי לאזן לעבן, כדי אויף אונדז זאל ניט זיין א צארן פון וועגן דער שבועה וואס מיר האבן זיי געשווארן. /9:21 און די פירשטן האבן אנגעזאגט וועגן זיי: זאלן זיי בלייבן לעבן. און זיי זיינען געווארן האלצהעקער און וואסערשעפער פאר דער גאנצער עדה, אזוי ווי די פירשטן האבן געהייסן וועגן זיי.
/9:22 און יהושוע האט זיי גערופן, און האט צו זיי גערעדט, אזוי צו זאגן: פאר וואס האט איר אונדז גענארט, אזוי צו זאגן: מיר זיינען זייער ווייט פון אייך, ווען איר זיצט צווישן אונדז? /9:23 און אצונד זאלט איר זיין פארשאלטן, און עס זאל ניט אויסגיין פון אייך א קנעכט און האלצהעקער און וואסערשעפער פאר דעם הויז פון מיין {dn גאט}.
/9:24 האבן זיי געענטפערט יהושוען, און האבן געזאגט: ווייל דערציילט איז דערציילט געווארן דיינע קנעכט, דאס וואס {dn יהוה} דיין {dn גאט} האט באפוילן זיין קנעכט משהן, אייך צו געבן דאס גאנצע לאנד, און צו פארטיליקן אלע באוווינער פון לאנד פון פאר אייך, און מיר האבן זייער מורא געקריגן פאר אונדזערע נפשות פון אייך; דרום האבן מיר געטאן די דאזיקע זאך. /9:25 און אצונד אט זיינען מיר אין דיין האנט; ווי עס איז גוט און רעכטפארטיק אין דיינע אויגן צו טאן מיט אונדז, טו.
/9:26 און ער האט מיט זיי אזוי געטאן, און האט זיי מציל געווען פון דער האנט פון די קינדער פון ישראל, און זיי האבן זיי ניט געהרגעט. /9:27 און יהושוע האט זיי געמאכט אין יענעם טאג פאר האלצהעקער און פאר וואסערשעפער, פאר דער עדה, און פאר דעם מזבח פון {dn גאט}, ביז אויף היינטיקן טאג, אין דעם ארט וואס ער וועט אויסדערוויילן.

/10:1 און עס איז געווען, ווי אדוני־צדק דער מלך פון ירושלים האט געהערט אז יהושוע האט באצווונגען עי, און האט זי פארוויסט; אז אזוי ווי ער האט געטאן צו יריחו און צו איר מלך, אזוי האט ער געטאן צו עי און צו איר מלך; און אז די באוווינער פון גבעון האבן געמאכט שלום מיט ישראל, און זיינען געבליבן צווישן זיי; /10:2 האבן זיי זייער מורא געקריגן, ווייל גבעון איז געווען א גרויסע שטאט, אזוי ווי איינע פון די מלוכה־שטעט, און ווייל זי איז געווען גרעסער פון עי, און אלע אירע מענטשן זיינען געווען גיבורים. /10:3 און אדוני־צדק דער מלך פון ירושלים האט געשיקט צו הוהם דעם מלך פון חברון, און צו פראם דעם מלך פון ירמות, און צו יפיע דעם מלך פון לכיש, און צו דביר דעם מלך פון עגלון, אזוי צו זאגן: /10:4 קומט ארויף צו מיר, און העלפט מיר, און לאמיר שלאגן גבעון, ווייל זי האט געמאכט שלום מיט יהושוען און מיט די קינדער פון ישראל.
/10:5 האבן זיך איינגעזאמלט און זיינען ארויפגעגאנגען די פינף מלכים פון אמורי, דער מלך פון ירושלים, דער מלך פון חברון, דער מלך פון ירמות, דער מלך פון לכיש, דער מלך פון עגלון, זיי מיט אלע זייערע מחנות, און זיי האבן געלעגערט אויף גבעון, און מלחמה געהאלטן אויף איר.
/10:6 האבן די מענטשן פון גבעון געשיקט צו יהושוען אין לאגער קיין גלגל, אזוי צו זאגן: זאלסט ניט אפלאזן דיינע הענט פון דיינע קנעכט; קום ארויף צו אונדז אויף גיך, און העלף אונדז, און שטיי אונדז ביי; ווארום אלע מלכים פון אמורי, די באוווינער פון דעם געבערג, האבן זיך איינגעזאמלט אויף אונדז.
/10:7 איז יהושוע ארויפגעגאנגען פון גלגל, ער און דאס גאנצע מלחמה־פאלק מיט אים, און אלע העלדישע גיבורים. /10:8 און {dn גאט} האט געזאגט צו יהושוען: זאלסט ניט מורא האבן פאר זיי, ווארום איך האב זיי געגעבן אין דיין האנט; קיינער פון זיי וועט ניט באשטיין פאר דיר. /10:9 און יהושוע איז געקומען אויף זיי פלוצים; די גאנצע נאכט איז ער ארויפגעגאנגען פון גלגל. /10:10 און {dn גאט} האט זיי צעטומלט פאר ישראל; און ער האט זיי געשלאגן א גרויסן שלאק אין גבעון, און האט זיי נאכגעיאגט אויף דעם וועג פון דעם ארויפגאנג פון בית־חורון, און זיי געשלאגן ביז עזקה, און ביז מקדה. /10:11 און עס איז געווען, אז זיי זיינען געלאפן פאר ישראל, ווען זיי זיינען געווען אויף דעם אראפגאנג פון בית־חורון, האט {dn גאט} אראפגעווארפן אויף זיי פון הימל גרויסע שטיינער, ביז עזקה, און זיי זיינען געשטארבן. מער זיינען געווען די וואס זיינען געשטארבן פון די האגלשטיינער, ווי די וואס די קינדער פון ישראל האבן געהרגעט מיטן שווערד.
/10:12 דענצמאל האט יהושוע גערעדט צו {dn גאט} – אין דעם טאג וואס {dn גאט} האט איבערגעגעבן דעם אמורי צו די קינדער פון ישראל – און ער האט געזאגט פאר די אויגן פון ישראל:
זון, שטיי שטיל אין גבעון, און לבנה, אין טאל פון אילון! /10:13 און די זון איז שטיל געשטאנען, און די לבנה האט זיך אפגעשטעלט, ביז דאס פאלק האט זיך נוקם געווען אן זיינע פיינט.
דאס איז שוין באשריבן אין בוך פון ישר. און די זון האט זיך אפגעשטעלט אין האלבן הימל, און האט זיך ניט געאיילט אונטערצוגיין ארום א גאנצן טאג. /10:14 און אזא טאג ווי יענער איז ניט געווען, פאר אים אדער נאך אים, אז {dn גאט} זאל געהארכן דעם קול פון א מענטשן; ווארום {dn גאט} האט מלחמה געהאלטן פאר ישראל.
/10:15 און יהושוע און גאנץ ישראל מיט אים האבן זיך אומגעקערט אין לאגער קיין גלגל. /10:16 און די דאזיקע פינף מלכים זיינען אנטלאפן, און האבן זיך באהאלטן אין דער הייל אין מקדה. /10:17 איז אנגעזאגט געווארן יהושוען, אזוי צו זאגן: די פינף מלכים זיינען געפונען געווארן באהאלטן אין דער הייל אין מקדה. /10:18 האט יהושוע געזאגט: קייקלט צו גרויסע שטיינער צום מויל פון דער הייל, און שטעלט לעבן איר מענטשן, זיי צו היטן. /10:19 און איר זאלט אייך ניט אפשטעלן; יאגט נאך אייערע פיינט, און איר זאלט שלאגן זייערע הינטערשטע; איר זאלט זיי ניט לאזן אריינקומען אין זייערע שטעט; ווארום {dn יהוה} אייער {dn גאט} האט זיי געגעבן אין אייער האנט.
/10:20 און עס איז געווען, אז יהושוע און די קינדער פון ישראל האבן זיי געענדיקט שלאגן זייער א גרויסן שלאק, ביז זיי זיינען פארלענדט געווארן, און די געבליבענע וואס זיינען געבליבן פון זיי, זיינען אריין אין די פעסטונגשטעט, /10:21 אזוי האט דאס גאנצע פאלק זיך אומגעקערט אין לאגער צו יהושוען קיין מקדה בשלום; קיינער האט זיין צונג ניט געשארפט אקעגן עמיצן פון די קינדער פון ישראל.
/10:22 האט יהושוע געזאגט: עפנט אויף דאס מויל פון דער הייל, און ברענגט ארויס צו מיר די דאזיקע פינף מלכים פון דער הייל. /10:23 האבן זיי אזוי געטאן; און זיי האבן ארויסגעבראכט צו אים די דאזיקע פינף מלכים פון דער הייל, דעם מלך פון ירושלים, דעם מלך פון חברון, דעם מלך פון ירמות, דעם מלך פון לכיש, דעם מלך פון עגלון. /10:24 און עס איז געווען, ווי זיי האבן ארויסגעבראכט די דאזיקע מלכים צו יהושוען, אזוי האט יהושוע גערופן אלע מענער פון ישראל, און ער האט געזאגט צו די פירער פון די מלחמה־לייט וואס זיינען מיט אים געגאנגען: גענענט, טוט ארויף אייערע פיס אויף די העלדזער פון די דאזיקע מלכים. האבן זיי גענענט, און האבן ארויפגעטאן זייערע פיס אויף זייערע העלדזער. /10:25 און יהושוע האט צו זיי געזאגט: איר זאלט ניט מורא האבן און ניט אנגסטן, זייט שטארק און פעסט, ווארום אזוי וועט {dn גאט} טאן צו אלע אייערע פיינט וואס איר האלט מלחמה מיט זיי. /10:26 און יהושוע האט זיי דערנאך געשלאגן, און האט זיי געטייט, און זיי אויפגעהאנגען אויף פינף ביימער; און זיי זיינען געהאנגען אויף די ביימער ביזן אוונט. /10:27 און עס איז געווען אין צייט פון זונאונטערגאנג, האט יהושוע באפוילן, און מע האט זיי אראפגענועמן פון די ביימער, און זיי אריינגעווארפן אין דער הייל, וואס זיי האבן זיך דארטן באהאלטן. און מע האט ארויפגעטאן גרויסע שטיינער אויפן מויל פון דער הייל, ווו זיי ליגן אזש ביז אויף היינטיקן טאג.
/10:28 און יהושוע האט באצווונגען מקדה אין יענעם טאג, און האט געשלאגן זי און איר מלך מיטן שארף פון שווערד; ער האט פארוויסט זיי און אלע נפשות וואס אין איר; ער האט ניט געלאזט אן איבערבלייב. און ער האט געטאן צום מלך פון מקדה, אזוי ווי ער האט געטאן צום מלך פון יריחו.
/10:29 און יהושוע און גאנץ ישראל מיט אים זיינען אריבערגעגאנגען פון מקדה קיין לבנה, /10:30 און ער האט מלחמה געהאלטן מיט לבנה. און {dn גאט} האט אויך זי און איר מלך געגעבן אין דער האנט פון ישראל; און ער האט זי געשלאגן מיטן שארף פון שווערד, מיט אלע נפשות וואס אין איר; ער האט ניט געלאזט אין איר אן איבערבלייב. און ער האט געטאן צו איר מלך אזוי ווי ער האט געטאן צום מלך פון יריחו.
/10:31 און יהושוע און גאנץ ישראל מיט אים זיינען אריבערגעגאנגען פון לבנה קיין לכיש, און ער האט געלעגערט אויף איר און מלחמה געהאלטן אקעגן איר. /10:32 און {dn גאט} האט געגעבן לכיש אין דער האנט פון ישראל; און ער האט זי באצווונגען אויפן צווייטן טאג, און האט זי געשלאגן מיטן שארף פון שווערד, מיט אלע נפשות וואס אין איר; אזוי ווי אלץ וואס ער האט געטאן צו לבנה.
/10:33 דענצמאל איז ארויפגעקומען הורם דער מלך פון גזר צו העלפן לכיש, און יהושוע האט געשלאגן אים און זיין פאלק ביז ער האט אים ניט געלאזט אן איבערבלייב.
/10:34 און יהושוע און גאנץ ישראל מיט אים זיינען אריבערגעגאנגען פון לכיש קיין עגלון, און זיי האבן געלעגערט אויף איר, און מלחמה געהאלטן אויף איר. /10:35 און זיי האבן זי באצווונגען אין יענעם טאג, און האבן זי געשלאגן מיטן שארף פון שווערד; און אלע נפשות וואס אין איר האט ער פארוויסט אין יענעם טאג; אזוי ווי אלץ וואס ער האט געטאן צו לכיש.
/10:36 און יהושוע און גאנץ ישראל מיט אים זיינען ארויפגעגאנגען פון עגלון קיין חברון, און זיי האבן מלחמה געהאטלן אויף איר. /10:37 און זיי האבן זי באצווונגען, און האבן זי געשלאגן מיטן שארף פון שווערד, מיט איר מלך, און אלע אירע שטעט, און אלע נפשות וואס אין איר; ער האט ניט געלאזט אן איבערבלייב; אזוי ווי אלץ וואס ער האט געטאן צו עגלון. און ער האט פארוויסט זי און אלע נפשות וואס אין איר.
/10:38 און יהושוע און גאנץ ישראל מיט אים האבן זיך אומגעקערט קיין דביר, און ער האט מלחמה געהאלטן אויף איר. /10:39 און ער האט באצווונגען זי און איר מלך, און אלע אירע שטעט; און זיי האבן זיי געשלאגן מיטן שארף פון שווערד, און פארוויסט אלע נפשות וואס אין איר; ער האט ניט געלאזט אן איבערבלייב. אזוי ווי ער האט געטאן צו חברון, אזוי האט ער געטאן צו דביר און צו איר מלך; אזוי ווי ער האט אויך געטאן צו לבנה און צו איר מלך.
/10:40 און יהושוע האט געשלאגן דאס גאנצע לאנד, דאס געבערג, און דעם דרום, און די נידערונג, און די אראפגאנגען, און אלע זייערע מלכים; ער האט ניט געלאזט אן איבערבלייב, נייערט ווו נאר אן אטעם האט ער פארוויסט, אזוי ווי {dn יהוה} דער {dn גאט} פון ישראל האט באפוילן. /10:41 און יהושוע האט זיי געשלאגן פון קדש־ברנע און ביז עזה, און דאס גאנצע לאנד גושן, און ביז גבעון. /10:42 און אלע די דאזיקע מלכים און זייער לאנד האט יהושוע באצווונגען אויף איין מאל; ווארום {dn יהוה} דער {dn גאט} פון ישראל האט מלחמה געהאלטן פאר ישראל.
/10:43 און יהושוע און גאנץ ישראל מיט אים האבן זיך אומגעקערט אין לאגער קיין גלגל.

/11:1 און עס איז געווען, ווי יבין דער מלך פון חצור האט דערהערט, אזוי האט ער געשיקט צו יובב דעם מלך פון מדון, און צו דעם מלך פון שמרון, און צו דעם מלך פון אכשף; /11:2 און צו די מלכים וואס אין צפון, אין דעם געבערג, און אויפן פלוין, אין דרום פון כנרות, און אין דער נידערונג, און אין די געגנטן פון דור, אין מערב; /11:3 צו דעם כנעני אין מזרח און אין מערב, און צו דעם אמורי, און דעם חתי, און דעם פרזי, און דעם יבוסי אין דעם געבערג, און דעם חוי אונטער חרמון אין לאנד מצפה. /11:4 און זיי זיינען ארויסגעגאנגען, זיי און אלע זייערע מחנות מיט זיי, פיל פאלק, אזוי ווי דער זאמד וואס אויפן ברעג פון ים אין פילקייט, און פערד און רייטוועגן זייער פיל. /11:5 און אלע די דאזיקע מלכים האבן זיך איינגעזאמלט, און זיינען געקומען, און האבן אין איינעם געלאגערט ביי די וואסערן פון מרום, מלחמה צו האלטן מיט ישראל.
/11:6 האט {dn גאט} געזאגט צו יהושוען: זאלסט ניט מורא האבן פאר זיי, ווארום מארגן ארום דער צייט, גיב איך זיי אלע איבער דערשלאגענע פאר ישראל. זייערע פערד זאלסטו אויסרייסן, און זייערע רייטוועגן זאלסטו פארברענען אין פייער.
/11:7 און יהושוע און דאס גאנצע מלחמה־פאלק מיט אים זיינען געקומען אויף זיי פלוצים ביי די וואסערן פון מרום, און זיי זיינען אנגעפאלן אויף זיי. /11:8 און {dn גאט} האט זיי געגעבן אין דער האנט פון ישראל, און זיי האבן זיי געשלאגן, און זיי נאכגעיאגט ביז גרויס־צידון, און ביז משרפות־מים, און ביז דעם טאל פון מצפה צו מזרח; און זיי האבן זיי געשלאגן ביז זיי ניט צו לאזן אן איבערבלייב. /11:9 און יהושוע האט צו זיי געטאן אזוי ווי {dn גאט} האט אים אנגעזאגט; זייערע פערד האט ער אויסגעריסן, און זייערע רייטוועגן, האט ער פארברענט אין פייער.
/11:10 און יהושוע האט זיך אומגעקערט אין יענער צייט, און האט באצווונגען חצור, און איר מלך האט ער געשלאגן מיטן שווערד; ווארום חצור איז פריער געווען דאס הויפט פון אלע די דאזיקע קיניגרייכן. /11:11 און זיי האבן דערשלאגן אלע נפשות וואס אין איר מיטן שארף פון שווערד – פארוויסט; עס איז ניט געבליבן קיין לעבעדיקער אטעם; און חצור האט ער פארברענט אין פייער. /11:12 און אלע שטעט פון די דאזיקע מלכים, און אלע זייערע מלכים, האט יהושוע באצווונגען, און זיי געשלאגן מיטן שארף פון שווערד – זיי פארוויסט, אזוי ווי משה דער קנעכט פון {dn גאט} האט באפוילן. /11:13 אבער אלע שטעט וואס זיינען געשטאנען אויף זייערע בערגלעך, זיי האט ישראל ניט פארברענט; בלויז חצור אליין האט יהושוע פארברענט. /11:14 און דעם גאנצן זאקרויב פון די דאזיקע שטעט, און די בהמות, האבן די קינדער פון ישראל גערויבט פאר זיך; נאר אלע מענטשן האבן זיי געשלאגן מיטן שארף פון שווערד ביז זיי האבן זיי פארטיליקט; זיי האבן ניט איבערגעלאזט קיין לעבעדיקן אטעם. /11:15 אזוי ווי {dn גאט} האט באפוילן זיין קנעכט משהן, אזוי האט משה באפוילן יהושוען, און אזוי האט יהושוע געטאן. ער האט ניט אויסגעלאזט א זאך פון אלץ וואס {dn גאט} האט באפוילן משהן. /11:16 און יהושוע האט איינגענומען דאס דאזיקע גאנצע לאנד, דאס געבערג, און דעם גאנצן דרום, און דאס גאנצע לאנד גושן, און די נידערונג, און דעם פלוין, און דאס געבערג פון ישראל, און זיין נידערונג, /11:17 פון דעם גלאטן בארג וואס גייט ארויף צו שעיר, און ביז בעל־גד אין טאל פון לבנון, אונטער בארג חרמון; און אלע זייערע מלכים האט ער באצווונגען, און זיי געשלאגן און זיי געטייט. /11:18 פיל טעג האט יהושוע געפירט מלחמה מיט אלע די דאזיקע מלכים. /11:19 ניט געווען א שטאט וואס האט געמאכט שלום מיט די קינדער פון ישראל, אחוץ דער חוי, די באוווינער פון גבעון; אלץ האבן זיי איינגענועמן מיט מלחמה. /11:20 ווארום עס איז געווען פון {dn גאט}, צו שטארקן זייער הארץ אויף מלחמה מיט ישראל, אז מע זאל זיי פארוויסטן, כדי זיי זאל ניט זיין קיין לייטזעליקייט, נייערט אז מע זאל זיי פארטיליקן, אזוי ווי {dn גאט} האט באפוילן משהן.
/11:21 און יהושוע איז געקומען אין יענער צייט, און האט פארשניטן די ענקים פון דעם געבערג, פון חברון, פון דביר, פון ענב, און פון גאנצן געבערג פון יהודה, און פון גאנצן געבערג פון ישראל; מיט זייערע שטעט האט זיי יהושוע פארוויסט. /11:22 עס זיינען ניט איבערגעבליבן קיין ענקים אין לאנד פון די קינדער פון ישראל; נאר אין עזה, אין גת, און אין אשדוד, זיינען זיי געבליבן. /11:23 און יהושוע האט איינגענומען דאס גאנצע לאנד, אזוי ווי אלץ וואס {dn גאט} האט גערעדט צו משהן; און יהושוע האט עס געגעבן פאר א נחלה צו ישראל לויט זייערע איינטיילונגען נאך זייערע שבטים.
און דאס לאנד איז געווען רויק פון מלחמה.

/12:1 און דאס זיינען די מלכים פון לאנד וואס די קינדער פון ישראל האבן געשלאגן, און געארבט זייער לאנד אויף יענער זייט ירדן, צו זונאויפגאנג, פון טאל ארנון ביז בארג חרמון, און דעם גאנצן פלוין צו מזרח: /12:2 סיחון דער מלך פון אמורי וואס איז געזעסן אין חשבון, וואס האט געוועלטיקט פון ערוער וואס ביים ברעג טאל ארנון און אין מיטן טאל, און איבער האלב גלעד, און ביז דעם טייך יבוק, דעם געמארק פון די קינדער פון עמון, /12:3 און איבער דעם פלוין ביזן ים כנרות, צו מזרח, און ביז דעם ים פון פלוין, דעם ים־המלח, צו מזרח, אויפן וועג צו בית־ישימות; און אין דרום, אונטער די אראפגאנגען פון פסגה. /12:4 און דער געמארק פון עוג דעם מלך פון בשן, פון דעם רעשט פון די רפאים, וואס איז געזעסן אין עשתרות, און אין אדרעי, /12:5 און האט געוועלטיקט איבער בארג חרמון, און איבער סלכה, און איבער גאנץ בשן, ביז דעם געמארק פון דעם גשורי, און דעם מעכתי, און איבער האלב גלעד, – דעם געמארק פון סיחון דעם מלך פון חשבון. /12:6 משה דער קנעכט פון {dn גאט}, און די קינדער פון ישראל, האבן זיי געשלאגן, און משה דער קנעכט פון {dn גאט} האט עס געגעבן פאר אן ארב צו די ראובנים, און צו די גדים, און צום האלבן שבט מנשה.
/12:7 און דאס זיינען די מלכים פון לאנד וואס יהושוע און די קינדער פון ישראל האבן געשלאגן אויף דער זייט ירדן צו מערב, פון בעל־גד אין טאל פון לבנון, און ביז דעם גלאטן בארג וואס גייט ארויף צו שעיר; און יהושוע האט עס געגעבן די שבטים פון ישראל פאר אן ארב לויט זייערע איינטיילונגען; /12:8 אין דעם געבערג, און אין דער נידערונג, און אין דעם פלוין, און אויף די אראפגאנגען, און אין מדבר, און אין דעם דרום; דער חתי, דער אמורי, און דער כנעני, דער פרזי, דער חוי, און דער יבוסי.
/12:9 דער מלך פון יריחו, 	איינער; דער מלך פון עי וואס לעבן בית־אל, 	איינער;/12:10 דער מלך פון ירושלים, 	איינער;דער מלך פון חברון, 	איינער; /12:11 דער מלך פון ירמות, 	איינער; דער מלך פון לכיש, 	איינער; /12:12 דער מלך פון עגלון, 	איינער; דער מלך פון גזר, 	איינער; /12:13 דער מלך פון דביר, 	איינער; דער מלך פון גדר, 	איינער; /12:14 דער מלך פון חרמה, 	איינער; דער מלך פון ערד, 	איינער; /12:15 דער מלך פון לבנה, 	איינער; דער מלך פון עדולם, 	איינער; /12:16 דער מלך פון מקדה, 	איינער; דער מלך פון בית־אל, 	איינער; /12:17 דער מלך פון תפוח, 	איינער; דער מלך פון חפר, 	איינער; /12:18 דער מלך פון אפק, 	איינער; דער מלך איבערן שרון, 	איינער; /12:19 דער מלך פון מדון, 	איינער; דער מלך פון חצור, 	איינער; /12:20 דער מלך פון שמרון־מרון, 	איינער; דער מלך פון אכשף, 	איינער; /12:21 דער מלך פון תענך, 	איינער; דער מלך פון מגדו, 	איינער; /12:22 דער מלך פון קדש,	איינער; דער מלך פון יקנעם אין כרמל, 	איינער; /12:23 דער מלך פון דור, אין דער געגנט פון דור, 	איינער; דער מלך פון גוים אין גלגל, 	איינער; /12:24 דער מלך פון תרצה, 	איינער; אלע מלכים, איין און דרייסיק.
/13:1 און יהושוע איז געווארן אלט און באטאגט; און {dn גאט} האט צו אים געזאגט: דו ביסט אלט און באטאגט, און פון לאנד איז נאך געבליבן זייער פיל איינצונעמען. /13:2 דאס איז דאס לאנד וואס איז נאך געבליבן: אלע געגנטן פון די פלשתים, און דער גאנצער גשורי, /13:3 פון דעם שיחור וואס פאר מצרים, און ביז דעם געמארק פון עקרון צו צפון, וואס ווערט גערעכנט צום כנעני; די פינף פירשטן פון די פלשתים, דער עזהער, און דער אשדודער, דער אשקלונער, דער גתער, און דער עקרונער; און די עוים /13:4 אין דרום; דאס גאנצע לאנד פון כנעני, און מערה וואס געהערט צו די צידונים, ביז אפק, בזי דעם געמארק פון אמורי; /13:5 און דאס לאנד פון גבלי, און דער גאנצער לבנון צו זונאויפגאנג, פון בעל־גד אונטער בארג חרמון, ביז מע קומט קיין חמת; /13:6 אלע באוווינער פון דעם געבערג, פון לבנון ביז משרפות־מים, אלע צידונים. איך וועל זיי פארטרייבן פון פאר די קינדער פון ישראל; נאר ווארף דו עס אויס צו ישראל פאר א נחלה, אזוי ווי איך האב דיר באפוילן. /13:7 און אצונד צעטייל דאס דאזיקע לאנד פאר א נחלה צו די ניין שבטים, און דעם האלבן שבט מנשה. /13:8 מיט אים האבן די ראובנים און די גדים געקריגן זייער נחלה, וואס משה האט זיי געגעבן, אויף יענער זייט ירדן צו מזרח אזוי ווי משה דער קנעכט פון {dn גאט} האט זיי געגעבן: /13:9 פון ערוער וואס ביים ברעג טאל ארנון, און די שטאט וואס אין מיטן טאל, און דאס גאנצע פלאכלאנד, מידבא ביז דיבון; /13:10 און אלע שטעט פון סיחון דעם מלך פון אמורי, וואס האט געקיניגט אין חשבון, ביז דעם געמארק פון די קינדער פון עמון; /13:11 און גלעד, און דעם געמארק פון דעם גשורי, און דעם מעכתי, און גאנץ בארג חרמון, און גאנץ בשן ביז סלכה;/13:12 דאס גאנצע קיניגרייך פון עוגן אין בשן, וואס האט געקיניגט אין עשתרות און אין אדרעי – ער איז איבערגעבליבן פון דעם רעשט פון די רפאים – ווארום משה האט זיי געשלאגן, און האט זיי פארטריבן. /13:13 אבער די קינדער פון ישראל האבן ניט פארטריבן דעם גשורי און דעם מעכתי; און גשור און מעכת זיינען געבליבן זיצן צווישן ישראל ביז אויף היינטיקן טאג.
/13:14 נאר דעם שבט לוי האט ער ניט געגעבן קיין נחלה; די פייעראפפער פון {dn יהוה} דעם {dn גאט} פון ישראל, דאס איז זיין נחלה, אזוי ווי ער האט צו אים גערעדט.
/13:15 און משה האט געגעבן דעם שבט פון די קינדער פון ראובן לויט זייערע משפחות. /13:16 און זייער געמארק איז געווען פון ערוער וואס ביים ברעג טאל ארנון, און די שטאט וואס אין מיטן טאל, און דאס גאנצע פלאכלאנד ביז מידבא; /13:17 חשבון און אלע אירע שטעט וואס אויפן פלאכלאנד, דיבון, און במות־בעל, /13:18 און בית־בעל-מעון; און יהצה, און קדמות, און מיפעת; /13:19 און קריתים, און שבמה, און צרת־שחר אויפן טאלבארג; /13:20 און בית־פעור, און די אראפגאנגען פון פסגה, און בית־ישימות; /13:21 און אלע שטעט פון דעם פלאכלאנד, און דאס גאנצע קיניגרייך פון סיחון דעם מלך פון אמורי, וואס האט געקיניגט אין חשבון, וואס משה האט אים געשלאגן מיט די הויפטלייט פון מדין, אוי, און רקם, און צור, און חור, און רבע, די פירשטן פון סיחונען, באוווינער פון לאנד. /13:22 אויך בלעם דעם זון פון בעורן, דעם ווארזאגער, האבן די קינדער פון ישראל געהרגעט מיטן שווערד צווישן זייערע דערשלאגענע. /13:23 און דער געמארק פון די קינדער פון ראובן איז געווען דער ירדן מיטן ברעג.
דאס איז די נחלה פון די קינדער פון ראובן לויט זייערע משפחות, די שטעט מיט זייערע דערפער.
/13:24 און משה האט געגעבן דעם שבט גד, די קינדער פון גד, לויט זייערע משפחות. /13:25 און זייער געמארק איז געווען יעזר, און אלע שטעט פון גלעד, און א העלפט לאנד פון די קינדער פון עמון, ביז ערוער וואס פאר רבה; /13:26 און פון חשבון ביז רמת־מצפה, און בטונים, און פון מחנים ביז דעם געמארק פון לדבר; /13:27 און אין טאל, בית־הרם, און בית־נמרה, און סוכות, און צפון, דער רעשט פון דעם קיניגרייך פון סיחון דעם מלך פון חשבון, דער ירדן מיטן ברעג, ביז עק ים כנרת, אויף יענער זייט ירדן צו מזרח.
/13:28 דאס איז די נחלה פון די קינדער פון גד לויט זייערע משפחות, די שטעט מיט זייערע דערפער.
/13:29 און משה האט געגעבן צום האלבן שבט מנשה; און עס איז געווען פאר דעם האלבן שבט פון די קינדער פון מנשה לויט זייערע משפחות. /13:30 און זייער געמארק איז געווען פון מחנים, גאנץ בשן, דאס גאנצע קיניגרייך פון עוג דעם מלך פון בשן, און אלע ״דערפער פון יאיר״ וואס אין בשן, זעכציק שטעט; /13:31 און האלב גלעד, און עשתרות, און אדרעי, די שטעט פון דעם קיניגרייך פון עוגן אין בשן, זיינען געווען פאר די קינדער פון מכיר דעם זון פון מנשהן – פאר א העלפט פון די קינדער פון מכיר, לויט זייערע משפחות.
/13:32 דאס איז וואס משה האט געמאכט ארבן אין די פלוינען פון מואב, פון יענער זייט ירדן, ביי יריחו, צו מזרח. /13:33 אבער דעם שבט לוי האט משה ניט געגעבן קיין נחלה; {dn יהוה} דער {dn גאט} פון ישראל, ער איז זיין נחלה, אזוי ווי ער האט צו זיי גערעדט.

/14:1 און דאס איז וואס די קינדער פון ישראל האבן געארבט אין לאנד כנען, וואס אלעזר דער כהן, און יהושוע דער זון פון נון, און די הופטלייט פון די פאטערהייזער פון די שבטים פון די קינדער פון ישראל, האבן זיי געמאכט ארבן, /14:2 לויט דעם גורל פון זייער נחלה, אזוי ווי {dn גאט} האט באפוילן דורך משהן, פאר די ניין שבטים און דעם האלבן שבט. – /14:3 ווארום די נחלה פון די צוויי שבטים און דעם האלבן שבט האט משה געגעבן פון יענער זייט ירדן; נאר די לויים האט ער ניט געגעבן קיין נחלה צווישן זיי. /14:4 ווייל די קינדער פון יוסף זיינען געווען צוויי שבטים, מנשה און אפרים; און די לויים האט מען ניט געגעבן קיין חלק אין לאנד, נאר שטעט צום וווינען מיט זייערע פרייע פלעצער פאר זייערע פי און פאר זייער האב. –/14:5 אזוי ווי {dn גאט} האט באפוילן משהן, אזוי האבן די קינדער פון ישראל געטאן; און זיי האבן צעטיילט דאס לאנד.
/14:6 און די קינדער פון יהודה האבן גענענט צו יהושוען אין גלגל, און כלב דער זון פון יפונהן, דער קנזי, האט צו אים געזאגט: דו ווייסט דאס ווארט וואס {dn גאט} האט גערעדט צו משה דעם געטלעכן מאן וועגן מיר און וועגן דיר אין קדש־ברנע. /14:7 פערציק יאר אלט בין איך געווען, ווען משה דער קנעכט פון {dn גאט} האט מיך געשיקט פון קדש־ברנע אויסצוקוקן דאס לאנד, און איך האב אים געבראכט אן ענטפער אזוי ווי אין מיין הארצן. /14:8 און מיינע ברידער, וואס זיינען ארויפגעגאנגען מיט מיר, האבן געמאכט צעגיין דאס הארץ פון פאלק, אבער איך בין געגאנגען געטריי נאך {dn יהוה} מיין {dn גאט}. /14:9 און משה האט געשווארן אין יענעם טאג, אזוי צו זאגן: אויב דאס לאנד וואס דיין פוס האט דערויף געטרעטן, וועט ניט זיין פאר א נחלה צו דיר און צו דיינע קינדער אויף אייביק! ווייל דו ביסט געגאנגען געטריי נאך {dn יהוה} מיין {dn גאט}. /14:10 און אצונד זע, {dn גאט} האט מיך געלאזט לעבן, אזוי ווי ער האט גערעדט; שוין פינף און פערציק יאר פון זינט {dn גאט} האט גערעדט דאס דאזיקע ווארט צו משהן, ווען ישראל איז געגאנגען אין מדבר; און אצונד אט בין איך היינט א מאן פון פינף און אכציק יאר. /14:11 איך בין נאך היינט אזוי שטארק, ווי אין דעם טאג וואס משה האט מיך געשיקט; אזוי ווי מיין כוח דענצמאל, אזוי איז מיין כוח אצונד פאר מלחמה, און פאר ארויסגיין און אריינגיין. /14:12 דרום גיב מיר אצונד דעם דאזיקן בארג וואס {dn גאט} האט צוגעזאגט אין יענעם טאג; ווארום דו האסט געהערט אין יענעם טאג, אז דארטן זיינען דא ענקים, און גרויסע באפעסטיקטע שטעט; אפשר וועט {dn גאט} זיין מיט מיר, און איך וועל זיי פארטרייבן, אזוי ווי {dn גאט} האט גערעדט.
/14:13 האט אים יהושוע געבענטשט, און ער האט געגעבן חברון צו כלב דעם זון פון יפונהן פאר א נחלה. /14:14 דרום איז חברון געווארן כלב דעם זון פון יפונהן, דעם קנזי, פאר א נחלה ביז אויף היינטיקן טאג; ווייל ער איז געגאנגען געטריי נאך {dn יהוה} דעם {dn גאט} פון ישראל. /14:15 און דער נאמען פון חברון איז פריער געווען די שטאט פון ארבע; ער איז געווען דער גרעסטער מענטש צווישן די ענקים.
און דאס לאנד איז געווען רויק פון מלחמה.

/15:1 און דער גורל פאר דעם שבט פון די קינדער פון יהודה לויט זייערע משפחות איז געווען ביז דעם געמארק פון אדום, דעם מדבר צן צו דרום, אין עק דרום. /15:2 און דער געמארק פון דרום איז זיי געווען פון עק ים־המלח, פון דער ים־צונג וואס קערט זיך צו דרום. /15:3 און ער איז ארויסגעגאנגען צו דרום פון דעם ארויפגאנג פון עקרבים, און איז אריבער קיין צן, און ארויף צו דרום פון קדש־ברנע, און איז אריבער חצרון, און ארויף קיין אדר, און זיך אויסגעדרייט צו קרקע. /15:4 און ער איז אריבער צו עצמון, און איז ארויס ביים טייך פון מצרים; און דער אויסלאז פון דעם געמארק איז געווען ביים ים; דאס זאל אייך זיין דער געמארק פון דרום. /15:5 און דער געמארק צו מזרח, דער ים־המלח ביז צום עק ירדן; און דער געמארק צו צפון־זייט, פון דער ים־צונג ביים עק ירדן. /15:6 און דער געמארק איז ארויפגעגאנגען צו בית־חגלה, און איז אריבער צו צפון פון בית־ערבה; און דער געמארק איז ארויפגעגאנגען צו דעם שטיין פון בוהן דעם זון פון ראובן. /15:7 און דער געמארק איז ארויפגעגאנגען קיין דביר פון דעם טאל עכור, און האט זיך געקערט צפון־צו קיין גלגל, וואס אקעגן דעם אויפגאנג פון אדומים, וואס דרום־צו פון דעם טייך; און דער געמארק איז אריבער צו די וואסערן פון עין־שמש, און זיין אויסלאז איז געווען ביי עין־רוגל. /15:8 און דער געמארק איז ארויפגעגאנגען מיט דעם טאל פון בן־הנום צום רוקן פון דעם יבוסי פון דרום, דאס איז ירושלים; און דער געמארק איז ארויפגעגאנגען צום שפיץ בארג וואס פאר דעם טאל פון הנום צו מערב, וואס אין עק פון דעם טאל רפאים צו צפון. /15:9 און דער געמארק האט זיך געצויגן פון שפיץ בארג צו דעם קוואל פון די וואסערן פון נפתוח, און איז ארויס צו די שטעט פון בארג עפרון; און דער געמארק האט זיך געצויגן ביז בעלה, דאס איז קרית־יערים. /15:10 און דער געמארק האט זיך אויסגעדרייט פון בעלה צו מערב, צום בארג שעיר, און איז אריבער צו דעם רוקן פון בארג יערים אין צפון – דאס איז כסלון – און האט אראפגענידערט צו בית־שמש, און איז אריבער תמנה. /15:11 און דער געמארק איז אריבערגעגאנגען צו דעם רוקן פון עקרון צו צפון; און דער געמארק האט זיך געצויגן קיין שכרון, און איז אריבער צום בארג פון בעלה, און ארויסגעגאנגען צו יבנאל; און דער אויסלאז פון דעם געמארק איז געווען ביים ים. /15:12 און דער געמארק פון מערב איז געווען דער ים־הגדול מיטן ברעג. דאס איז דער געמארק פון די קינדער פון יהודה, רונד ארום, לויט זייערע משפחות.
/15:13 און כלב דעם זון פון יפונהן האט ער געגעבן א חלק צווישן די קינדער פון יהודה לויט דעם מויל פון {dn גאט} צו יהושוען, די שטאט פון ארבע, דעם פאטער פון ענק – דאס איז חברון. /15:14 און כלב האט פארטריבן פון דארטן די דריי זין פון ענק, ששי, און אחימן, און תלמי, די קינדער פון ענק. /15:15 און ער איז ארויפגעגאנגען פון דארטן צו די באוווינער פון דביר; און דער נאמען פון דביר איז פריער געווען קרית־ספר. /15:16 און כלב האט געזאגט: ווער עס וועט שלאגן קרית־ספר, און וועט זי באצווינגען, וועל איך אים געבן מיין טאכטער עכסהן פאר א ווייב. /15:17 האט עתניאל דער זון פון קנז, כלבס ברודער, זי באצווונגען, און ער האט אים געגעבן זיין טאכטער עכסהן פאר א ווייב. /15:18 און עס איז געווען, אז זי איז אנגעקומען, האט זי אים אנגערעדט צו בעטן פון איר פאטער א פעלד. און ווי זי האט זיך אראפגעלאזט פון אייזל, אזוי האט כלב צו איר געזאגט: וואס איז דיר? /15:19 האט זי געזאגט: גיב מיר א מתנה; ווארום אין א טרוקענעם לאנד האסטו מיך אויסגעגעבן; דרום זאלסטו מיר געבן קוואלן וואסער. האט ער איר געגעבן די אויבערשטע קוואלן און די אונטערשטע קוואלן.
/15:20 דאס איז די נחלה פון דעם שבט פון די קינדער פון יהודה לויט זייערע משפחות.
/15:21 און די שטעט אין עק פון דעם שבט פון די קינדער פון יהודה, צום געמארק פון אדום אין דרום, זיינען געווען קבצאל, און עדר, און יגור; /15:22 און קינה, און דימונה, און עדעדה; /15:23 און קדש, און חצור, און יתנן; /15:24 זיף, און טלם, און בעלות; /15:25 און חצור, חדתה, און קריות־חצרון, דאס איז חצור; /15:26 אמם, און שמע, און מולדה;/15:27 און חצר־גדה, און חשמון, און בית־פלט; /15:28 און חזר־שועל, און באר־שבע, און ביזיותיה; /15:29 בעלה, און עיים, און עצם; /15:30 און אלתולד, און כסיל, און חרמה; /15:31 און ציקלג, און מדמנה, און סנסנה; /15:32 און לבאות, און שלחים, און עין, און רמון. אלע שטעט ניין און צוואנציק, מיט זייערע דערפער.
/15:33 אין דער נידערונג: אשתאול, און צרעה, און אשנה; /15:34 און זנוח, און עין־גנים, תפוח, און עינם; /15:35 ירמות, און עדולם, שוכה, און עזקה; /15:36 און שערים, און עדיתים, און גדרה, און גדרותים. פערצן שטעט מיט זייערע דערפער.
/15:37 צנן, און חדשה, און מגדל־גד; /15:38 און דלען, און מצפה, און יקתאל; /15:39 לכיש, און בצקת, און עגלון; /15:40 און כבון, און לחמס, און כתליש; /15:41 און גדרות, בית־דגון, און נעמה, און מקדה. זעכצן שטעט מיט זייערע דערפער.
/15:42 לבנה, און עתר, און עשן; /15:43 און יפתח, און אשנה, און נציב;/15:44 און קעילה, און אכזיב, און מראשה. ניין שטעט מיט זייערע דערפער.
/15:45 עקרון מיט אירע טעכטערשטעט און אירע דערפער; /15:46 פון עקרון ביז צום ים, אלע וואס לעבן אשדוד, מיט זייערע דערפער.
/15:47 אשדוד, אירע טעכטערשטעט, און אירע דערפער; עזה, אירע טעכטערשטעט, און אירע דערפער; ביז דעם טייך פון מצרים, און דעם ים־הגדול מיטן ברעג.
/15:48 און אין דעם געבערג: שמיר, און יתיר, און שוכה; /15:49 און דנה, און קרית־סנה, דאס איז דביר; /15:50 און ענב, און אשתמה, און ענים; /15:51 און גושן, און חולן, און גילה. עלף שטעט מיט זייערע דערפער.
/15:52 ארב, און דומה, און אשען; /15:53 און ינים, און בית־תפוח, און אפקה; /15:54 און חומטה, און קרית־ארבע – דאס איז חברון – און ציער. ניין שטעט מיט זייערע דערפער.
/15:55 מעון, כרמל, און זיף, און יוטה; /15:56 און יזרעאל, און יקדעם, און זנוח; /15:57 קין, גבעה, און תמנה. צען שטעט מיט זייערע דערפער.
/15:58 חלחול, בית־צור, און גדור; /15:59 און מערת, און בית־ענות, און אלתקון. זעקס שטעט מיט זייערע דערפער.
/15:60 קרית־בעל – דאס איז קרית־יערים – און הרבה. צוויי שטעט מיט זייערע דערפער.
/15:61 אין מדבר: בית־ערבה, מדין, און סככה; /15:62 און נבשן, און די זאלצשטאט, און עין־גדי. זעקס שטעט מיט זייערע דערפער.
/15:63 אבער דעם יבוסי, די באוווינער פון ירושלים, זיי, האבן די קינדער פון ישראל ניט געקענט פארטרייבן, און דער יבוסי איז געבליבן זיצן מיט די קינדער פון יהודה אין ירושלים ביז אויף היינטיקן טאג.

/16:1 און דער גורל פון די קינדער פון יוסף איז ארויסגעגאנגען פון ירדן ביי יריחו, צו די וואסערן פון יריחו, קיין מזרח, ארויפגייענדיק פון יריחו צום מדבר איבער דעם געבערג, צו בית־אל. /16:2 און ער איז ארויסגעגאנגען פון בית־אל-לוז, און איז אריבער צום געמארק פון דעם ארכי, עטרות. /16:3 און ער האט אראפגענידערט צו מערב, צום געמארק פון דעם יפלטי, ביז דעם געמארק פון דער אונטערשטער בית־חורון, און ביז גזר; און זיין אויסלאז איז געווען ביים ים.
/16:4 און די קינדער פון יוסף, מנשה און אפרים, האבן געקריגן זייער נחלה. /16:5 און דאס איז געווען דער געמארק פון די קינדער פון אפרים לויט זייערע משפחות: דער געמארק פון זייער נחלה צו מזרח איז געווען עטרות־אדר, ביז דער אויבערשטער בית־חורון. /16:6 און דער געמארק איז ארויסגעגאנגען צו מערב, מיט מכמתת פון צפון, און דער געמארק האט זיך אויסגעדרייט צו מזרח, צו תאנת־שילו, און איז עס פארבייגעגאנגען פון מזרח, צו ינוח. /16:7 און ער האט אראפגענידערט פון ינוח קיין עטרות, און קיין נערה, און האט זיך אנגעשטויסן אן יריחו, און זיך אויסגעלאזט ביים ירדן. /16:8 פון תפוח איז דער געמארק געגאנגען צו מערב, צום טייך קנה, און זיין אויסלאז איז געווען ביים ים. דאס איז די נחלה פון דעם שבט פון די קינדער פון אפרים לויט זייערע משפחות; /16:9 דערצו די שטעט וואס זיינען אפגעשיידט געווארן פאר די קינדער פון אפרים אין מיטן פון דער נחלה פון די קינדער פון מנשה, אלע שטעט מיט זייערע דערפער. /16:10 און זיי האבן ניט פארטריבן דעם כנעני וואס איז געזעסן אין גזר; און דער כנעני איז געבליבן זיצן צווישן אפרים ביז אויף היינטיקן טאג, און איז געווארן צום צינזקנעכט.

/17:1 און דאס איז געווען דער גורל פאר שבט מנשה; ווארום ער איז געווען יוספס בכור. פאר מכיר דעם בכור פון מנשהן, דעם פאטער פון גלעד, ווייל ער איז געווען א מאן פון מלחמה, פאר אים איז געווען גלעד, און בשן. /17:2 און דאס איז געווען פאר די איבעריקע קינדער פון מנשה לויט זייערע משפחות; פאר די קינדער פון אביעזר, און פאר די קינדער פון חלק, און פאר די קינדער פון אשריאל, און פאר די קינדער פון שכם, און פאר די קינדער פון חפר, און פאר די קינדער פון שמידע. דאס זיינען די קינדער פון מנשה דעם זון פון יוספן, די מאנספארשוינען, לויט זייערע משפחות.
/17:3 און צלפחד דער זון פון חפר, דעם זון פון גלעד, דעם זון פון מכיר, דעם זון פון מנשהן, האט ניט געהאט קיין זין נאר בלויז טעכטער; און דאס זיינען די נעמען פון זיינע טעכטער: מחלה, און נועה, חגלה, מלכה, און תרצה. /17:4 האבן זיי גענענט פאר אלעזר דעם כהן, און פאר יהושוע דעם זון פון נון, און פאר די פירשטן, אזוי צו זאגן: {dn גאט} האט באפוילן משהן, אונדז צו געבן א נחלה צווישן אונדזערע ברידער. האט ער זיי געגעבן לויט דעם מויל פון {dn גאט} א נחלה צווישן די ברידער פון זייער פאטער. /17:5 און צען טיילן זיינען געפאלן אויף מנשה, אחוץ דאס לאנד גלעד, און בשן, וואס פון יענער זייט ירדן;/17:6 ווייל די טעכטער פון מנשה האבן געקריגן א נחלה צווישן זיינע זין. און דאס לאנד גלעד איז געווען פאר די איבעריקע קינדער פון מנשה.
/17:7 און דער געמארק פון מנשה איז געווען פון אשר ביז מכמתת וואס פאר שכם; און דער געמארק איז געגאנגען רעכטס צו די באוווינער פון עין־תפוח – /17:8 צו מנשה האט געהערט דאס לאנד פון תפוח; אבער תפוח ביים געמארק פון מנשה האט געהערט צו די קינדער פון אפרים – /17:9 און דער געמארק האט אראפגענידערט צום טייך קנה, צו דרום פון טייך, פארביי יענע שטעט וואס האבן געהערט צו אפרים אין מיטן פון די שטעט פון מנשה. און דער געמארק פון מנשה איז געווען אין צפון פון טייך, און זיין אויסלאז איז געווען ביים ים. /17:10 צו דרום איז געווען אפרימס, און צו צפון מנשהס; און דער ים איז געווען זיין געמארק. און זיי האבן זיך אנגעשטויסן אן אשר אין צפון, און אן יששכר אין מזרח. /17:11 און צו מנשה האבן געהערט אין יששכר, און אין אשר, בית־שאן און אירע טעכטערשטעט, און יבלעם און אירע טעכטערשטעט, און די באוווינער פון דור און אירע טעכטערשטעט, און די באוווינער פון עין־דור און אירע טעכטערשטעט, און די באוווינער פון תענך און אירע טעכטערשטעט, און די באוווינער פון מגדו און אירע טעכטערשטעט – די דריי געגנטן. /17:12 אבער די קינדער פון מנשה האבן ניט געקענט פארטרייבן די דאזיקע שטעט, ווייל דער כנעני איז באשטאנען צו בלייבן זיצן אין דעם דאזיקן לאנד. /17:13 און עס איז געווען, אז די קינדער פון ישראל זיינען געווארן שטארקער, האבן זיי געמאכט דעם כנעני צו צינז, אבער פארטרייבן האבן זיי אים ניט פארטריבן.
/17:14 און די קינדער פון יוסף האבן גערעדט צו יהושוען, אזוי צו זאגן: פאר וואס גיסטו מיר פאר א נחלה איין גורל און איין חלק, ווען איך בין פיל פאלק, ווייל {dn גאט} האט מיך אזוי געבענטשט? /17:15 האט יהושוע צו זיי געזאגט: אויב דו ביסט פיל פאלק, גיי דיר ארויף צום וואלד, און וועסט דיר אויסהאקן פון דארטן, אין לאנד פון דעם פרזי און די רפאים, אויב דיר איז ענג דאס געבערג פון אפרים. /17:16 האבן די קינדער פון יוסף געזאגט: אונדז וועט ניט קלעקן דאס געבערג; און אייזערנע רייטוועגן זיינען דא ביי אלע כנענים וואס זיצן אין לאנד פון טאל, ביי די וואס אין בית־שאן און אירע טעכטערשטעט, און ביי די וואס אין טאל יזרעאל. /17:17 האט יהושוע געזאגט צום הויז פון יוסף, צו אפרים און צו מנשה, אזוי צו זאגן: פיל פאלק ביסטו און גרויס כוח האסטו; וועסט האבן ניט איין גורל, /17:18 נייערט דאס געבערג וועט געהערן צו דיר; ווי עס איז וואלד, וועסטו עס אויסהאקן, און צו דיר וועט געהערן וואס וועט ארויסקומען דערפון; ווארום וועסט פארטרייבן דעם כנעני, ווי ער האט אייזערנע רייטוועגן, ווי ער איז שטארק.

/18:1 און די גאנצע עדה פון די קינדער פון ישראל האט זיך איינגעזאמלט אין שילו, און זיי האבן דארטן אויפגעשטעלט דעם אוהל־מועד; און דאס לאנד איז געלעגן באצווונגען פאר זיי. /18:2 אבער עס זיינען נאך געבליבן צווישן די קינדער פון ישראל די וואס האבן ניט געקריגן איינגעטיילט זייער נחלה, זיבן שבטים. /18:3 האט יהושוע געזאגט צו די קינדער פון ישראל: ביז וואנען וועט איר זיך פוילן צו גיין ארבן דאס לאנד וואס {dn יהוה} דער {dn גאט} פון אייערע עלטערן האט אייך געגעבן? /18:4 קריגט אייך דריי מאן פון א שבט, און איך וועל זיי שיקן, און זיי זאלן אויפשטיין און ארומגיין אין לאנד, און זיי זאלן עס פארשרייבן לויט זייער נחלה, און קומען צו מיר. /18:5 און זיי זאלן זיך עס צעטיילן אין זיבן חלקים: יהודה זאל בלייבן ביי זיין געמארק אין דרום, און דאס הויז פון יוסף זאלן בלייבן ביי זייער געמארק אין צפון. /18:6 און איר זאלט פארשרייבן דאס לאנד אין זיבן חלקים, און ברענגען צו מיר אהער, און איך וועל אייך ווארפן גורל דא פאר {dn יהוה} אונדזער {dn גאט}. /18:7 ווארום די לויים האבן ניט קיין חלק צווישן אייך, ווייל די כהונה פון {dn גאט} איז זייער נחלה; און גד, און ראובן, און דער האלבער שבט מנשה, האבן געקריגן זייער נחלה פון יענער זייט ירדן צו מזרח, וואס משה דער קנעכט פון {dn גאט} האט זיי געגעבן.
/18:8 זיינען אויפגעשטאנען די מענער און זיי זיינען געגאנגען; און יהושוע האט באפוילן די וואס זיינען געגאנגען פארשרייבן דאס לאנד, אזוי צו זאגן: גייט, און וואנדערט ארום אין לאנד, און פארשרייבט עס, און קערט זיך אום צו מיר, און איך וועל אייך דא ווארפן גורל פאר {dn גאט} אין שילו. /18:9 און די מענער זיינען געגאנגען, און האבן דורכגעצויגן דורכן לאנד, און האבן עס פארשריבן לויט די שטעט, אין זיבן חלקים, אין א בוך, און זיי זיינען געקומען צו יהושוען אין לאגער קיין שילו. /18:10 און יהושוע האט זיי געווארפן גורל אין שילו פאר {dn גאט}, און יהושוע האט דארטן צעטיילט דאס לאנד צו די קינדער פון ישראל לויט זייערע איינטיילונגען.
/18:11 איז ארויפגעקומען דער גורל פון דעם שבט פון די קינדער פון בנימין לויט זייערע משפחות; און דער געמארק פון זייער גורל איז אויסגעקומען צווישן די קינדער פון יהודה און צווישן די קינדער פון יוסף. /18:12 און דער געמארק צו צפון־זייט איז זיי געווען פון ירדן; און דער געמארק איז ארויפגעגאנגען צום רוקן פון יריחו אין צפון, און איז ארויפגעגאנגען אויפן בארג צו מערב; און זיין אויסלאז איז געווען ביים מדבר פון בית־און. /18:13 און דער געמארק איז אריבער פון דארטן צו לוז, צום רוקן פון לוז – דאס איז בית־אל – צו דרום; און דער געמארק האט אראפגענידערט צו עטרות־אדר ביים בארג וואס צו דרום פון דער אונטערשטער בית־חורון. /18:14 און דער געמארק האט זיך געצויגן, און זיך אויסגעדרייט צו מערב־זייט, צו דרום פון דעם בארג וואס פאר בית־חורון צו דרום; און זיין אויסלאז איז געווען ביי קרית־בעל – דאס איז קרית־יערים – א שטאט פון די קינדער פון יהודה. דאס איז די מערב־זייט. /18:15 און די דרום־זייט איז געווען פון עק קרית־יערים; און דער געמארק איז ארויסגעגאנגען צו מערב, און איז ארויסגעקומען ביים קוואל פון די וואסערן פון נפתוח. /18:16 און דער געמארק האט אראפגענידערט צום עק בארג וואס פאר דעם טאל פון בן־הנום, וואס אין טאל רפאים צו צפון; און ער האט אראפגענידערט צו דעם טאל פון הנום, צום רוקן פון דעם יבוסי צו דרום, און איז אראפגעגאנגען קיין עין־רוגל. /18:17 און ער האט זיך געצויגן פון צפון, און איז ארויסגעקומען ביי עין־שמש, און איז ארויס צו גלילות וואס אקעגן דעם ארויפגאנג פון אדומים, און האט אראפגענידערט צו דעם שטיין פון בוהן דעם זון פון ראובן. /18:18 און ער איז אריבער צום רוקן אקעגן דעם פלוין צו צפון, און האט אראפגענידערט צום פלוין. /18:19 און דער געמארק איז אריבער צום רוקן פון בית־חגלה צו צפון; און דער אויסלאז פון דעם געמארק איז געווען ביי דער צונג פון ים־המלח צו צפון, ביים עק ירדן צו דרום. דאס איז דער געמארק פון דרום. /18:20 און דער ירדן גרענעצט עס צו מזרח־זייט.
דאס איז די נחלה פון די קינדער פון בנימין לויט אירע געמארקן, רונד ארום, לויט זייערע משפחות.
/18:21 און די שטעט פון דעם שבט פון די קינדער פון בנימין לויט זייערע משפחות זיינען געווען יריחו, און בית־חגלה, און עמק־קציץ; /18:22 און בית־ערבה, און צמרים, און בית־אל; /18:23 און עוים, און פרה, און עפרה; /18:24 און כפר־עמונה, און עפני, און גבע. צוועלף שטעט מיט זייערע דערפער.
/18:25 גבעון, און רמה, און בארות; /18:26 און מצפה, און כפירה, און מוצה; /18:27 און רקם, און ירפאל, און תראלה; /18:28 און צלע, אלף, און דער יבוסי – דאס איז ירושלים – גבעת, קרית. פערצן שטעט מיט זייערע דערפער.
דאס איז די נחלה פון די קינדער פון בנימין לויט זייערע משפחות.

/19:1 און דער צווייטער גורל איז ארויסגעקומען פאר שמעון, פאר דעם שבט פון די קינדער פון שמעון לויט זייערע משפחות; און זייער נחלה איז געווען אין מיטן פון דער נחלה פון די קינדער פון יהודה. /19:2 און זיי האבן געהאט אין זייער נחלה באר־שבע, און מולדה; /19:3 און חצר־שועל, און בלה, און עצם; /19:4 און אלתולד, און בתול, און חרמה; /19:5 און ציקלג, און בית־מרכבות, און חצר־סוסה;/19:6 און בית־לבאות, און שרוחן. דרייצן שטעט מיט זייערע דערפער.
/19:7 עין, רמון, און עתר, און עשן. פיר שטעט מיט זייערע דערפער. /19:8 און אלע דערפער וואס רונד ארום די דאזיקע שטעט ביז בעלת־באר, ביז רמה פון דרום.
דאס איז די נחלה פון דעם שבט פון די קינדער פון שמעון לויט זייערע משפחות. /19:9 פון דעם טייל פון די קינדער פון יהודה איז געווען די נחלה פון די קינדער פון שמעון, ווארום דער חלק פון די קינדער פון יהודה איז געווען צו גרויס פאר זיי, און די קינדער פון שמעון האבן געקריגן א נחלה אין מיטן פון זייער נחלה.
/19:10 און דער דריטער גורל איז ארויפגעקועמן פאר די קינדער פון זבולון לויט זייערע משפחות; און דער געמארק פון זייער נחלה איז געווען ביז שריד. /19:11 און זייער געמארק איז ארויפגעגאנגען צו מערב און מרעלה, און האט זיך אנגעשטויסן אן דבשת, און זיך אנגעשטויסן אן דעם טייך וואס פאר יקנעם. /19:12 און ער האט זיך אומגעקערט פון שריד צו מזרח, קעגן זונאויפגאנג, ביז דעם געמארק פון כסלות־תבור, און איז ארויסגעגאנגען צו דברת, און ארויפגעגאנגען קיין יפיע. /19:13 און פון דארטן איז ער אריבער קיין מזרח, צו זונאויפגאנג, צו גת־חפר, צו עת־קצין, און איז ארויסגעגאנגען ביי רמון־מתואר קיין נעה. /19:14 און דער געמארק האט זיך אויסגעדרייט ארום דעם צו צפון פון חנתון; און זיין אויסלאז איז געווען דער טאל יפתח־אל; /19:15 און קטת, און נהלל, און שמרון, און ידאלה, און בית־לחם. צוועלף שטעט מיט זייערע דערפער.
/19:16 דאס איז די נחלה פון די קינדער פון זבולון לויט זייערע משפחות, די דאזיקע שטעט מיט זייערע דערפער.
/19:17 פאר יששכר איז ארויסגעקומען דער פירטער גורל; פאר די קינדער פון יששכר לויט זייערע משפחות. /19:18 און זייער געמארק איז געווען יזרעאל, און כסולות, און שונם; /19:19 און חפרים, און שאון, און אנחרת; /19:20 און רבית, און קשיון, און אבץ; /19:21 און רמת, און עין־גנים, און עין־חדה, און בית־פצץ, /19:22 און דער געמארק האט זיך אנגעשטויסן אן תבור, און שחצימה, און בית־שמש; און דער אויסלאז פון זייער געמארק איז געווען דער ירדן. זעכצן שטעט מיט זייערע דערפער.
/19:23 דאס איז די נחלה פון דעם שבט פון די קינדער פון יששכר לויט זייערע משפחות, די שטעט מיט זייערע דערפער.
/19:24 און דער פינפטער גורל איז ארויסגעקועמן פאר דעם שבט פון די קינדער פון אשר לויט זייערע משפחות. /19:25 און זייער געמארק איז געווען: חלקת, און חלי, און בטן, און אכשף; /19:26 און אלמלך, און עמעד, און משאל; און ער האט זיך אנגעשטויסן אן כרמל אין מערב, און אן שיחור־לבנת. /19:27 און ער האט זיך אומגעקערט צו זונאויפגאנג, צו בית־דגון, און האט זיך אנגעשטויסן אן זבולון, און אן דעם טאל יפתח־אל צו צפון, בית־עמק, און נעיאל, און איז ארויס צו כבול אויף לינקס, /19:28 און עברון, און רחוב, און חמון, און קנה, ביז גרויס־צידון. /19:29 און דער געמארק האט זיך אומגעקערט צו רמה, און ביז דער פעסטונגשטאט צור. און דער געמארק האט זיך אומגעקערט צו חוסה; און זיין אויסלאז איז געווען ביים ים, פון חבל ביז אכזיב; /19:30 און עומה, און אפק, און רחוב. צוויי און צוואנציק שטעט מיט זייערע דערפער.
/19:31 דאס איז די נחלה פון דעם שבט פון די קינדער פון אשר לויט זייערע משפחות, די דאזיקע שטעט מיט זייערע דערפער.
/19:32 פאר די קינדער פון נפתלי איז ארויסגעקומען דער זעקסטער גורל; פאר די קינדער פון נפתלי לויט זייערע משפחות. /19:33 און זייער געמארק איז געווען פון חלף, פון אלון־בצעננים, און אדמי־נקב, און יבנאל, ביז לקום; און זיין אויסלאז איז געווען דער ירדן. /19:34 און דער געמארק האט זיך אומגעקערט קיין מערב, צו אזנות־תבור, און איז ארויס פון דארטן צו חוקוק, און האט זיך אנגעשטויסן אן זבולון אין דרום, און אן אשר האט ער זיך אנגעשטויסן אין מערב, און אן יהודה ביים ירדן צו זונאויפגאנג. /19:35 און די פעסטונגשטעט זיינען געווען צדים־צר, און חמת, רקת, און כנרת; /19:36 און אדמה, און רמה, און חצור; /19:37 און קדש, און אדרעי, און עין־חצור; /19:38 און יראון, און מגדל־אל, חרם, און בית־ענת, און בית־שמש. ניינצן שטעט מיט זייערע דערפער.
/19:39 דאס איז די נחלה פון דעם שבט פון די קינדער פון נפתלי לויט זייערע משפחות, די שטעט מיט זייערע דערפער.
/19:40 פאר דעם שבט פון די קינדער פון דן לויט זייערע משפחות איז ארויסגעקומען דער זיבעטער גורל. /19:41 און דער געמארק פון זייער נחלה איז געווען: צרעה, און אשתאול, און עיר־שמש; /19:42 און שעלבין, און אילון, און יתלה; /19:43 און אילון, און תמנה, און עקרון; /19:44 און אלתקה, און גבתון, און בעלת; /19:45 און יהוד, און בני־ברק, און גת־רמון; /19:46 און מי־ירקון, און רקון, מיט דעם געמארק אקעגן יפו.
/19:47 און דער געמארק פון די קינדער פון דן איז אויסגעקומען צו ווינציק פאר זיי; זיינען די קינדער פון דן ארויפגעגאנגען און האבן מלחמה געהאלטן מיט לשם, און האבן זי באצווונגען, און זי געשלאגן מיטן שארף פון שווערד, און זי געארבט, און זיך באזעצט אין איר; און זיי האבן גערופן לשם, דן, אזוי ווי דער נאמען פון זייער פאטער דן.
/19:48 דאס איז די נחלה פון דעם שבט פון די קינדער פון דן לויט זייערע משפחות, די דאזיקע שטעט מיט זייערע דערפער.
/19:49 און אז זיי האבן געענדיקט מאכן ארבן דאס לאנד לויט אירע געמארקן, האבן די קינדער פון ישראל געגעבן א נחלה צו יהושוע דעם זון פון נון, צווישן זיי. /19:50 לויט דעם מויל פון {dn גאט} האבן זיי אים געגעבן די שטאט וואס ער האט פארלאנגט, תמנת־סרח אין דעם געבערג פון אפרים; און ער האט באבויט די שטאט, און זיך באזעצט אין איר.
/19:51 דאס זיינען די נחלות וואס אלעזר דער כהן, און יהושוע דער זון פון נון, און די הויפטלייט פון די פאטערהייזער פון די שבטים פון די קינדער פון ישראל, האבן געמאכט ארבן לויט גורל אין שילו פאר {dn גאט}, ביים איינגאנג פון אוהל־מועד. אזוי האבן זיי געענדיקט צעטיילן דאס לאנד.

/20:1 און {dn גאט} האט גערעדט צו יהושוען, אזוי צו זאגן: רעד צו די קינדער פון ישראל, אזוי צו זאגן: /20:2 מאכט אייך די שטעט פון אנטרינונג וואס איך האב אייך אנגעזאגט דורך משהן, /20:3 אויף צו אנטלויפן אהין, פאר דעם טויטשלעגער וואס דערשלאגט א נפש דורך א פארזע, אן א כיוון; און זיי זאלן אייך זיין פאר אנטרינונג פון דעם בלוטמאנער. /20:4 און ער זאל אנטלויפן אין איינער פון די דאזיקע שטעט, און זיך שטעלן אין איינגאנג פון שטאטטויער, און רעדן אין די אויערן פון די עלטסטע פון יענער שטאט זיינע ווערטער, און זיי זאלן אים ארייננעמען צו זיך אין דער שטאט, און אים געבן אן ארט, און ער זאל זיצן ביי זיי. /20:5 און אז דער בלוטמאנער וועט אים נאכיאגן, זאלן זיי ניט איבערענטפערן דעם טויטשלעגער אין זיין האנט, ווארום אן א כיוון האט ער דערשלאגן זיין חבר, און ער איז אים ניט געווען א שונא פון נעכטן־אייערנעכטן. /20:6 און ער זאל זיצן אין יענער שטאט, ביז ער שטעלט זיך פאר דער עדה צום משפט, ביז דעם טויט פון דעם כהן־גדול וואס וועט זיין אין יענע טעג; דענצמאל מעג דער טויטשלעגער זיך אומקערן, און קומען אין זיין שטאט, און אין זיין הויז – אין דער שטאט וואס ער איז פון דארטן אנטלאפן.
/20:7 האבן זיי געהייליקט קדש אין גליל, אין דעם געבערג פון נפתלי, און שכם אין דעם געבערג פון אפרים, און קרית־ארבע – דאס איז חברון – אין דעם געבערג פון יהודה. /20:8 און פון יענער זייט ירדן, ביי יריחו צו מזרח, האבן זיי אפגעגעבן בצר אין מדבר אין דעם פלאכלאנד, פון שבט ראובן, און ראמות אין גלעד, פון שבט גד, און גולן אין בשן, פון שבט מנשה.
/20:9 דאס זיינען געווען די באשטימטע שטעט פאר אלע קינדער פון ישראל, און פאר דעם פרעמדן וואס האלט זיך אויף צווישן זיי; אויף צו אנטלויפן אהין, פאר איטלעכן וואס דערשלאגט א נפש דורך א פארזע; כדי ער זאל ניט שטארבן דורך דער האנט פון דעם בלוטמאנער, איידער ער שטעלט זיך פאר דער עדה.

/21:1 און די הויפטלייט פון די פאטערהייזער פון די לויים האבן גענענט צו אלעזר דעם כהן, און צו יהושוע דעם זון פון נון, און צו די הויפטלייט פון די פאטערהייזער פון די שבטים פון די קינדער פון ישראל, /21:2 און זיי האבן צו זיי גערעדט אין שילו, אין לאנד כנען, אזוי צו זאגן: {dn גאט} האט באפוילן דורך משהן אונדז צו געבן שטעט צום וווינען, מיט זייערע פרייע פלעצער פאר אונדזערע בהמות.
/21:3 האבן די קינדער פון ישראל געגעבן די לויים פון זייער נחלה, לויט דעם מויל פון {dn גאט}, די דאזיקע שטעט מיט זייערע פרייע פלעצער.
/21:4 און דער גורל איז ארויס פאר די משפחות פון די קהתים; און פאר די קינדער פון אהרן דעם כהן, פון די לויים, זיינען געווען פון שבט יהודה, און פון שבט פון די שמעונים, און פון שבט בנימין, לויט גורל, דרייצן שטעט.
/21:5 און פאר די איבעריקע קינדער פון קהת, פון די משפחות פון שבט אפרים, און פון שבט דן, און פון האלבן שבט מנשה, לויט גורל, צען שטעט.
/21:6 און פאר די קינדער פון גרשון, פון די משפחות פון שבט יששכר, און פון שבט אשר, און פון שבט נפתלי, און פון דעם האלבן שבט מנשה אין בשן, לויט גורל, דרייצן שטעט.
/21:7 פאר די קינדער פון מררי לויט זייערע משפחות, פון שבט ראובן, און פון שבט גד, און פון שבט זבולון, צוועלף שטעט.
/21:8 און די קינדער פון ישראל האבן געגעבן די לויים די דאזיקע שטעט מיט זייערע פרייע פלעצער, אזוי ווי {dn גאט} האט באפוילן דורך משהן, לויט גורל.
/21:9 און זיי האבן געגעבן פון דעם שבט פון די קינדער פון יהודה, און פון דעם שבט פון די קינדער פון שמעון, די דאזיקע שטעט וואס מע רופט זיי דא אן מיטן נאמען. /21:10 און דאס איז געווען פאר די קינדער פון אהרן, פון די משפחות פון די קהתים פון די קינדער פון לוי; ווארום זיי האבן געקריגן דעם גורל צוערשט. /21:11 און מע האט זיי געגעבן די שטאט פון ארבע, דעם פאטער פון ענק – דאס איז חברון – אין דעם געבערג פון יהודה, מיט אירע פרייע פלעצער רונד ארום איר. /21:12 אבער דאס פעלד פון דער שטאט און אירע דערפער האבן זיי געגעבן כלב דעם זון פון יפונהן פאר זיין אייגנטום.
/21:13 און די קינדער פון אהרן דעם כהן האבן זיי געגעבן די שטאט פון אנטרינונג פארן טויטשלעגער, חברון מיט אירע פרייע פלעצער, און לבנה מיט אירע פרייע פלעצער; /21:14 און יתיר מיט אירע פרייע פלעצער, און אשתמוע מיט אירע פרייע פלעצער; /21:15 און חולון מיט אירע פרייע פלעצער, און דביר מיט אירע פרייע פלעצער; /21:16 און עין מיט אירע פרייע פלעצער, און יוטה מיט אירע פרייע פלעצער, און בית־שמש מיט אירע פרייע פלעצער. ניין שטעט פון די דאזיקע צוויי שבטים.
/21:17 און פון שבט בנימין: גבעון מיט אירע פרייע פלעצער, גבע מיט אירע פרייע פלעצער; /21:18 ענתות מיט אירע פרייע פלעצער, און עלמון מיט אירע פרייע פלעצער. פיר שטעט.
/21:19 אלע שטעט פון די קינדער פון אהרן, די כהנים: דרייצן שטעט מיט זייערע פרייע פלעצער.
/21:20 און פאר די משפחות פון די קינדער פון קהת, די לויים, די איבעריקע פון די קינדער פון קהת – די שטעט פון זייער גורל זיינען געווען פון שבט אפרים. /21:21 און מע האט זיי געגעבן די שטאט פון אנטרינונג פארן טויטשלעגער, שכם, מיט אירע פרייע פלעצער, אין דעם געבערג פון אפרים, און גזר מיט אירע פרייע פלעצער; /21:22 און קבצים מיט אירע פרייע פלעצער, און בית־חורון מיט אירע פרייע פלעצער. פיר שטעט.
/21:23 און פון שבט דן: אלתקה מיט אירע פרייע פלעצער, גבתון מיט אירע פרייע פלעצער; /21:24 אילון מיט אירע פרייע פלעצער, גת־רמון מיט אירע פרייע פלעצער. פיר שטעט.
/21:25 און פון האלבן שבט מנשה: תענך מיט אירע פרייע פלעצער, און גת־רמון מיט אירע פרייע פלעצער. צוויי שטעט.
/21:26 אלע שטעט: צען, מיט זייערע פרייע פלעצער, פאר די משפחות פון די איבעריקע קינדער פון קהת.
/21:27 און פאר די קינדער פון גרשון, פון די משפחות פון די לויים, פון האלבן שבט מנשה; די שטאט פון אנטרינונג פארן טויטשלעגער, גולן אין בשן מיט אירע פרייע פלעצער, און בעשתרה מיט אירע פרייע פלעצער. צוויי שטעט.
/21:28 און פון שבט יששכר: קשיון מיט אירע פרייע פלעצער, דברת מיט אירע פרייע פלעצער; /21:29 ירמות מיט אירע פרייע פלעצער, עין־גנים מיט אירע פרייע פלעצער. פיר שטעט.
/21:30 און פון שבט אשר: משאל מיט אירע פרייע פלעצער, עבדון מיט אירע פרייע פלעצער; /21:31 חלקת מיט אירע פרייע פלעצער, און רחוב מיט אירע פרייע פלעצער. פיר שטעט.
/21:32 און פון שבט נפתלי: די שטאט פון אנטרינוגן פארן טויטשלעגער, קדש אין גליל, מיט אירע פרייע פלעצער, און חמות־דאר מיט אירע פרייע פלעצער, און קרתן מיט אירע פרייע פלעצער. דריי שטעט.
/21:33 אלע שטעט פון די גרשונים לויט זייערע משפחות: דרייצן שטעט מיט זייערע פרייע פלעצער.
/21:34 און פאר די משפחות פון די קינדער פון מררי, די איבעריקע לויים, פון שבט זבולון: יקנעם מיט אירע פרייע פלעצער, קרתה מיט אירע פרייע פלעצער; /21:35 דמנה מיט אירע פרייע פלעצער, נהלל מיט אירע פרייע פלעצער. פיר שטעט.
/21:36 און פון שבט ראובן: בצר מיט אירע פרייע פלעצער, און יהצה מיט אירע פרייע פלעצער; /21:37 קדמות מיט אירע פרייע פלעצער, און מיפעת מיט אירע פרייע פלעצער. פיר שטעט.
/21:38 און פון שבט גד: די שטאט פון אנטרינונג פארן טויטשלעגער, רמות אין גלעד, מיט אירע פרייע פלעצער, און מחנים מיט אירע פרייע פלעצער; /21:39 חשבון מיט אירע פרייע פלעצער, יעזר מיט אירע פרייע פלעצער. אלע שטעט: פיר.
/21:40 די אלע שטעט זיינען געווען פאר די קינדער פון מררי לויט זייערע משפחות – די איבעריקע פון די משפחות פון די לויים; און זייער גורל איז געווען צוועלף שטעט.
/21:41 אלע שטעט פון די לויים אין מיטן פון דעם אייגנטום פון די קינדער פון ישראל זיינען געווען אכט און פערציק שטעט מיט זייערע פרייע פלעצער. /21:42 די דאזיקע שטעט זיינען געווען שטאט אין שטאט מיט אירע פרייע פלעצער רונד ארום איר; אזוי ביי אלע די דאזיקע שטעט.
/21:43 און {dn גאט} האט געגעבן צו ישראל דאס גאנצע לאנד וואס ער האט געשווארן צו געבן זייערע עלטערן; און זיי האבן עס געארבט, און זיך באזעצט דערין. /21:44 און {dn גאט} האט זיי בארוט פון רונד ארום, אזוי ווי אלץ וואס ער האט געשווארן זייערע עלטערן; און קיינער פון אלע זייערע פיינט איז ניט באשטאנען פאר זיי; אלע זייערע פיינט האט {dn גאט} געגעבן אין זייער האנט. /21:45 ניט א ווארט איז אפגעפאלן פון אלדעם גוטן צוזאג וואס {dn גאט} האט צוגעזאגט דעם הויז פון ישראל; אלץ איז אנגעקומען.
/22:1 דענצמאל האט יהושוע גערופן די ראובנים, און די גדים, און דעם האלבן שבט מנשה. /22:2 און ער האט צו זיי געזאגט: איר האט געהיט אלץ וואס משה דער קנעכט פון {dn גאט} האט אייך באפוילן, און איר האט צוגעהערט צו מיין קול, אין אלץ וואס איך האב אייך באפוילן. /22:3 איר האט ניט פארלאזט אייערע ברידער די דאזיקע פיל טעג ביז אויף היינטיקן טאג, און איר האט געהיט די היטונג פון דעם געבאט פון {dn יהוה} אייער {dn גאט}. /22:4 און אצונד האט {dn יהוה} אייער {dn גאט} בארוט אייערע ברידער, אזוי ווי ער האט זיי צוגעזאגט; דרום קערט אייך אום אצונד, און גייט אייך צו אייערע געצעלטן, צום לאנד פון אייער אייגנטום וואס משה דער קנעכט פון {dn גאט} האט אייך געגעבן אויף יענער זייט ירדן. /22:5 אבער היט זייער צו טאן דאס געבאט, און די תורה, וואס משה דער קנעכט פון {dn גאט} האט אייך געבאטן, ליב צו האבן {dn יהוה} אייער {dn גאט}, און צו גיין אין אלע זיינע וועגן, און צו היטן זיינע געבאט, און זיך צו באהעפטן אן אים, און אים צו דינען מיט אייער גאנצן הארצן, און מיט אייער גאנצער זעל.
/22:6 און יהושוע האט זיי געבענטשט, און האט זיי אוועקגעשיקט, און זיי זיינען אוועקגעגאנגען צו זייערע געצעלטן.
/22:7 און צו א האלבן שבט מנשה האט משה געגעבן אין בשן; נאר צום אנדער האלבן האט יהושוע געגעבן מיט זייערע ברידער אויף דער זייט ירדן צו מערב. און אז יהושוע האט זיי אוועקגעשיקט צו זייערע געצעלטן, האט ער זיי אויך געבענטשט, /22:8 און ער האט צו זיי געזאגט, אזוי צו זאגן: מיט פיל גוטס קערט אייך אום צו אייערע געצעלטן, און מיט זייער פיל פי, מיט זילבער, און מיט גאלד, און מיט קופער, און מיט אייזן, און מיט קליידער זייער פיל; צעטיילט דעם רויב פון אייערע פיינט מיט אייערע ברידער.
/22:9 האבן די קינדער פון ראובן, און די קינדער פון גד, און דער האלבער שבט מנשה, זיך אומגעקערט, און זיי זיינען אוועקגעגאנגען פון די קינדער פון ישראל, פון שילו וואס אין לאנד כנען, צו גיין קיין לאנד גלעד, צום לאנד פון זייער אייגנטום, וואס זיי האבן זיך דערין באזעצט לויט דעם מויל פון {dn גאט} דורך משהן. /22:10 און אז זיי זיינען געקומען צו די געגנטן פון ירדן וואס אין לאנד כנען, האבן די קינדער פון ראובן, און די קינדער פון גד, און דער האלבער שבט מנשה, דארטן געבויט א מזבח ביים ירדן, א גרויסן מזבח אויף אנצוקוקן.
/22:11 האבן די קינדער פון ישראל געהערט, אזוי צו זאגן: זעט, די קינדער פון ראובן, און די קינדער פון גד, און דער האלבער שבט מנשה, האבן געבויט א מזבח אנטקעגן לאנד כנען, אין די געגנטן פון ירדן, צו דער זייט פון די קינדער פון ישראל. /22:12 און ווי די קינדער פון ישראל האבן דערהערט, אזוי האט די גאנצע עדה פון די קינדער פון ישראל זיך איינגעזאמלט קיין שילו ארויפצוגיין אקעגן זיי אויף מלחמה. /22:13 און די קינדער פון ישראל האבן געשיקט צו די קינדער פון ראובן, און צו די קינדער פון גד, און צום האלבן שבט מנשה, קיין לאנד גלעד, פינחס דעם זון פון אלעזר דעם כהן, /22:14 און מיט אים צען פירשטן, צו איין פירשט, צו איין פירשט פון א פאטערהויז פון אלע שבטים פון ישראל; און זיי זיינען איטלעכער געווען דער הויפט פון זייער פאטערהויז ביי די טויזנטן פון ישראל. /22:15 און זיי זיינען געקומען צו די קינדער פון ראובן, און צו די קינדער פון גד, און צום האלבן שבט מנשה, קיין לאנד גלעד, און זיי האבן מיט זיי גערעדט, אזוי צו זאגן: /22:16 אזוי האט געזאגט די גאנצע עדה פון {dn יהוה}: וואס איז די דאזיקע פעלשונג וואס איר האט געפעלשט אן דעם {dn גאט} פון ישראל, זיך אפצוקערן היינט פון הינטער {dn יהוה}, מיט אייער בויען פאר זיך א מזבח, כדי איר זאלט היינט ווידערשפעניקן אן {dn יהוה}? /22:17 איז אונדז ווינציק די זינד פון פעור, וואס מיר האבן זיך נאך פון איר ניט גערייניקט ביז אויף היינטיקן טאג, און וואס איבער איר איז געווען א מגפה אויף דער עדה פון {dn יהוה}, /22:18 אז איר קערט אייך היינט אפ פון הינטער {dn יהוה}? און עס וועט זיין: איר וועט ווידערשפעניקן היינט אן {dn יהוה}, און מארגן וועט ער צערענען אויף דער גאנצער עדה פון ישראל. /22:19 אויב ווידער דאס לאנד פון אייער אייגנטום איז אומריין, קומט אייך אריבער אין דעם לאנד פון יהוהס אייגנטום, וואס דארטן רוט דער משכן פון {dn יהוה}, און באזעצט אייך צווישן אונדז, נאר אן {dn יהוה} זאלט איר ניט ווידערשפעניקן, און אונדז זאלט איר ניט ווידערשפעניקן, מיט אייער בויען פאר זיך א מזבח, אחוץ דעם מזבח פון {dn יהוה} אונדזער {dn גאט}. /22:20 האט ניט עכן דער זון פון זרחן געפעלשט א פעלשונג מיט דעם חרם, און אויף דער גאנצער עדה פון ישראל איז געווען דער צארן? און ניט יענער מאן אליין איז אומגעקומען פאר זיין זינד.
/22:21 האבן געענטפערט די קינדער פון ראובן, און די קינדער פון גד, און דער האלבער שבט מנשה, און זיי האבן גערעדט צו די הויפטלייט פון די טויזנטן פון ישראל: /22:22 דער {dn גאט} פון געטער {dn יהוה}, דער {dn גאט} פון געטער {dn יהוה}, ער ווייס, און ישראל, ער זאל וויסן! אויב דאס איז אין ווידערשפעניקייט אדער אויב אין פעלשונג אן {dn יהוה} – זאלסט אונדז ניט העלפן היינטיקן טאג! – /22:23 אונדז צו בויען א מזבח כדי זיך אפצוקערן פון הינטער {dn יהוה}, אדער אויב אויפצוברענגען אויף אים בראנדאפפער און שפייזאפפער, אדער אויב צו מאכן אויף אים פרידאפפער, זאל {dn יהוה} אליין אויפמאנען!/22:24 און אויב מיר האבן עס ניט געטאן בלויז פון זארג וועגן א זאך, אזוי צו זאגן: מארגן וועלן אייערע קינדער זאגן צו אונדזערע קינדער, אזוי צו זאגן: וואס קערט איר אייך אן מיט {dn יהוה} דעם {dn גאט} פון ישראל? /22:25 ווארום א געמארק האט {dn יהוה} געמאכט צווישן אונדז און צווישן אייך, קינדער פון ראובן, און קינדער פון גד, דעם ירדן; איר האט ניט קיין חלק אין {dn יהוה}. און אייערע קינדער וועלן שטערן אונדזערע קינדער – ניט צו פארכטן {dn יהוה}. /22:26 האבן מיר געזאגט: לאמיר זיך אקארשט באווארענען צו בויען דעם מזבח, ניט פאר בראנדאפפער, און ניט פאר שלאכטאפפער; /22:27 נייערט ער זאל זיין אן עדות צווישן אונדז און צווישן אייך, און צווישן אונדזערע דורות נאך אונדז: צו דינען דעם דינסט פון {dn יהוה} פאר אים מיט אונדזערע בראנדאפפער, און מיט אונדזערע שלאכטאפפער, און מיט אונדזערע פרידאפפער, און אייערע קינדער זאלן מארגן ניט זאגן צו אונדזערע קינדער: איר האט ניט קיין חלק אין {dn יהוה}. /22:28 און מיר האבן געזאגט: אויב עס וועט געשען, אז זיי וועלן דאס זאגן צו אונדז אדער צו אונדזערע דורות שפעטער אהין, וועלן מיר זאגן: זעט דעם בוי פון דעם מזבח פון {dn יהוה}, וואס אונדזערע עלטערן האבן געמאכט, ניט פאר בראנדאפפער, און ניט פאר שלאכטאפפער; נייערט אן עדות איז ער צווישן אונדז און צווישן אייך. /22:29 חלילה אונדז צו ווידערשפעניקן אן {dn יהוה}, און זיך אפצוקערן היינט פון הינטער {dn יהוה}, צו בויען א מזבח פאר בראנדאפפער, פאר שפייזאפפער, און פאר שלאכטאפפער, אחוץ דעם מזבח פון {dn יהוה} אונדזער {dn גאט}, וואס פאר זיין משכן!
/22:30 און ווי פינחס דער כהן, און די פירשטן פון דער עדה, די הויפטלייט פון די טויזנטן פון ישראל וואס מיט אים, האבן געהערט די ווערטער וואס די קינדער פון ראובן, און די קינדער פון גד, און די קינדער פון מנשה, האבן גערעדט, איז דאס וווילגעפעלן אין זייערע אויגן. /22:31 און פינחס דער זון פון אלעזר דעם כהן האט געזאגט צו די קינדער פון ראובן, און צו די קינדער פון גד, און צו די קינדער פון מנשה: היינט ווייסן מיר, אז צווישן אונדז איז {dn גאט}; ווארום איר האט ניט געפעלשט אן {dn גאט} די דאזיקע פעלשונג; אצונד האט איר מציל געווען די קינדער פון ישראל פון דער האנט פון {dn גאט}.
/22:32 און פינחס דער זון פון אלעזר דעם כהן, און די פירשטן, האבן זיך אומגעקערט פון די קינדער פון ראובן, און פון די קינדער פון גד, פון לאנד גלעד, קיין לאנד כנען צו די קינדער פון ישראל, און זיי האבן זיי געבראכט אן ענטפער. /22:33 און דער ענטפער איז וווילגעפעלן אין די אויגן פון די קינדער פון ישראל און די קינדער פון ישראל האבן געלויבט {dn גאט}, און האבן מער ניט גערעדט וועגן ארויפגיין אקעגן זיי אויף מלחמה, צו פארוויסטן דאס לאנד וואס די קינדער פון ראובן און די קינדער פון גד זיצן דערין.
/22:34 און די קינדער פון ראובן און די קינדער פון גד האבן גערופן דעם מזבח . . . . . . , ווייל: ״אן עדות איז ער צווישן אונדז אז {dn יהוה} איז {dn גאט}״.

/23:1 און עס איז געווען אין פיל טעג ארום, נאכדעם אז {dn גאט} האט בארוט ישראל פון אלע זייערע פיינט פון רונד ארום, און יהושוע איז געווארן אלט און באטאגט, /23:2 האט יהושוע גערופן גאנץ ישראל, זייערע עלטסטע, און זייערע הויפטלייט, און זייערע ריכטער, און זייערע אויפזעער, און האט צו זיי געזאגט: איך בין אלט און באטאגט. /23:3 און איר האט געזען אלץ וואס {dn יהוה} אייער {dn גאט} האט געטאן צו אלע די דאזיקע פעלקער פון אייערטוועגן; ווארום {dn יהוה} אייער {dn גאט} איז דער וואס האט מלחמה געהאלטן פאר אייך. /23:4 זעט, איך האב אייך אויסגעווארפן די דאזיקע געבליבענע פעלקער פאר א נחלה לויט אייערע שבטים; פון ירדן, מיט אלע פעלקער וואס איך האב פארשניטן, און ביזן ים־הגדול צו זון־אונטערגאנג. /23:5 און {dn יהוה} אייער {dn גאט}, ער וועט זיי ארויסשטויסן פון פאר אייך, און וועט זיי פארטרייבן פון אייער אנגעזיכט, און איר וועט ארבן זייער לאנד, אזוי ווי {dn יהוה} אייער {dn גאט} האט אייך צוגעזאגט. /23:6 דרום זאלט איר זיין זייער שטארק צו היטן און צו טאן אלץ וואס שטייט געשריבן אין בוך פון תורת־משה, זיך ניט אפצוקערן דערפון רעכטס אדער לינקס, /23:7 ניט צו קומען צווישן די דאזיקע פעלקער, די דאזיקע וואס זיינען געבליבן ביי אייך. און דעם נאמען פון זייערע געטער זאלט איר ניט דערמאנען, און ניט לאזן שווערן ביי זיי און זיי ניט דינען, און זיך ניט בוקן צו זיי. /23:8 נאר בלויז אן {dn יהוה} אייער {dn גאט} זאלט איר אייך באהעפטן, אזוי ווי איר האט געטאן ביז היינטיקן טאג, /23:9 וואס דערפאר האט {dn יהוה} פארטריבן פון פאר אייך גרויסע און מאכטיקע פעלקער; און איר - קיינער איז ניט באשטאנען פאר אייך ביז היינטיקן טאג. /23:10 איין מאן פון אייך האט געיאגט טויזנט; ווארום {dn יהוה} אייער {dn גאט} איז דער וואס האט מלחמה געהאלטן פאר אייך, אזוי ווי ער האט אייך צוגעזאגט. /23:11 דרום זאלט איר זייער היטן אייער זעל, ליב צו האבן {dn יהוה} אייער {dn גאט}. /23:12 ווארום אויב אפקערן וועט איר אייך אפקערן, און איר וועט אייך באהעפטן אן דעם רעשט פון די דאזיקע פעלקער, די דאזיקע וואס זיינען געבליבן ביי אייך, און איר וועט זיך מתחתן זיין מיט זיי, און איר וועט קומען צווישן זיי, און זיי צווישן אייך, /23:13 וויסן זאלט איר וויסן זיין, אז {dn יהוה} אייער {dn גאט} וועט מער ניט פארטרייבן די דאזיקע פעלקער פון פאר אייך, און זיי וועלן אייך זיין פאר א נעץ און פאר א שטרויכלונג, און פאר א רוט אין אייערע זייטן, און פאר שטעכערס אין אייערע אויגן, ביז איר וועט אונטערגיין פון דער דאזיקער גוטער ערד וואס {dn יהוה} אייער {dn גאט} האט אייך געגעבן. /23:14 און אט גיי איך די טעג אויף דעם וועג פון דער גאנצער ערד; דרום זאלט איר וויסן מיט אייער גאנצן הארצן, און מיט אייער גאנצער זעל, אז ניט אן איינציק ווארט איז אפגעפאלן פון די אלע גוטע צוזאגן וואס {dn יהוה} אייער {dn גאט} האט צוגעזאגט וועגן אייך; אלע זיינען אייך אנגעקומען; ניט אן איינציק ווארט דערפון איז אפגעפאלן. /23:15 און עס וועט זיין, אזוי ווי אייך איז אנגעקומען אלדער גוטער צוזאג וואס {dn יהוה} אייער {dn גאט} האט אייך צוגעזאגט, אזוי וועט {dn יהוה} ברענגען אויף אייך אלדעם שלעכטן אנזאג, ביז ער וועט אייך פארטיליקן פון דער דאזיקער גוטער ערד וואס {dn יהוה} אייער {dn גאט} האט אייך געגעבן. /23:16 אז איר וועט איבערטרעטן דעם בונד פון {dn יהוה} אייער {dn גאט}, וואס ער האט אייך באפוילן, און איר וועט גיין און דינען פרעמדע געטער, און זיך בוקן צו זיי, וועט גרימען דער צארן פון {dn יהוה} אויף אייך, און איר וועט גיך אונטערגיין פון דעם גוטן לאנד וואס ער האט אייך געגעבן.
/24:1 און יהושוע האט איינגעזאמלט אלע שבטים פון ישראל קיין שכם, און ער האט גערופן די עלטסטע פון ישראל, און זייערע הויפטלייט, און זייערע ריכטער, און זייערע אויפזעער; און זיי האבן זיך געשטעלט פאר {dn גאט}. /24:2 און יהושוע האט געזאגט צום גאנצן פאלק: אזוי האט געזאגט {dn יהוה} דער {dn גאט} פון ישראל: אויף יענער זייט טייך זיינען געזעסן אייערע עלטערן פון אייביק אן, תרח דער פאטער פון אברהמען, און דער פאטער פון נחורן; און זיי האבן געדינט פרעמדע געטער. /24:3 און איך האב גענומען אייער פאטער אברהמען פון יענער זייט טייך, און האב אים דורכגעפירט דורך גאנץ לאנד כנען; און איך האב געמערט זיין זאמען, און אים געגעבן יצחקן. /24:4 און איך האב געגעבן צו יצחקן יעקבן און עשון; און איך האב געגעבן עשון דעם בארג שאיר אים צו ארבן; און יעקב און זיינע קינדער האבן גענידערט קיין מצרים. /24:5 און איך האב געשיקט משהן און אהרנען, און האב געפלאגט מצרים, לויט וואס איך האב געטאן צווישן זיי, און דערנאך האב איך אייך ארויסגעצויגן. /24:6 און איך האב ארויסגעצויגן אייערע עלטערן פון מצרים, און איר זייט געקומען צום ים, און די מצרים האבן נאכגעיאגט אייערע עלטערן מיט רייטוועגן און מיט רייטער ביזן ים־סוף. /24:7 און זיי האבן געשריען צו {dn גאט}, און ער האט געמאכט א פיצטערניש צווישן אייך און צווישן די מצרים, און געבראכט אויף זיי דעם ים, און זיי צוגעדעקט; און אייערע אויגן האבן געזען וואס איך האב געטאן מיט מצרים. און איר זייט געבליבן אין מדבר פיל טעג. /24:8 און איך האב אייך געבראכט אין לאנד פון דעם אמורי וואס זיצט אויף יענער זייט ירדן, און זיי האבן מלחמה געהאלטן מיט אייך, און איך האב זיי געגעבן אין אייער האנט, און איר האט געארבט זייער לאנד, און איך האב זיי פארטיליקט פון פאר אייך. /24:9 איז אויפגעשטאנען בלק דער זון פון צפורן, דער מלך פון מואב, און האט מלחמה געהאלטן אקעגן ישראל; און ער האט געשיקט און גערופן בלעם דעם זון פון בעורן, אייך צו שילטן. /24:10 אבער איך האב ניט געוואלט צוהערן צו בלעמען, און בענטשן האט ער אייך געבענטשט; און איך האב אייך מציל געווען פון זיין האנט. /24:11 און איר זייט אריבערגעגאנגען דעם ירדן, און איר זייט געקומען צו יריחו, און עס האבן מלחמה געהאלטן אקעגן אייך די מענער פון יריחו, דער אמורי, און דער פרזי, און דער כנעני, און דער חוי, און דער גרגשי, דער חוי, און דער יבוסי; און איך האב זיי געגעבן אין אייער האנט. /24:12 און איך האב געשיקט אייך פארויס די הארנבין, און זי האט זיי פארטריבן פון פאר אייך, די צוויי מלכים פון אמורי; ניט מיט דיין שווערד, און ניט מיט דיין בויגן. /24:13 און איך האב אייך געגעבן א לאנד וואס דו האסט זיך דערויף ניט געמיט, און שטעט וואס איר האט ניט געבויט, און איר האט זיך אין זיי באזעצט; וויינגערטנער און איילבערטגערטנער וואס איר האט ניט געפלאנצט, עסט איר. /24:14 און אצונד, האט מורא פאר {dn יהוה}, און דינט אים מיט גאנצקייט און מיט אמת; און טוט אפ די געטער וואס אייערע עלטערן האבן געדינט, אויף יענער זייט טייך, און אין מצרים, און דינט {dn יהוה}. /24:15 און אויב עס איז שלעכט אין אייערע אויגן צו דינען {dn יהוה}, וויילט אייך אויס היינט וועמען איר ווילט דינען, ענטוועדער די געטער וואס אייערע עלטערן האבן געדינט אויף יענער זייט טייך, אדער די געטער פון דעם אמורי, וואס איר זיצט אין זייער לאנד; און איך און מיין הויזגעזינט וועלן דינען {dn יהוה}. /24:16 האט געענטפערט דאס פאלק און האט געזאגט: חלילה אונדז צו פארלאזן {dn יהוה}, כדי צו דינען פרעמדע געטער! /24:17 ווארום {dn יהוה} אונדזער {dn גאט} איז דער וואס האט אויפגעבראכט אונדז און אונדזערע עלטערן פון לאנד מצרים, פון דעם הויז פון קנעכטשאפט, און וואס האט געטאן פאר אונדזערע אויגן די דאזיקע גרויסע צייכנס, און האט אונדז אפגעהיט אויף דעם גאנצן וועג וואס מיר זיינען געגאנגען אויף אים, און צווישן אלע פעלקער וואס מיר זיינען דורכגעגאנגען דורך זיי. /24:18 און {dn יהוה} האט פארטריבן פון פאר אונדז אלע פעלקער און דעם אמורי, דעם באוווינער פון לאנד; דרום וועלן מיר אויך דינען {dn יהוה}, ווארום ער איז אונדזער {dn גאט}. /24:19 האט יהושוע געזאגט צום פאלק: איר וועט ניט קענען דינען {dn יהוה}, ווארום א הייליקער {dn גאט} איז ער, א צערנדיקער {dn גאט} איז ער; ער וועט ניט פארגעבן אייער פארברעך און אייערע זינד. /24:20 אויב איר וועט פארלאזן {dn יהוה}, און וועט דינען פרעמדע געטער, וועט ער זיך קערן און וועט אייך שלעכטס טאן, און וועט אייך פארלענדן, נאכדעם ווי ער האט אייך גוטס געטאן. /24:21 האט דאס פאלק געזאגט צו יהושוען: ניין, נייערט {dn יהוה} וועלן מיר דינען. /24:22 האט יהושוע געזאגט צום פאלק: איר זייט עדות קעגן אייך אליין. אז איר האט אייך אויסדערוויילט {dn יהוה}, אים צו דינען. - און זיי האבן געזאגט: עדות! - /24:23 און אצונד טוט אפ די פרעמדע געטער וואס צווישן אייך, און נייגט אייער הארץ צו {dn יהוה} דעם {dn גאט} פון ישראל. /24:24 האט דאס פאלק געזאגט צו יהושוען: {dn יהוה} אונדזער {dn גאט} וועלן מיר דינען, און צו זיין קול וועלן מיר צוהערן. /24:25 און יהושוע האט געשלאסן א בונד מיטן פאלק אין יענעם טאג, און ער האט זיי געמאכט חוקים און געזעצן אין שכם. /24:26 און יהושוע האט אויפגעשריבן די דאזיקע ווערטער אין בוך פון גאטס תורה; און ער האט גענומען א גרויסן שטיין, און האט אים דארטן אויפגעשטעלט אונטער דעם אייכנבוים וואס ביים הייליקטום פון {dn גאט}. /24:27 און יהושוע האט געזאגט צום גאנצן פאלק: אט דער דאזיקער שטיין זאל זיין פאר אן עדות אקעגן אונדז, ווארום ער האט געהערט אלע ווערטער פון {dn יהוה}, וואס ער האט מיט אונדז גערעדט; און ער וועט זיין פאר אן עדות אקעגן אייך, טאמער וועט איר לייקענען אן אייער {dn גאט}. /24:28 און יהושוע האט פאנאנדערגעשיקט דאס פאלק, איטלעכן צו זיין נחלה. /24:29 און עס איז געווען נאך די דאזיקע געשעענישן, איז געשטארבן יהושוע דער זון פון נון, דער קנעכט פון {dn גאט}, צו הונדערט מיט צען יאר. /24:30 און מע האט אים באגראבן אין דעם געמארק פון זיין נחלה, אין תמנת־סרח וואס אין דעם געבערג פון אפרים, אין צפון פון בארג געש. /24:31 און ישראל האט געדינט {dn גאט} אלע טעג פון יהושוען, און אלע טעג פון די זקנים וואס האבן מאריך־ימים געווען נאך יהושוען, און וואס האבן געוווסט אלדי טוונג פון {dn גאט}, וואס ער האט געטאן פאר ישראל. /24:32 און די ביינער פון יוספן, וואס די קינדער פון ישראל האבן אויפגעבראכט פון מצרים, האבן זיי באגראבן אין שכם, אויף דעם שטיק פעלד וואס יעקב האט געקויפט פון די זין פון חמור, דעם פאטער פון שכמען, פאר הונדערט קשיטה; און עס איז געווארן די קינדער פון יוסף פאר א נחלה. און אלעזר דער זון פון אהרנען איז געשטארבן, און מע האט אים באגראבן אויף דעם בערגל פון זיין זון פינחסן, וואס איז אים געגעבן געווארן אין דעם געבערג פון אפרים.

 שופטים

/1:1 און עס איז געווען נאך דעם טויט פון יהושוען, האבן די קינדער פון ישראל געפרעגט ביי {dn גאט}, אזוי צו זאגן: ווער זאל אונדז צוערשט ארויפגיין אקעגן דעם כנעני, מלחמה צו האלטן אויף אים? /1:2 האט {dn גאט} געזאגט: יהודה זאל ארויפגיין; זע, איך האב געגעבן דאס לאנד אין זיין האנט.
/1:3 האט יהודה געזאגט צו זיין ברודער שמעון: גיי ארויף מיט מיר אין מיין גורל, און מיר וועלן מלחמה האלטן אויפן כנעני, און איך וועל אויך גיין מיט דיר אין דיין גורל. איז שמעון געגאנגען מיט אים.
/1:4 און יהודה איז ארויפגעגאנגען, און {dn גאט} האט געגעבן דעם כנעני און דעם פרזי אין זייער האנט, און זיי האבן געשלאגן פון זיי אין בזק צען טויזנט מאן. /1:5 און זיי האבן געפונען אדוני־בזקן אין בזק, און האבן מלחמה געהאלטן אויף אים, און האבן געשלאגן דעם כנעני און דעם פרזי. /1:6 איז אדוני־בזק אנטלויפן, און זיי האבן אים נאכגעיאגט, און האבן אים געכאפט, און האבן אפגעהאקט די דוימען פון זיינע הענט און זיינע פיס. /1:7 האט אדוני־בזק געזאגט: זיבעציק מלכים מיט די דוימען פון זייערע הענט און זייערע פיס אפגעהאקט האבן געקליבן אונטער מיין טיש; אזוי ווי איך האב געטאן; אזוי האט מיר {dn גאט} באצאלט, און זיי האבן אים געבראכט קיין ירושלים, און ער איז דארטן געשטארבן.
/1:8 און די קינדער פון יהודה האבן מלחמה געהאלטן אויף ירושלים, און האבן זי באצווונגען, און זי געשלאגן מיטן שארף פון שווערד, און די שטאט האבן זיי אוועקגעלאזט אין פייער. /1:9 און דערנאך האבן די קינדער פון יהודה אראפגענידערט מלחמה צו האלטן אויף דעם כנעני, דעם באוווינער פון דעם געבערג און דעם דרום און דער נידערונג. /1:10 און יהודה איז געגאנגען אויף דעם כנעני וואס איז געזעסן אין חברון– און דער נאמען פון חברון איז פריער געווען קרית־ארבע– און זיי האבן דערשלאגן ששין, און אחימנען, און תלמין. /1:11 און פון דארטן איז ער געגאנגען אויף די באוווינער פון דביר; און דער נאמען פון דביר איז פריער געווען קרית־ספר.
/1:12 און כלב האט געזאגט: ווער עס וועט שלאגן קרית־ספר, און וועט זי באצווינגען, וועל איך אים געבן מיין טאכטער עכסהן פאר א ווייב. /1:13 האט זי באצווונגען עתניאל דער זון פון קנזן, כלבס יינגערער ברודער, און ער האט אים געגעבן זיין טאכטער עכסהן פאר א ווייב. /1:14 און עס איז געווען, אז זי איז אנגעקומען, האט זי אים אנגערעדט צו בעטן פון איר פאטער א פעלד. און ווי זי האט זיך אראפגעלאזט פון אייזל, אזוי האט כלב צו איר געזאגט: וואס איז דיר? /1:15 האט זי צו אים געזאגט: שענק מיר א מתנה; ווארום אין א טרוקענעם לאנד האסטו מיך אויסגעגעבן; דרום זאלסטו מיר געבן קוואלן וואסער. האט איר כלב געגעבן די אויבערשטע קוואלן און די אונטערשטע קוואלן.
/1:16 און די קינדער פון דעם קיני, משהס שווער, זיינען ארויפגעגאנגען פון דער שטאט פון טייטלביימער מיט די קינדער פון יהודה צו דעם מדבר פון יהודה וואס אין דרום פון ערד; און זיי זיינען געגאנגען און האבן זיך באזעצט מיט דעם פאלק.
/1:17 און יהודה איז געגאנגען מיט זיין ברודער שמעון, און זיי האבן געשלאגן דעם כנעני, דעם באוווינער פון צפת און האבן זי געמאכט חרם, און מע האט גערופן דעם נאמען פון דער שטאט חרמה. /1:18 און יהודה האט באצווונגען עזה מיט איר געמארק, און אשקלון מיט איר געמארק, און עקרון מיט איר געמארק. /1:19 און {dn גאט} איז געווען מיט יהודה, און ער האט איינגענומען דאס געבערג; ווארום די באוווינער פון טאל איז ניט געווען צו פארטרייבן, ווייל זיי האבן געהאט אייזערנע רייטוועגן. /1:20 און זיי האבן געגעבן חברון צו כלבן, אזוי ווי משה האט אנגעזאגט; און ער האט פארטריבן פון דארטן די דריי זין פון ענק.
/1:21 און דעם יבוסי, דעם באוווינער פון ירושלים, האבן די קינדער פון בנימין ניט פארטריבן; און דער יבוסי איז געבליבן זיצן מיט די קינדער פון בנימין אין ירושלים ביז אויף היינטיקן טאג.
/1:22 און דאס הויז פון יוסף, זיי אויך זיינען ארויפגעגאנגען אויף בית־אל, און {dn גאט} איז געווען מיט זיי. /1:23 און דאס הויז פון יוסף האט געלאזט אויסקוקן בית־אל– און דער נאמען פון דער שטאט איז פריער געווען לוז– /1:24 און די וועכטערס האבן געזען א מאן ארויסגיין פון שטאט, און האבן צו אים געזאגט: ווייז אונדז אקארשט דעם איינגאנג פון שטאט, און מיר וועלן טאן מיט דיר חסד. /1:25 האט ער זיי געוויזן דעם איינגאנג פון שטאט, און זיי האבן געשלאגן די שטאט מיטן שארף פון שווערד; און דעם מאן און זיין גאנצע משפחה האבן זיי אוועקגעלאזט. /1:26 און דער מאן איז געגאנגען אין לאנד פון די חתים, און האט געבויט א שטאט, און גערופן איר נאמען לוז; דאס איז איר נאמען ביז אויף היינטיקן טאג.
/1:27 און מנשה האט ניט פארטריבן בית־שאן און אירע טעכטערשטעט, און תענך און אירע טעכטערשטעט, און די באוווינער פון דור און אירע טעכטערשטעט, און די באוווינער פון יבלעם און אירע טעכטערשטעט, און די באוווינער פון מגדו און אירע טעכטערשטעט; און דער כנעני איז באשטאנען צו בלייבן זיצן אין דעם דאזיקן לאנד. /1:28 און עס איז געווען, אז ישראל איז שטארק געווארן, האט ער געמאכט דעם כנעני צו צינדז, אבער פארטרייבן האט ער אים ניט פארטריבן.
/1:29 און אפרים האט ניט פארטריבן דעם כנעני וואס איז געזעסן אין גזר, און דער כנעני איז געבליבן זיצן צווישן אים אין גזר.
/1:30 זבולון האט ניט פארטריבן די באוווינער פון קטרון, און די באוווינער פון נהלול; און דער כנעני איז געבליבן זיצן צווישן אים, און איז געווארן צו צינדז.
/1:31 אשר האט ניט פארטריבן די באוווינער פון עכו, און די באוווינער פון צידון, און אחלב, און אכזיב, און חלבה, און אפיק, און רחוב. /1:32 און דער אשרי איז געזעסן צווישן דעם כנעני, די באוווינער פון לאנד, ווארום ער האט אים ניט פארטריבן.
/1:33 נפתלי האט ניט פארטריבן די באוווינער פון בית־שמש, און די באוווינער פון בית־ענת. און ער איז געזעסן צווישן דעם כנעני, די באוווינער פון לאנד; אבער די באוווינער פון בית־שמש און בית־ענת זיינען געווארן ביי זיי צו צינדז.
/1:34 און דער אמורי האט ארויפגעשטופט די קינדער פון דן צום געבערג, ווארום ער האט זיי ניט געלאזט אראפנידערן אין טאל. /1:35 און דער אמורי איז באשטאנען צו בלייבן זיצן אין הר־חרס, אין אילון, און אין שעלבים; אבער די האנט פון דעם הויז פון יוסף איז געווען שווער [אויף זיי], און זיי זיינען געווארן צו צינדז. /1:36 און דער געמארק פון אמורי איז געווען פון דעם אויפגאנג פון עקרבים פון סלע און ארויף צו.

/2:1 און א מלאך פון {dn גאט} איז ארויפגעגאנגען פון גלגל קיין בוכים, און ער האט געזאגט: איך האב אייך ארויפגעבראכט פון מצרים, און האב אייך געבראכט אין דעם לאנד וואס איך האב צוגעשווארן אייערע עלטערן; און איך האב געזאגט: איך וועל ניט פארשטערן מיין בונד מיט אייך אויף אייביק; /2:2 נאר איר זאלט ניט שליסן א בונד די באוווינער פון דעם דאזיקן לאנד; זייערע מזבחות זאלט איר צעברעכן. אבער איר האט ניט צוגעהערט צו מיין קול. וואס האט איר דא געטאן? /2:3 דרום, אויך זאג איך: איך וועל זיי ניט פארטרייבן פון פאר אייך, און זיי וועלן אייך זיין פאר נעצן, און זייערע געטער וועלן אייך זיין פאר א שטרויכלונג.
/2:4 און עס איז געווען, ווי דער מלאך פון {dn גאט} האט גערעדט די דאזיקע ווערטער צו אלע קינדער פון ישראל, אזוי האט דאס פאלק אויפגעהויבן זייער קול, און זיי האבן געוויינט; /2:5 דרום האט מען גערופן דעם נאמען פון יענעם ארט בוכים. און זיי האבן דארטן געשלאכט צו {dn גאט}.
/2:6 און אז יהושוע האט פאנאנדערגעשיקט דאס פאלק, און די קינדער פון ישראל זיינען געגאנגען איטלעכער צו זיין נחלה, צו ארבן דאס לאנד, /2:7 האט דאס פאלק געדינט {dn גאט} אלע טעג פון יהושוען, און אלע זקנים, וואס האבן מאריך־ימים געווען נאך יהושוען, וואס האבן געזען אלדי גרויסע טוונג פון {dn גאט} וואס ער האט געטאן פאר ישראל. /2:8 און יהושוע דער זון פון נון, דער קנעכט פון {dn גאט}, איז געשטארבן צו הונדערט מיט צען יאר. /2:9 און מע האט אים באגראבן אין דעם געמארק פון זיין נחלה, אין תמנת־חרס, אין דעם געבערג פון אפרים אין צפון פון בארג געש. /2:10 און אויך יענער גאנצער דור איז איינגעזאמלט געווארן צו זיינע עלטערן, און אן אנדער דור איז אויפגעשטאנען נאך זיי, וואס האבן ניט געקענט {dn גאט}, און ניט די טואונג וואס ער האט געטאן פאר ישראל.  /2:11 און די קינדער פון ישראל האבן געטאן וואס איז שלעכט אין די אויגן פון {dn גאט}, און זיי האבן געדינט די בעל־געטער. /2:12 און זיי האבן פארלאזן {dn יהוה} דעם {dn גאט} פון זייערע עלטערן, וואס האט זיי ארויסגעצויגען פון לאנד מצרים, און זיי זיינען געגאנגען נאך פרעמדע געטער, פון די געטער פון די פעלקער וואס רונד ארום זיי, און זיי האבן זיך צו זיי געבוקט, און האבן דערצערנט {dn גאט}. /2:13 און זיי האבן פארלאזן {dn יהוה}, און געדינט צו בעל און צו די עשתרות.  /2:14 האט דער צארן פון {dn גאט} געגרימט אויף ישראל, און ער האט זיי געגעבן אין דער האנט פון רויבער וואס האבן זיי בארויבט, און ער האט זיי איבערגעענטפערט אין דער האנט פון זייערע פיינט פון רונד ארום, און זיי האבן מער ניט געקענט באשטיין פאר זייערע פיינט. 15 אומעטום אווו זיי זיינען ארויסגעגאנגען, איז די האנט פון {dn גאט} געווען אקעגן זיי צום בייזן, אזוי ווי {dn גאט} האט גערעדט, און אזוי ווי {dn גאט} זיי האט געשווארן; און זי האט זייער צוגעדריקט. 16 האט {dn גאט} אויפגעשטעלט שופטים, און זיי געהאלפן פון זייערע רויבער. /2:17 אבער אויך צו זייערע שופטים האבן זיי ניט צוגעהערט, ווארום זיי זיינען געווען פארפירט נאך פרעמדע געטער, און האבן זיך צו זיי געבוקט; זיי האבן זיך גיך אפגעקערט פון דעם וועג וואס זייערע עלטערן זיינען געגאנגען, צוצוהערן די געבאט פון {dn גאט}; זיי האבן אזוי ניט געטאן. /2:18 און אז {dn גאט} האט זיי אויפגעשטעלט שופטים, אזוי פלעגט {dn גאט} זיין מיט דעם שופט, און פלעגט זיי העלפן פון דער האנט פון זייערע פיינט אלע טעג פון דעם שופט, ווייל {dn גאט} פלעגט חרטה האבן איבער זייער געשריי פון וועגן זייערע צווינגער און זייערע דריקער. /2:19 אבער עס איז געווען, ווי דער שופט איז געשטארבן, אזוי פלעגן זיי ווידער פארדארבן ווערן, נאך מער פון זייערע עלטערן, צו גיין נאך פרעמדע געטער, זיי צו דינען און זיך צו בוקען צו זיי. זיי האבן ניט אפגעלאזט פון זייערע מעשים און פון זייער איינגעשפארטן וועג. /2:20 און דער צארן פון {dn גאט} האט געגרימט אויף ישראל, און ער האט געזאגט: ווייל דאס דאזיקע פאלק האט איבערגעטרעטן מיין בונד וואס איך האב באפוילן זייערע עלטערן, און זיי האבן ניט צוגעהערט צו מיין קול, 21  וועל איך אויך ניט מער פארטרייבן פון פאר זיי קיינעם פון די פעלקער וואס יהושוע האט איבערגעלאזט, ווען ער איז געשטארבן. 22  כדי צו פרווון מיט זיי ישראל, אויב זיי וועלן היטן די וועגן פון {dn גאט} צו גיין אין זיי, אזוי ווי זייערע עלטערן האבן געהיט, אדער ניט. 23  און {dn גאט} האט געלאזט די דאזיקע פעלקער, זיי ניט צו פארטרייבן אויף גיך; און ער האט זיי ניט געגעבן אין דער האנט פון יהושוען.

/3:1 און דאס זיינען די פעלקער וואס {dn גאט} האט געלאזט, כדי צו פרווון מיט זיי ישראל, די אלע וואס האבן ניט געוווסט פון אלע מלחמות פון כנען; /3:2 בלויז כדי די דורות פון די קינדער פון ישראל זאלן וויסן, זיי צו לערנען מלחמה–די וואס האבן נאך פריער דערפון ניט געוווסט; /3:3 די פינף פירשטן פון די פלשתים, און דער גאנצער כנעני, און דער צידוני, און דער חוי, דער באוווינער פון בארג לבנון, פון בארג בעל־חרמון ביז מע קומט קיין חמת. /3:4 און זיי זיינען געבליבן כדי צו פרווון מיט זיי ישראל, צו וויסן אויב זיי וועלן צוהערן די געבאט פון {dn גאט} וואס ער האט געבאטן זייערע עלטערן דורך משהן. /3:5 און די קינדער פון ישראל זיינען געזעסן צווישן דעם כנעני, דעם חתי, און דעם אמורי, און דעם פרזי, און דעם חוי, און דעם יבוסי. 6  און זיי האבן זיך גענומען זייערע טעכטער פאר ווייבער, און זייערע טעכטער האבן זיי געגעבן צו די זין פון יענע, און זיי האבן געדינט זייערע געטער.
/3:7 און די קינדער פון ישראל האבן געטאן וואס איז שלעכט אין די אויגן פון {dn גאט}, און זיי האבן פארגעסן אן {dn יהוה} זייער {dn גאט}, און האבן געדינט די בעל־געטער און די אשרות. /3:8 און דער צארן פון {dn גאט} האט געגרימט אויף ישראל, און ער האט זיי איבערגעענטפערט אין דער האנט פון כושן־רשעתים דעם מלך פון ארם־נהרים, און די קינדער פון ישראל האבן געדינט כושן־רשעתימען אכט יאר. /3:9 האבן די קינדער פון ישראל געשריען צו {dn גאט}, און {dn גאט} האט אויפגעשטעלט די קינדער פון ישראל א העלפער וואס האט זיי געהאלפן, עתניאל דעם זון פון קנזן, כלבס יינגערן ברודער. /3:10 און דער גייסט פון {dn גאט} איז געווען אויף אים, און ער האט געמשפט ישראל; און ער איז ארויסגעגאנגען  אויף מלחמה, און {dn גאט} האט געגעבן אין זיין האנט כושן־רשעתים דעם מלך פון ארם, און זיין האנט איז געווען שטארק אויף כושן־רשעתימען. /3:11 און דאס לאנד איז געווען רויק  פערציק יאר. און עתניאל דער זון פון קנזן איז געשטארבן. /3:12 און די קינדער פון ישראל האבן ווידער געטאן וואס איז שלעכט אין די אויגן פון {dn גאט}, און {dn גאט} האט געשטארקט עגלון, דעם מלך פון מואב איבער ישראל, ווייל זיי האבן געטאן וואס איז שלעכט אין די אויגן פון {dn גאט}. /3:13 און ער האט איינגעזאמלט צו זיך די קינדער פון עמון און עמלק, און איז געגאנגען און האט געשלאגן ישראל; און זיי האבן איינגענומען די שטאט פון טייטלביימער. /3:14 און די קינדער פון ישראל האבן געדינט עגלון דעם מלך פון מואב אכצן יאר. /3:15 האבן די קינדער פון ישראל געשריען צו {dn גאט}, און {dn גאט} האט זיי אויפגעשטעלט א העלפער אהוד דעם זון פון גראן, א בנימינער, א מאן א געלינקטן. און די קינדער פון ישראל האבן געשיקט דורך זיין האנט א מתנה צו עגלון דעם מלך פון מואב. /3:16 האט אהוד זיך געמאכט א שווערד וואס האט געהאט צוויי שארפן, אן אייל די לענג; און ער האט זי אנגעגורט אונטער זיינע קליידער אויף זיין רעכטן דיך. /3:17 און ער האט גענענט די מתנה צו עגלון דעם מלך פון מואב– און עגלון איז געווען זייער א פעטער מענטש. /3:18 און עס איז געווען, ווי ער האט געענדיקט גענענען די מתנה, אזוי האט ער ארויסבאלייט די מענטשן וואס האבן געטראגן די מתנה. /3:19 און ער אליין האט זיך אומגעקערט פון די שטיינהאקערייען וואס לעבן גלגל, און האט געזאגט: א פארבארגענע זאך האב איך צו דיר, מלך. האט ער געזאגט: זאל זיין שטיל! און אלע וואס זיינען געשטאנען ארום אים, זיינען ארויסגעגאנגען פון אים. /3:20 און אהוד איז צוגעקומען צו אים ווי ער זיצט אליין אין דער קילער אויבערשטוב וואס ביי אים, און אהוד האט געזאגט: א ווארט פון {dn גאט} האב איך צו דיר. איז ער אויפגעשטאנען פון זיין שטול. 21  און אהוד האט אויסגעשטרעקט זיין לינקע האנט, און האט גענומען זיין שווערד פון זיין רעכטער דיך, און האט זי אריינגעשטאכן אין זיין בויך. 22 און אויך דער שטיל איז אריין נאכן קלינג; און דאס פעטס האט איינגעשלאסן דעם קלינג, ווארום ער האט די שווערד ניט ארויסגעצויגן פון זיין בויך; און זי איז ארויס פון הינטערלייב. 23 און אהוד איז ארויסגעגאנגען  אין פירהויז, און האט צוגעמאכט די טירן פון דער אויבערשטוב הינטער זיך, און צוגעשלאסן. 24  און ווי ער איז ארויסגעגאנגען, אזוי זיינען אנגעקומען זיינע קנעכט, און האבן דערזען, ערשט די טירן פון דער אויבערשטוב זיינען פארשלאסן, און זיי האבן געזאגט: מסתמא איז ער אויף זיין באדערפעניש אין דער קילקאמער. /3:25 אבער אז זיי האבן זיך צו שאנד געווארט, ערשט ער עפענט ניט די טירן פון דער אויבערשטוב, האבן זיי גענומען דעם שליסל, און האבן געעפנט; ערשט זייער האר ליגט טויט אויף דער ערד. /3:26 און אהוד איז אנטרונען געווארן בעת זיי האבן געזאמט, און ער איז אריבער די שטיינהאקערייען, און איז אנטרונען קיין שעירה. /3:27 און עס איז געווען, ווי ער איז אנגעקומען, אזוי האט ער געבלאזן אין שופר אין דעם געבערג פון אפרים, און די קינדער פון ישראל האבן אראפגענידערט מיט אים פון דעם געבערג, און ער זיי פארויס. /3:28 און ער האט צו זיי געזאגט: יאגט נאך הינטער מיר, ווארום {dn גאט} האט געגעבן אייערע פיינט, מואב, אין אייערע האנט. און זיי האבן אראפגענידערט נאך אים, און האבן פארכאפט די איבערפארן פון ירדן פאר מואב, און קיינעם ניט געלאזט אריבערגיין. /3:29 און זיי האבן געשלאגן פון מואב אין יענער צייט ארום צען טויזנט מאן, ווו נאר א לייביקער, און ווו נאר א העלדישער מאן; און קיינער איז ניט אנטרונען געווארן. /3:30 און מואב איז געווארן אונטערטעניק אין יענעם טאג אונטער דער האנט פון ישראל; און דאס לאנד איז געווען רויק אכציק יאר.
/3:31 און נאך אים איז געווען שמגר דער זון פון ענתן, וואס האט געשלאגן פון די פלשתים זעקס הונדערט מאן מיט אן אקסנשטעקן. און ער אויך האט געהאלפן ישראל.

/4:1 און די קינדער פון ישראל האבן ווידער געטאן וואס איז שלעכט אין די אויגן פון {dn גאט}, ווען אהוד איז געשטארבן. /4:2 און {dn גאט} האט זיי איבערגעענטפערט אין דער האנט פון יבין דעם מלך פון כנען, וואס האט געקיניגט אין חצור; און דער פירער פון זיין חיל איז געווען סיסרא, וואס איז געזעסן אין חרושת־גוים. /4:3 און די קינדער פון ישראל האבן געשריען צו {dn גאט}; ווארום ניין הונדערט אייזערנע רייטוועגן האט ער געהאט, און ער האט שטארק געדריקט די קינדער פון ישראל צוואנציק יאר.
/4:4 און דבורה א פרוי א נביאה, די ווייב פון לפידותן, זי האט געמשפט ישראל אין יענער צייט. /4:5 און זי איז געזעסן אונטער דבורהס טייטלבוים צווישן רמה און צווישן בית־אל אין דעם געבערג פון אפרים, און די קינדער פון ישראל זיינען ארויפגעגאנגען צו איר צו משפט. /4:6 האט זי געשיקט און האט גערופן ברק דעם זון פון אבינועם פון קדש־נפתלי, און האט צו אים געזאגט: פאר וואר, {dn יהוה} דער {dn גאט} פון ישראל האט באפוילן: גיי און זאלסט ציען צום בארג תבור, און נעמען מיט דיר צען טויזנט מאן פון די קינדער פון נפתלי און פון די קינדער פון זבולון. /4:7 און איך וועל אריבערציען צו דיר, צום טייך קישון, סיסרא דעם פירער פון יבינס חיל, מיט זיינע רייטוועגן און זיין מחנה, און איך וועל אים געבן אין דיין האנט. /4:8 האט ברק צו איר געזאגט: אויב דו וועסט גיין מיט מיר, וועל איך גיין, אויב אבער דו וועסט ניט גיין מיט מיר, וועל איך ניט גיין. /4:9 האט זי געזאגט: גיין וועל איך גיין מיט דיר, אבער ניט דיינער וועט זיין דער כבוד אויף דעם וועג וואס דו גייסט, ווארום אין דער האנט פון א פרוי וועט {dn גאט} איבערענטפערן סיסראן.
און דבורה איז אויפגעשטאנען און איז געגאנגען מיט ברקן קיין קדש. /4:10 און ברק האט צונויפגערופן זבולון און נפתלי קיין קדש, און צען טויזנט מאן זיינען ארויפגעגאנגען הינטער אים, און דבורה איז ארויפגעגאנגען מיט אים.
/4:11 און חבר דער קיני האט זיך געהאט אפגעשיידט פון קין, פון די קינדער פון חובב, משהס שווער, און האט אויפגעשטעלט זיין געצעלט ביז  אלון־בצעננים וואס לעבן קדש.
/4:12 האט מען אנגעזאגט סיסראן אז ברק דער זון פון אבינועמען איז ארויפגעגאנגען צום בארג תבור, /4:13 און סיסרא האט איינגעזאמלט אלע זיינע רייטוועגן – ניין הונדערט אייזערנע רייטוועגן, און דאס גאנצע פאלק וואס מיט אים, פון חרושת־גוים צום טייך קישון.
/4:14 און דבורה האט געזאגט צו ברקן: שטיי אויף! ווארום דאס איז דער טאג וואס {dn גאט} האט געגעבן סיסראן אין דיין האנט; פאר וואר, {dn גאט} איז ארויסגעגאנגען דיר פארויס.
האט ברק אראפגענידערט פון בארג תבור, און צען טויזנט מאן נאך אים. /4:15 און {dn גאט} האט פארטומלט סיסראן און אלע רייטוועגן און דעם גאנצן חיל מיטן שארף פון שווערד פאר ברקן; און סיסרא האט אראפגענידערט פון זיין רייטוואגן, און איז אנטלאפן צו פוס. /4:16 און ברק האט נאכגעיאגט די רייטוועגן און דעם חיל ביז  חרושת־גוים, און דער גאנצער חיל פון סיסראן איז געפאלן דורכן שארף פון שווערד; ניט געבליבן צו מאל איינער.
/4:17 און סיסרא איז געלאפן צו פוס צום געצעלט פון יעל דער ווייב פון חבר דעם קיני; ווארום שלום איז געווען צווישן יבין דעם מלך פון חצור און צווישן דעם הויז פון חבר דעם קיני. /4:18 און יעל איז ארויסגעקומען סיסראן אנטקעגן, און האט צו אים געזאגט: קער איין, מיין האר, קער איין צו מיר; זאלסט ניט מורא האבן. האט ער איינגעקערט צו איר אין געצעלט, און זי האט אים צוגעדעקט מיט א דעקע. /4:19 האט ער צו איר געזאגט: גיב מיר, איך בעט דיך, טרינקען א ביסל וואסער, ווארום איך בין דארשטיק. האט זי געעפנט דעם לאגל מילך, און האט אים געגעבן טרינקען, און האט אים צוגעדעקט. /4:20 האט ער געזאגט: שטעל זיך אין איינגאנג פון געצעלט, און עס וועט זיין, אז עמיצער וועט קומען, און וועט דיך פרעגן און זאגן: איז דא פאראן א מאן? זאלסטו זאגן: ניין.
/4:21 האט יעל די ווייב פון חברן גענומען א געצעלטפלעקל, און אריינגעטאן דעם האמער אין איר האנט, און זי איז שטילערהייט צוגעגאנגען צו אים, און האט אריינגעהאקט דאס פלעקל אין זיין שלייף, ביז עס איז אריין אין דער ערד, און ווי ער איז געשלאפן, אזוי האט ער געחלשט און איז געשטארבן.
/4:22 ערשט ברק יאגט נאך סיסראן; איז אים יעל ארויסגעגאנגען  אנטקעגן, און האט צו אים געזאגט: קום און איך וועל דיר ווייזן דעם מאן וואס דו זוכסט. איז ער אריינגעגאנגען צו איר, ערשט סיסרא ליגט טויט מיטן פלעקל אין זיין שלייף.
/4:23 און {dn גאט} האט געמאכט אונטערטעניק אין יענעם טאג יבין דעם  מלך פון כנען פאר די קינדער פון ישראל. /4:24 און די האנט פון די קינדער פון ישראל איז געווארן אלץ שווערער אויף יבין דעם מלך פון כנען, ביז וואנען זיי האבן פארשניטן יבין דעם מלך פון כנען.

/5:1 האט געזונגען דבורה און ברק דער זון פון אבינועמען אין יענעם טאג, אזוי צו זאגן:
/5:2 אז מע לאזט די האר ווילד אין ישראל, אז דאס פאלק באט פרייוויליק אן, טוט לויבען {dn גאט}! /5:3 הערט איר מלכים, פארנעמט איר פירשטן, איך, צו {dn יהוה} וועל איך זינגען, איך וועל שפילן צו {dn יהוה} דעם {dn גאט} פון ישראל.
/5:4 {dn גאט}, אז דו ביסט פון שעיר ארויס, אז דו האסט פון אדומס פעלד געשפרייזט, האט די ערד געציטערט, אויך די הימלען האבן געטריפט, יא, וואלקנס האבן וואסער געטריפט. /5:5 בערג זיינען צערונען פאר {dn יהוה}, דער דאזיקער סיני – פאר {dn יהוה} דעם {dn גאט} פון ישראל.
/5:6 אין די טעג פון שמגר דעם זון פון ענת, אין די טעג פון יעל, האבן שליאכן אויפגעהערט, און וועגגייער פלעגן אויף קרומע שטעגן גיין. /5:7 אויפגעהערט האבן פירער אין ישראל, אויפגעהערט, ביז דו, דבורה, ביסט אויפגעשטאנען, אויפגעשטאנען א מוטער אין ישראל.
/5:8 נייע געטער האט מען אויסדערוויילט, דרום איז מלחמה געווען אין די טויערן; אויב א שילד און א שפיז איז אנצוזען געווען אין פערציק טויזנט אין ישראל!
/5:9 מיין הארץ צו די הערשער פון ישראל, די פרייוויליקע צווישן דעם פאלק; טוט לויבן {dn גאט}!
/5:10 איר וואס רייט אויף אייזעלינס ווייסע, איר וואס זיצט אויף דעקעס, און איר וואס גייט אויפן וועג, רעדט דערפון! /5:11 מער ווי ליארעם פון פיילשיסערס איז צווישן די שעפקאריטעס; דארטן דערציילט מען די גערעכטיקייט פון {dn גאט}, די גערעכטיקייט פון זיין פירערשאפט אין ישראל. דענצמאל האט גענידערט גאטס פאלק צו די טויערן.
/5:12 דערוועק דיך, דערוועק דיך, דבורה, דערוועק דיך, דערוועק דיך, רעד געזאנג! שטיי אויף, ברק, און פאנג דיין געפאנג, זון פון אבינועם! /5:13 דענצמאל האט ער אן איבערבלייב געמאכט געוועלטיקן איבער א מאכטיקן פאלק; {dn גאט} האט מיך געמאכט געוועלטיקן איבער די גבורים.
/5:14 פון אפרים זיינען געקומען די וואס ווארצלען אין עמלק, נאך דיר, בנימין, מיט דיינע מחנות; פון מכיר האבן הערשער גענידערט, און פון זבולון די וואס טראגן א שרייבערשטאק. /5:15 און די הארן אין יששכר מיט דבורהן; און יששכר ווי ברק האט געלאזט זיך אין טאל, הינטער אים. ביי די טיילן פון ראובן איז דער איבערלייג געווען גרויס.
/5:16 וואס ביסטו געזעסן צווישן די שאפגעהעפטן, צו הערן דאס מעקן פון סטאדעס? ביי די טיילן פון ראובן איז דער איבערקלער געווען גרויס.
/5:17 גלעד האט אויף יענער זייט ירדן גערוט; און דן פאר וואס וויילט ביי די שיפן? אשר איז געזעסן ביים בארטן פון ים, און ביי זיינע אויסגוסן געטאן רוען.
/5:18 זבולון איז א פאלק וואס האט איינגעשטעלט זיין זעל צום טויט, און נפתלי – אויף די הייכן פון פעלד. /5:19 מלכים זיינען געקומען, מלחמה געהאלטן, דענצמאל האבן מלחמה געהאלטן די מלכים פון כנען אין תענך ביי די וואסערן פון מגדו; קיין רויב פון זילבער האבן זיי ניט געקריגן. /5:20 פון הימל האט מען מלחמה געהאלטן, די שטערן פון זייערע שטעגן האבן מלחמה געהאלטן מיט סיסראן. /5:21 טייך קישון האט זיי אוועקגעפלייצט, טייך אלטער, טייך קישון. טרעט אויף מיט מאכט, מיין זעל! /5:22 דענצמאל האבן געקלאפט די טריט פון פערד, פון די שפרונגען, די שפרונגען פון זיינע אגערס.
/5:23 שילט מרוז, האט געזאגט דער מלאך פון {dn גאט}, שילטן שילט אירע באוווינער, ווייל זיי זיינען ניט געקומען צו דער הילף פון {dn גאט}, צו דער הילף פון {dn גאט}, צווישן די גבורים.
/5:24 געבענטשטער פון אלע ווייבער זאל זיין יעל, די ווייב פון חבר דעם קיני פון אלע ווייבער אין געצעלט זיין געבענטשטער.
/5:25 וואסער האט ער געבעטן, מילך האט זי געגעבן, אין א קרוג פון פירשטן, האט זי שמאנט דערלאנגט. /5:26 איר האנט האט זי אויסגעשטרעקט צום פלעקל, און איר רעכטע צום ארבעטערהאמער, און געהאמערט סיסראן, צעקלאפט זיין קאפ, און געלעכערט און דורכגעהאקט זיין שלייף. /5:27 צו אירע פיס האט ער זיך אראפגעלאזט, געפאלן, געלעגן; צו אירע פיס זיך אראפגעלאזט, געפאלן; ווו זיך אראפגעלאזט, דארט דערהרגעט געפאלן.
/5:28 דורכן פענצטער האט געקוקט און געיאמערט, דורך דער פארטקע, די מוטער פון סיסראן: וואס זאמט זיך זיין רייטוואגן צו קומען? וואס שפעטיקן זיך די טריט פון זיינע געשפאנען? /5:29 די קלוגע פון אירע שררותטעס ענטפערן, יא, זי אליין גיט אן ענטפער צו זיך: /5:30 פאר וואר, זיי געפינען, זיי טיילן דעם רויב, א מיידל, צוויי מיידלעך פאר איטלעכן מאן; רויב פון פארבן פאר סיסראן, רויב פון פארבן געשטיקטע, פארבשטיקערייען פארן רויבנעמערס האלדז.
/5:31 אזוי זאלן אונטערגיין אלע פיינט דיינע, {dn גאט}! און זיינע ליבהאבער זאלן זיין ווי דער אויפגאנג פון דער זון אין איר שטארקייט.
און דאס לאנד איז געווען רויק פערציק יאר.

/6:1 און די קינדער פון ישראל האבן געטאן וואס איז שלעכט אין די אויגן פון {dn גאט}, און {dn גאט} האט זיי געגעבן אין דער האנט פון מדין זיבן יאר. /6:2 און די האנט פון מדין איז געווען שטארק אויף ישראל. פון וועגן מדין האבן די קינדער פון ישראל זיך געמאכט די גריבער וואס אין די בערג, און די היילן, און די פעסטונגען. /6:3 און עס איז געווען, אז ישראל האט געזייט, אזוי פלעגט ארויפגיין מדין, און עמלק, און די קינדער פון מזרח; און זיי פלעגן ארויפקומען אויף זיי, /6:4 און האבן געלעגערט אויף זיי, און פארוויסט די תבואה פון לאנד ביז דו קומסט קיין עזה, און זיי פלעגן ניט איבערלאזן קיין דערנערונג אין ישראל, צו מאל א שעפס, אדער אן אקס, אדער אן אייזל. /6:5 ווארום זיי און זייערע פי פלעגן ארויפגיין, מיט זייערע געצעלטן, און פלעגן קומען אזוי ווי דער היישעריק אין פילקייט, און צו זיי און צו זייערע קעמלען איז ניט געווען קיין צאל, און זיי זיינען געקומען אין לאנד כדי עס צו פארוויסטן. /6:6 און ישראל איז זייער פארארימט געווארן פון וועגן מדין; און די קינדער פון ישראל האבן געשריען צו {dn גאט}.
/6:7 און עס איז געווען, אז די קינדער פון ישראל האבן געשריען צו {dn גאט} פון וועגן מדין, /6:8 האט {dn גאט} געשיקט א מאן א נביא צו די קינדער פון ישראל, און ער האט זיי געזאגט: אזוי האט געזאגט {dn יהוה} דער {dn גאט} פון ישראל: איך האב אייך אויפגעבראכט פון מצרים, און האב אייך ארויסגעצויגן פון דעם הויז פון קנעכטשאפט; /6:9 און איך האב אייך מציל געווען פון דער האנט פון מצרים, און פון דער האנט פון אלע אייערע דריקער, און איך האב זיי פארטריבן פון פאר אייך, און האב אייך געגעבן זייער לאנד. /6:10 און איך האב צו אייך געזאגט: איך בין {dn יהוה} אייער {dn גאט}; איר זאלט ניט פארכטן די געטער פון די אמורים וואס איר זיצט אין זייער לאנד; אבער איר האט ניט צוגעהערט צו מיין קול.
/6:11 און א מלאך פון {dn גאט} איז געקומען, און האט זיך געזעצט אונטער דעם אייכנבוים וואס אין עפרה, וואס האט געהערט צו יואש דעם אביעזרער; און זיין זון גדעון האט געקלאפט ווייץ אין קעלטער, כדי אויסצובאהאלטן פון מדין. /6:12 האט דער מלאך פון {dn גאט} זיך באוויזן צו אים, און האט צו אים געזאגט: {dn גאט} מיט דיר, העלדישער גיבור! /6:13 האט גדעון צו אים געזאגט: איך בעט דיך, מיין האר, אויב {dn גאט} איז מיט אונדז, טא פאר וואס האט דאס אלץ אונדז געטראפן? און ווו זיינען אלע זיינע ווונדער, וואס אונדזערע עלטערן האבן אונדז דערציילט, אזוי צו זאגן: פאר וואר, {dn גאט} האט אונדז אויפגעבראכט פון מצרים? און אצונד האט אונדז {dn גאט} פארלאזן, און האט אונדז געגעבן אין דער האנט פון מדין.
/6:14 האט {dn גאט} זיך געקערט צו אים, און האט געזאגט: גיי מיט דיין דאזיקן כוח, און זאלסט העלפן ישראל פון דער האנט פון מדין; פאר וואר, איך האב דיך געשיקט.
15 האט ער צו אים געזאגט: איך בעט דיך, {dn גאט}! מיט וואס זאל איך העלפן ישראל? זע, מיין משפחה איז די ארימסטע אין מנשה, און איך בין דער מינדסטער אין מיין פאטערס הויז.
/6:16 האט {dn גאט} צו אים געזאגט: אבער איך וועל זיין מיט דיר, און וועסט שלאגן מדין אזוי ווי איין מאן.
/6:17 האט ער צו אים געזאגט: אויב, איך בעט דיך, איך האב געפונען לייטזעליקייט אין דיינע אויגן, זאלסטו מיר מאכן א צייכן אז דו רעדסט דאס מיט מיר. /6:18 זאלסט זיך ניט אפטאן פון דאנען, איך בעט דיך, ביז איך קום צוריק צו דיר, און וועל ארויסטראגן מיין געשאנק, און אוועקלייגן פאר דיר. האט ער געזאגט: איך וועל בלייבן ביז דו קערסט זיך אום.
/6:19 איז גדעון אריינגעגאנגען, און האט געמאכט א ציגנבעקל, און אומגעזייערטע קוכנס פון אן איפה מעל; דאס פלייש האט ער אריינגעטאן אין א קארב, און די זופ האט ער אריינגעטאן אין א טאפ, און ארויסגעבראכט צו אים אונטער דעם אייכנבוים, און דערלאנגט.
/6:20 האט דער מלאך פון {dn גאט} צו אים געזאגט: נעם דאס פלייש און די אומגעזייערטע קוכנס, און לייג אוועק אויף יענעם פעלז, און די זופ גיס אויס.
האט ער אזוי געטאן. /6:21 און דער מלאך פון {dn גאט} האט אויסגעשטרעקט דעם שפיץ פון דעם שטעקן וואס אין זיין האנט, און האט אנגערירט דאס פלייש און די אומגעזייערטע קוכענס; און א פייער איז אויפגעגאנגען פון דעם פעלז, און האט פארצערט דאס פלייש און די אומגעזייערטע קוכנס; און דער מלאך פון {dn גאט} איז אוועק פון זיינע אויגן. /6:22 האט גדעון געזען אז דאס איז געווען א מלאך פון {dn גאט}, און גדעון האט געזאגט: וויי, {dn גאט דו האר}! ווארום איך האב געזען א מלאך פון {dn גאט} פנים אל פנים.
/6:23 האט {dn גאט} צו אים געזאגט: פריד צו דיר; זאלסט ניט מורא האבן, וועסט ניט שטארבן.
/6:24 און גדעון האט דארטן געבויט א מזבח צו {dn גאט}, און האט אים גערופן {dn יהוה}-שלום; ביז אויף היינטיקן טאג איז ער נאך אין עפרה פון די אביעזרער.
/6:25 און עס איז געווען אין יענער נאכט, האט {dn גאט} צו אים געזאגט: נעם דיין פאטערס יונגן אקס, און דעם צווייטן אקס פון זיבן יאר, און זאלסט צעשטערן דיין פאטערס מזבח פון בעל, און דעם געצנבוים וואס לעבן אים זאלסטו אפהאקן. /6:26 און זאלסט בויען א מזבח צו {dn יהוה} דיין {dn גאט} אויפן שפיץ פון דער דאזיקער בארגפעסטונג, אויף דעם צוגעריכטן ארט, און זאלסט נעמען דעם צווייטן אקס, און אויפברענגען פאר א בראנדאפפער מיטן האלץ פון דעם געצנבוים וואס דו וועסט אפהאקן.
27  האט גדעון גענומען צען מאן פון זיינע קנעכט, און האט געטאן אזוי ווי {dn גאט} האט צו אים גערעדט; און עס איז געווען, אזוי ווי ער האט מורא געהאט פאר זיין פאטערס הויזגעזינט און פאר די מענטשן פון שטאט, דאס צו טאן ביי טאג, האט ער דאס געטאן ביי נאכט.
28 און די מענטשן פון שטאט האבן זיך געפעדערט אין דער פרי, ערשט דער מזבח פון בעל איז צעבראכן, און דער געצנבוים וואס לעבן אים איז אפגעהאקט, און דער צווייטער אקס איז אויפגעבראכט געווארן אויף דעם אויפגעבויטן מזבח. /6:29 האבן זיי געזאגט איינער צום אנדערן: ווער האט געטאן די דאזיקע זאך? און אז זיי האבן געפארשט און געזוכט, האט מען געזאגט: גדעון דער זון פון יואשן האט געטאן די דאזיקע זאך. /6:30 האבן די מענטשן פון שטאט געזאגט צו יואשן: ברענג ארויס דיין זון, און ער זאל שטארבן, ווייל ער האט צעבראכן דעם מזבח פון בעל, און ווייל ער האט אפגעהאקט דעם געצנבוים וואס לעבן אים.
/6:31 האט יואש געזאגט צו אלע וואס זיינען געשטאנען ארום אים: ווילט איר זיך קריגן פאר בעל? אדער ווילט איר אים העלפן? ווער עס וועט זיך קריגן פאר אים, וועט געטייט ווערן ביז אין דער פרי. אויב ער איז א {dn גאט}, זאל ער אליין זיך קריגן פאר זיך, וואס מע האט צעבראכן זיין מזבח. /6:32 און מע האט אים גערופן אין יענעם טאג ירובעל, אזוי צו זאגן: זאל בעל זיך קריגן מיט אים, וואס ער האט צעבראכן זיין מזבח.
/6:33 און גאנץ מדין און עמלק און די קינדער פון מזרח האבן זיך איינגעזאמלט אין איינעם, און זיינען אריבערגעקומען און האבן געלאגערט אין טאל יזרעאל. /6:34 האט א גייסט פון {dn גאט} אנגעקליידט גדעונען, און ער האט געבלאזן אין שופר, און אביעזר האט זיך אויפגעקליבן הינטער אים. /6:35 און ער האט געשיקט שלוחים דורך גאנץ מנשה, און ער אויך האט זיך אויפגעקליבן הינטער אים; און ער האט געשיקט שלוחים דורך אשר, און דורך זבולון, און דורך נפתלי, און זיי זיינען ארויפגעקומען זיי אנטקעגן.
36  און גדעון האט געזאגט צו {dn גאט}: אויב דו ווילסט העלפן דורך מיין האנט ישראל, אזוי ווי דו האסט גערעדט, /6:37 אט לייג איך אוועק אן אפשער וואל אין שייער; אויב עס וועט זיין טוי אויפן אפשער אליין, און אויף דער גאנצער ערד וועט זיין טרוקן, וועל איך וויסן אז דו וועסט העלפן ישראל דורך מיין האנט, אזוי ווי דו האסט גערעדט.
38  איז אזוי געווען; און ווי ער האט זיך געפעדערט אויף מארגן, און האט אויסגעדרייט דעם אפשער, האט ער אויסגעקוועטשט טוי פון דעם אפשער, א פולן קרוג וואסער. /6:39 האט גדעון געזאגט צו {dn גאט}: זאל ניט גרימען דיין צארן אויף מיר, און איך וועל רעדן נאר דאס מאל :לאמיך, איך בעט דיך, נאר דאס מאל פרווון מיט דעם אפשער; זאל, איך בעט דיך, זיין טרוקן אויפן אפשער אליין, און אויף דער גאנצער ערד זאל זיין טוי.
/6:40 האט {dn גאט} געטאן אזוי אין יענער נאכט; און עס איז געווען טרוקן אויפן אפשער אליין, און אויף דער גאנצער ערד איז געווען טוי.

/7:1 האט זיך געפעדערט ירובעל –דאס איז גדעון– ער און דאס גאנצע פאלק וואס מיט אים, און זיי האבן געלאגערט ביי עין־חרוד; און דער לאגער פון מדין איז אים געווען פון צפון, פון גבעת־המורה אין טאל. /7:2 האט {dn גאט} געזאגט צו גדעונען: דאס פאלק וואס מיט דיר איז צו פיל, אז איך זאל געבן מדין אין זייער האנט; ישראל וועט זיך נאך בארימען אקעגן מיר, אזוי צו זאגן: מיין האנט האט מיך געהאלפן. /7:3 דרום רוף אקארשט אויס אצונד אין די אויערן פון פאלק, אזוי צו זאגן: ווער עס האט מורא און ציטערט, זאל זיך אומקערן און אוועקגיין אין דער פרי פון בארג גלעד.
האבן זיך אומגעקערט פון פאלק צוויי און צוואנציק טויזנט, און צען טויזנט זיינען געבליבן.
/7:4 האט {dn גאט} געזאגט צו גדעונען: דאס פאלק איז נאך אלץ צו פיל, מאך זיי נידערן צום וואסער, און איך וועל זיי דארטן אויסקלייבן פאר דיר. און עס וועט זיין, דער וואס איך וועל דיר זאגן: דער דאזיקער זאל גיין מיט דיר, ער זאל גיין מיט דיר; און איטלעכער וואס איך וועל דיר זאגן: דער דאזיקער זאל ניט גיין מיט דיר, ער זאל ניט גיין.
/7:5 האט ער געמאכט נידערן דאס פאלק צום וואסער; און {dn גאט} האט געזאגט צו גדעונען: איטלעכער וואס וועט לעקן פונעם וואסער מיט זיין צונג, אזוי ווי עס לעקט א הונט, אים זאלסטו שטעלן באזונדער, דעסט גלייכן איטלעכן וואס וועט זיך אראפלאזן אויף זיינע קני צו טרינקען.
/7:6 איז געווען די צאל פון די וואס האבן געלעקט פון זייער האנט אין זייער מויל דריי הונדערט מאן, און דאס גאנצע איבעריקע פאלק האט זיך אראפגעלאזט אויף זייערע קני צו טרינקען וואסער. /7:7 און {dn גאט} האט געזאגט צו גדעונען: מיט די דריי הונדערט מאן וואס האבן געלעקט, וועל איך אייך העלפן, און וועל געבן מדין אין דיין האנט; און דאס גאנצע פאלק זאל גיין איטלעכער אין זיין היים.
/7:8 האבן זיי איבערגענומען די צערונג פון פאלק אין זייער האנט, און זייערע שופרות; און אלע מענער פון ישראל האט ער אוועקגעשיקט איטלעכן צו זיינע געצעלטן, נאר די דריי הונדערט מאן האט ער אנגעהאלטן. און דער לאגער פון מדין איז געווען אונטער אים אין טאל. /7:9 און עס איז געווען אין יענער נאכט, האט {dn גאט} צו אים געזאגט: שטיי אויף, נידער אראפ אין לאגער, ווארום איך האב אים געגעבן אין דיין האנט. /7:10 און אויב דו האסט מורא אראפצונידערן, נידער אראפ דו מיט דיין יונג פורה צום לאגער. /7:11 און וועסט הערן וואס זיי רעדן; וועלן דערנאך שטארק ווערן דיינע הענט, און וועסט אראפגענידערן אין לאגער.
האט ער אראפגענידערט, ער און זיין יונג פורה, צום עק פון די באוואפנטע וואס אין לאגער. /7:12 און מדין און עמלק און אלע קינדער פון מזרח זיינען געלעגן אין טאל, אזוי ווי דער היישעריק אין פילקייט, און צו זייערע קעמלען איז ניט געווען קיין צאל, אזוי ווי דער זאמד וואס אויפן ברעג פון ים אין פילקייט. /7:13 און ווי גדעון איז אנגעקומען, ערשט א מאן דערציילט זיין חבר א חלום, און זאגט: זע, מיר האט זיך געחלומט א חלום: ערשט א קוכן פון גערשטענעם ברויט קייקלט זיך אין לאגער פון מדין, און ער איז געקומען ביזן געצעלט, און האט עס א קלאפ געטאן, און עס איז אומגעפאלן, און ער האט עס אומגעקערט קאפויר, ביז דאס געצעלט איז געבליבן ליגן. /7:14 האט זיך אפגערופן זיין חבר און האט געזאגט: דאס איז ניט אנדערש ווי די שווערד פון גדעון דעם זון פון יואשן, א מאן פון ישראל. {dn גאט} האט געגעבן אין זיין האנט מדין מיטן גאנצן חיל.
/7:15 און עס איז געווען, ווי גדעון האט געהערט די דערציילונג פון דעם חלום און זיין באשייד, אזוי האט ער זיך געבוקט; און ער האט זיך אומגעקערט אין לאגער פון ישראל און האט געזאגט: שטייט אויף, ווארום {dn גאט} האט געגעבן אין אייער האנט דעם חיל פון מדין. /7:16 און ער האט צעטיילט די דריי הונדערט מאן אין דריי מחנות, און האט זיי אלעמען געגעבן שופרות אין דער האנט, און ליידיקע קריג, און בראנדהעלצער אין די קריג. /7:17 און ער האט צו זיי געזאגט: איר זאלט קוקן אויף מיר, און טאן דעסט גלייכן; און אט קוק איך אין עק לאגער, איז, ווי איך וועל טאן, אזוי זאלט איר טאן. /7:18 און אז איך וועל בלאזן אין שופר, איך און אלע וואס מיט מיר, זאלט איר אויך בלאזן אין די שופרות רונד ארום דעם גאנצן לאגער, און איר זאלט זאגן: פאר {dn גאט} און פאר גדעונען!
/7:19 און גדעון און די הונדערט מאן וואס מיט אים זיינען געקומען אין עק לאגער ביים אנהייב פון דער מיטלסטער נאכטוואך; מע האט נאר וואס געהאט אויפגעשטעלט די וועכטער; און זיי האבן געבלאזן אין די שופרות, און האבן צעהאקט די קריג וואס אין זייער האנט. /7:20 און די דריי מחנות האבן געבלאזן אין די שופרות, און האבן צעבראכן די קריג; און זיי האבן געהאלטן אין זייער לינקער האנט די בראנדהעלצער, און אין זייער רעכטער האנט די שופרות צום בלאזן; און זיי האבן אויסגערופן:א שווערד פאר {dn גאט} און פאר גדעונען! /7:21 און זיי זיינען געשטאנען איטלעכער אויף זיין ארט רונד ארום לאגער; און דער גאנצער לאגער האט גענומען לויפען; און זיי האבן ארויסגעלאזט א געשריי און זיינען אנטרונען. /7:22 און זיי האבן געבלאזן די דריי הונדערט שופרות, און {dn גאט} האט געמאכט די שווערד פון איינעם קעגן אנדערן, אזוי אין גאנצן חיל, און דער חיל איז אנטרונען ביז בית־שטה, צו צררה צו, ביז דעם ברעג פון אבל־מחולה ביי טבת. /7:23 און די מענער פון ישראל האבן זיך איינגעזאמלט פון נפתלי, און פון אשר, און פון גאנץ מנשה, און זיי האבן נאכגעיאגט מדין. /7:24 און גדעון האט צעשיקט שלוחים אין גאנצן געבערג פון אפרים, אזוי צו זאגן: נידערט אראפ אקעגן מדין, און פארכאפט זיי דאס וואסער ביז בית־ברה, און דעם ירדן. האבן זיך איינגעזאמלט אלע מענער פון אפרים, און זיי האבן באצווונגען דאס וואסער ביז בית־ברה, און דעם ירדן. /7:25 און זיי האבן געכאפט די צוויי הארן פון מדין, עורבן און זאבן, און האבן געהרגעט עורבן ביי צור־עורב און זאבן האבן זיי געהרגעט אין יעקב־זאב; און זיי האבן נאכגעיאגט מדין; און די קעפ פון עורבן און זאבן האבן זיי געבראכט צו גדעונען פון יענער זייט ירדן.

/8:1 האבן צו אים געזאגט די מענער פון אפרים: וואס פאר א זאך האסטו אונדז דא געטאן, אונדז ניט צו רופן ווען דו ביסט געגאנגען מלחמה האלטן אקעגן מדין? און זיי האבן זיך שטארק געקריגט מיט אים. /8:2 האט ער צו זיי געזאגט: וואס האב איך אצונד אויפגעטאן אין פארגלייך מיט אייך? איז ניט דער נאכקלייב פון אפרים בעסער ווי די לעז פון אביעזר? /8:3 אין אייער האנט האט {dn גאט} געגעבן די הארן פון מדין, עורבן און זאבן, און וואס האב איך געקענט אויפטאן אין פארגלייך מיט אייך? האט דענצמאל אפגעלאזט זייער כעס פון אים, ווען ער האט גערעדט די דאזיקע רייד.
/8:4 און גדעון איז געקומען צום ירדן, און איז אריבערגעגאנגען, ער און די דריי הונדערט מאן וואס מיט אים, פארשמאכטע און פאריאגטע. /8:5 און ער האט געזאגט צו די מענטשן פון סוכות: גיט, איך בעט אייך, לאבנס ברויט פאר דעם פאלק וואס הינטער מיר, ווארום זיי זיינען פארשמאכט, און איך יאג נאך זבח און צלמונע די מלכים פון מדין.
/8:6 האבן די הארן פון סוכות געזאגט: איז די האנט פון זבחן און צלמונען אצונד אין דיין פויסט, אז מיר זאלן געבן דיין חיל ברויט?
/8:7 האט גדעון געזאגט: דערפאר אז {dn גאט} וועט געבן זבחן און צלמונען אין מיין האנט, וועל איך דרעשן אייער לייב מיט דערנער פון מדבר און מיט שטעכיקע ריטער.
/8:8 און ער איז ארויפגעגאנגען פון דארטן קיין פנואל, און האט צו זיי גערעדט דעסט גלייכן; האבן אים די מענטשן פון פנואל געענטפערט אזוי ווי די מענטשן פון סוכות האבן געענטפערט.
/8:9 האט ער געזאגט אויך צו די מענטשן פון פנואל, אזוי צו זאגן: אז איך וועל זיך אומקערן  בשלום, וועל איך צעברעכן דעם דאזיקן טורעם.
/8:10 און זבח און צלמונע זיינען געווען אין קרקור, און זייער חיל מיט זיי, ארום פופצן טויזנט, אלע וואס זיינען געבליבן פון דעם גאנצן חיל פון די קינדער פון מזרח; און די געפאלענע זיינען געווען הונדערט און צוואנציק טויזנט מאן וואס האבן געצויגן א שווערד. /8:11 און גדעון איז ארויפגעגאנגען דורך די וווינער אין געצעלטן, אין מזרח פון נובח און יגבהה, און האט געשלאגן דעם חיל, בעת דער חיל האט זיך געשפירט זיכער. /8:12 אבער זבח און צלמונע זיינען אנטלאפן, און ער האט זיי נאכגעיאגט; און ער האט געכאפט די צוויי מלכים פון מדין, זבחן און צלמונען, און דעם גאנצן חיל האט ער צעשראקן.
/8:13 און גדעון דער זון פון יואשן האט זיך אומגעקערט פון דער מלחמה, פון דעם ארויפגאנג פון חרס. /8:14 און ער האט אנגעכאפט א יונגן מאן פון די מענטשן פון סוכות, און האט אים אויספגעפרעגט; און ער האט אים אויפגעשריבן די הארן פון סוכות, און אירע עלטסטע, זיבן און זיבעציק מאן. /8:15 און ער איז געקומען צו די מענטשן פון סוכות, און האט געזאגט: אט זיינען זבח און צלמונע, וואס איר האט געשפעט פון מיר, אזוי צו זאגן: איז די האנט פון זבחן און צלמונען אצונד אין דיין פויסט, אז מיר זאלן געבן דיינע פארשמאכטע מענטשן ברויט?
/8:16 און ער האט גענומען די עלטסטע פון שטאט, און דערנער פון מדבר און שטעכיקע ריטער, און האט אנגעלערנט מיט זיי די מענטשן פון סוכות. /8:17 און דעם טורעם פון פנואל האט ער צעבראכן, און האט געהרגעט די מענטשן פון שטאט.
/8:18 און ער האט געזאגט צו זבחן און צלמונען: ווי אזוי זיינען געווען די מענטשן וואס איר האט געהרגעט אין תבור? האבן זיי געזאגט: אזוי ווי דו, אזוי זיי; איין [אנבליק]; אזוי ווי די געשטאלט פון בני־מלכים. /8:19 האט ער געזאגט: מיינע ברידער, די זין פון מיין מוטער, זיינען דאס געווען. אזוי ווי {dn גאט} לעבט, ווען איר וואלט זיי געלאזט לעבן, וואלט איך אייך ניט געהרגעט! /8:20 און ער האט געזאגט צו יתר זיין בכור: שטיי אויף, הרגע זיי. אבער דער יונג האט ניט ארויסגעצויגן זיין שווערד, ווארום ער האט מורא געהאט, ווייל ער איז נאך געווען יונג. /8:21 האט געזאגט זבח און צלמונע: שטיי דו אויף און דערשלאג אונדז, ווארום ווי דער מאן, אזוי זיין גבורה. איז גדעון אויפגעשטאנען, און האט געהרגעט זבחן און צלמונען. און ער האט אראפגענומען די לבנהלעך וואס אויף די העלדזער פון זייערע קעמלען.
/8:22 און די מענער פון ישראל האבן געזאגט צו גדעונען: געוועלטיק איבער אונדז, אי דו, אי דיין זון, אי דיין זונס זון, ווארום דו האסט אונדז געהאלפן פון דער האנט פון מדין. /8:23 האט גדעון צו זיי געזאגט: ניט איך וועל געוועלטיקן איבער אייך, און ניט מיין זון וועט געוועלטיקן איבער אייך; {dn גאט} וועט געוועלטיקן איבער אייך. /8:24 און גדעון האט צו זיי געזאגט: איך וועל בעטן פון אייך א בקשה: גיט מיר איטלעכער א נאזרינג פון זיין רויב. ווארום זיי האבן געהאט גילדערנע נאזרינגען, ווייל זיי זיינען געווען ישמעאלים. /8:25 האבן זיי געזאגט: אוודאי וועלן מיר געבן. און זיי האבן אויסגעשפרייט א טוך, און האבן אריינגעווארפן אהין איטלעכער א נאזרינג פון זיין רויב. /8:26 און די וואג פון די גילדערנע נאזרינגען וואס ער האט געבעטן, איז געווען טויזנט און זיבן הונדערט [שקל] גאלד, אחוץ די לבנהלעך, און די אוירינגען, און די פורפלקליידער וואס אויף די מלכים פון מדין, און אחוץ די קייטלעך וואס אויף די העלדזער פון זייערע קעמלען. /8:27 און גדעון האט דערפון געמאכט אן אפוד, און האט אים אוועקגעשטעלט אין זיין שטאט, אין עפרה. און גאנץ ישראל זיינען פארפירט געווען נאך אים דארטן, און ער איז געווען גדעונען און זיין הויז פאר א שטרויכלונג.
28 און מדין איז אונטערטעניק געווארן פאר די קינדער פון ישראל, און זיי האבן מער ניט אויפגעהויבן זייער קאפ; און דאס לאנד איז געווען רויק פערציק יאר אין די טעג פון גדעונען.
/8:29 און ירובעל דער זון פון יואשן איז אוועקגעגאנגען; און ער איז געזעסן אין זיין הויז. /8:30 און גדעון האט געהאט זיבעציק זין וואס זיינען ארויס פון זיין דיך, ווארום ער האט געהאט א סך ווייבער. /8:31 און זיין קעפסווייב וואס אין שכם, זי אויך האט אים געבארן א זון, און ער האט גערופן זיין נאמען אבימלך. /8:32 און גדעון דער זון פון יואשן איז געשטארבן אין א גוטער עלטער, און איז באגראבן געווארן אין דעם קבר פון זיין פאטער יואשן אין עפרה פון די אביעזרער.
/8:33 און עס איז געווען, ווי גדעון איז געשטארבן, אזוי זיינען די קינדער פון ישראל ווידער פארפירט געווארן נאך די בעל־געטער, און זיי האבן זיך געמאכט בעל־ברית פאר א {dn גאט}. /8:34 און די קינדער פון ישראל האבן ניט געדאכט אן {dn יהוה} זייער {dn גאט} וואס האט זיי מציל געווען פון דער האנט פון אלע זייערע פיינט פון רונד ארום. /8:35 און זיי האבן ניט געטאן חסד מיט דעם הויז פון ירובעל־גדעונען, לויט אלעם גוטן וואס ער האט געטאן מיט ישראל.

/9:1 און אבימלך דער זון פון ירובעלן איז געגאנגען קיין שכם צו זיין מוטערס ברידער, און ער האט גערעדט צו זיי, און צו דער גאנצער משפחה פון דעם הויז פון זיין מוטערס פאטער, אזוי צו זאגן: /9:2 רעד, איך בעט אייך, אין די אויערן פון אלע מענער פון שכם: וואס איז אייך בעסער, צי איבער אייך זאלן געוועלטיקן זיבעציק מאן, אלע זין פון ירובעלן, אדער איבער אייך זאל געוועלטיקן איין מאן? אויך דארפט איר געדענקען, אז אייער ביין און אייער פלייש בין איך.
/9:3 האבן זיין מוטערס ברידער גערעדט פון זיינעטוועגן אין די אויערן פון אלע מענער פון שכם אלע די דאזיקע ווערטער, און זייער הארץ האט זיך גענייגט נאך אבימלכן, ווארום זיי האבן געזאגט: אונדזערער א ברודער איז ער. /9:4 און זיי האבן אים געגעבן זיבעציק זילבערשטיק פון דעם הויז פון בעל־ברית, און אבימלך האט דערמיט אנגעדונגען נישטיקע און לויזע לייט, און זיי זיינען געגאנגען נאך אים. /9:5 און ער איז געקומען אין זיין פאטערס הויז אין עפרה, און האט געהרגעט זיינע ברידער, די זין פון ירובעלן, זיבעציק מאן, אויף איין שטיין; נאר יותם, דער יינגסטער זון פון ירובעלן איז געבליבן, ווייל ער האט זיך באהאלטן.
/9:6 און אלע מענער פון שכם און גאנץ בית־מלוא האבן זיך איינגעזאמלט, און זיי זיינען געגאנגען, און האבן געמאכט אבימלכן פאר א מלך ביים אייכנבוים פון דעם זיילשטיין וואס אין שכם.
/9:7 האט מען אנגעזאגט יותמען, און ער איז געגאנגען, און האט זיך געשטעלט אויפן שפיץ בארג גרזים, און ער האט אויפגעהויבן זיין קול און גערופן, און האט זיי געזאגט:  הערט מיר צו, מענער פון שכם, און {dn גאט} וועט אייך צוהערן: /9:8 געגאנגען זיינען געגאנגען די ביימער צו זאלבן א מלך איבער זיך, און זיי האבן געזאגט צום איילבערטבוים: קיניג איבער אונדז. /9:9 האט דער איילבערטבוים צו זיי געזאגט: זאל איך אויפגעבן מיין  פעטקייט, וואס מיט איר טוט מען כבוד {dn גאט} און לייט, און גיין זיך וויגן איבער די ביימער?  /9:10 האבן די ביימער געזאגט צום פייגנבוים: קום דו, קיניג איבער אונדז. /9:11 האט דער פייגנבוים  צו זיי געזאגט:  זאל איך אויפגעבן
מיין זיסקייט און מיין גוטע פרוכט,  און גיין זיך וויגן איבער די ביימער? /9:12 האבן די ביימער געזאגט צום וויינשטאק:  קום דו, קיניג איבער אונדז. /9:13 האט דער וויינשטאק צו זיי געזאגט: זאל איך אויפגעבן מיין וויין וואס דערפרייט {dn גאט} און לייט,  און גיין זיך וויגן איבער די ביימער? /9:14 האבן אלע ביימער געזאגט צום דארן: קום דו, קיניג איבער אונדז. /9:15 האט דער דארן געזאגט צו די ביימער:  אויב איר ווילט מיך אין דער אמת זאלבן פאר א מלך איבער אייך, קומט און שיצט אייך אין מיין שאטן;  און אויב ניט, זאל ארויסגיין א פייער פון דעם דארן,  און פארצערן די צעדערן פון לבנון.
/9:16 און אצונד, אויב איר האט זיך מיט אמת און מיט ערלעכקייט באגאנגען, וואס איר האט געמאכט אבימלכן פאר א מלך, און אויב איר האט געטאן גוטס מיט ירובעלן און מיט זיין הויז, און אויב איר האט אים געטאן לויט דעם פארדינסט פון זיינע הענט – /9:17 ווארום מיין פאטער האט מלחמה געהאלטן פאר אייך, און האט אוועקגעווארפן זיין לעבן, און אייך מציל געווען פון דער האנט פון מדין; /9:18 און איר זייט היינט אויפגעשטאנען אויף מיין פאטערס הויז, און האט געהרגעט זיינע זין, זיבעציק מאן, אויף איין שטיין, און געמאכט אבימלך דעם זון פון זיין דינסט פאר א מלך איבער די מענער פון שכם, ווייל ער איז אייערער א ברודער – /9:19 איז, אויב איר האט זיך מיט אמת און מיט ערלעכקייט באגאנגען מיט ירובעלן און מיט זיין הויז היינטיקן טאג, פרייט זיך מיט אבימלכן, און זאל ער זיך פרייען מיט אייך. /9:20 אויב אבער ניט, זאל ארויסגיין א פייער פון אבימלכן, און פארצערן די מענער פון שכם און בית־מלוא; און זאל ארויסגיין א פייער פון די מענער פון שכם און בית־מלוא, און פארצערן אבימלכן.
/9:21 און יותם איז אנטרונען געווארן; און ער איז אנטלאפן  און איז אוועק קיין באר, און איז דארטן געזעסן פון וועגן זיין ברודער אבימלכן.
22 און אבימלך האט געהערשט איבער ישראל דריי יאר. /9:23 אבער {dn גאט} האט אנגעשיקט א בייז געמיט צווישן אבימלכן און צווישן די מענער פון שכם, און די מענער פון שכם האבן געפעלשט אן אבימלכן. – /9:24 כדי דאס אומרעכט אקעגן די זיבעציק זין פון ירובעלן זאל אויסגיין, און זייער בלוט ארויפצוטאן, אויף זייער ברודער אבימלכן וואס האט זיי געהרגעט, און אויף די מענער פון שכם וואס האבן געשטארקט זיינע הענט צו הרגען זיינע ברידער. – /9:25 און די מענער פון שכם האבן געשטעלט לויערער אויף אים, אויף די שפיצן בערג, און זיי האבן בארויבט איטלעכן וואס איז פארבייגעגאנגען אויפן וועג; און עס איז דערציילט געווארן אבימלכן.
/9:26 און געל דער זון פון עבדן איז געקומען מיט זיינע ברידער, און זיי זיינען אריבער אין שכם. און די מענער פון שכם האבן זיך איינגעגלויבט אין אים. /9:27 און זיי זיינען ארויסגעגאנגען אין פעלד, און האבן געהארבסט זייערע וויינגערטנער און געקעלטערט, און געמאכט א יום־טוב, און זיי זיינען געגאנגען אין הויז פון זייער {dn גאט}, און האבן געגעסן און געטרונקען, און געשאלטן אבימלכן. /9:28 און געל דער זון פון עבדן האט געזאגט: ווער איז אבימלך, און ווער איז שכם, אז מיר זאלן אים דינען? איז ער ניט דער זון פון ירובעלן, און זבול זיין אויפזעער? דינט מענטשן פון חמור דעם פאטער פון שכם; אבער פאר וואס זאלן מיר אים דינען? /9:29 און הלוואי גיט ווער דאס דאזיקע פאלק אין מיין האנט, איך וואלט שוין אפגעשאפט אבימלכן. און ער האט געלאזט זאגן אבימלכן: מער דיין חיל, און קום ארויס.
/9:30 און זבול דער האר פון שטאט האט געהערט די ווערטער פון געל דעם זון פון עבדן, און זיין צארן האט געגרימט. /9:31 און ער האט געשיקט שלוחים צו אבימלכן קיין תרמה, אזוי צו זאגן: זע, געל דער זון פון עבדן און זיינע ברידער זיינען געקומען קיין שכם, און אט העצן זיי די שטאט אויף דיר. /9:32 און אצונד, שטיי אויף ביי נאכט, דו און דאס פאלק וואס מיט דיר, און לויער אין פעלד. /9:33 און עס וועט זיין אין דער פרי, ווי די זון גייט אויף, אזוי זאלסטו דיך פעדערן, און זיך א לאז טאן אויף דער שטאט; און אט ווי ער און דאס פאלק וואס מיט אים גייען ארויס צו דיר, אזוי זאלסטו טאן צו אים ווי דיין האנט וועט קענען.
/9:34 איז אויפגעשטאנען אבימלך און דאס גאנצע פאלק וואס מיט אים ביי נאכט, און זיי האבן געלויערט אויף שכם אין פיר מחנות. /9:35 און ווי געל דער זון פון עבדן איז ארויסגעגאנגען, און האט זיך געשטעלט אין איינגאנג פון שטאטטויער, אזוי איז אויפגעשטאנען אבימלך און דאס פאלק וואס מיט אים, פון דער לויער. /9:36 האט געל דערזען דאס פאלק, און ער האט געזאגט צו זבולן: זע, פאלק נידערט אראפ פון די שפיצן בערג. האט זבול צו אים געזאגט: דעם שאטן פון די בערג זעסטו אזוי ווי מענטשן. /9:37 האט געל ווידער גערעדט און האט געזאגט: זע, פאלק נידערט אראפ פון דעם נאפל פון לאנד, און איין מחנה קומט פון דעם וועג פון אלון־מעוננים. /9:38 האט זבול צו אים געזאגט: היינט אווו איז דיין מויל ווען דו האסט געזאגט: ווער איז אבימלך, אז מיר זאלן אים דינען? איז דאס ניט דאס פאלק וואס דו האסט עס פאראכט? גיי אדרבה ארויס אצונד, און האלט מלחמה אקעגן אים.
/9:39 איז געל ארויסגעגאנגען  פארויס פאר די מענער פון שכם, און ער האט מלחמה געהאלטן אקעגן אבימלכן. /9:40 און אבימלך האט אים נאכגעיאגט, און ער איז פון אים אנטלאפן; און עס זיינען געפאלן פיל דערשלאגענע ביז צום איינגאנג פון טויער.
/9:41 און אבימלך איז געבליבן אין ארומה; און זבול האט פארטריבן געלן און זיינע ברידער פון זיצן אין שכם.
/9:42 און עס איז געווען אויף מארגן, איז דאס פאלק ארויסגעגאנגען אין פעלד, און מע האט אנגעזאגט אבימלכן. /9:43 האט ער גענומען דאס פאלק, און האט זיי צעטיילט אין דריי מחנות; און ער האט געלויערט אין פעלד. האט ער דערזען, ערשט דאס פאלק גייט ארויס פון שטאט, און ער איז אויפגעשטאנען אויף זיי, און האט זיי געשלאגן. /9:44 און אבימלך און די מחנות וואס מיט אים האבן זיך א לאז געטאן, און האבן זיך געשטעלט ביים איינגאנג פון שטאטטויער; און די צוויי מחנות האבן זיך א לאז געטאן אויף אלע וואס אין פעלד, און האבן זיי געשלאגן. /9:45 און אבימלך האט מלחמה געהאלטן אויף דער שטאט יענעם גאנצן טאג, און האט באצווונגען די שטאט, און דאס פאלק וואס איז אין איר האט ער געהרגעט; און ער האט איינגעווארפן די שטאט, און האט זי פארזייט מיט זאלץ.
/9:46 האבן דערהערט אלע מענער פון מגדל־שכם, און זיי זיינען אריינגעגאנגען אין טורעם פון דעם הויז פון אל־ברית. /9:47 איז אנגעזאגט געווארן אבימלכן, אז אלע מענער פון מגדל־שכם האבן זיך צונויפגעקליבן. /9:48 און אבימלך איז ארויפגעגאנגען אויפן בארג צלמון, ער און דאס גאנצע פאלק וואס מיט אים, און אבימלך האט גענומען א האק אין זיין האנט, און האט אפגעהאקט א צווייג פון די ביימער, און האט אים גענומען און ארויפגעטאן אויף זיין אקסל; און ער האט געזאגט צו דעם פאלק וואס מיט אים: וואס איר האט געזען מיך טאן, איילט, טוט אזוי ווי איך. /9:49 האט אויך דאס גאנצע פאלק אפגעהאקט איטלעכער זיין צווייג; און זיי זיינען געגאנגען נאך אבימלכן, און האבן עס אנגעלייגט ארום דעם טורעם, און אנגעצונדן אויף זיי דעם טורעם אין פייער; און אויך אלע מענטשן פון מגדל־שכם זיינען אומגעקומען, ארום טויזנט מענער און פרויען.
/9:50 און אבימלך איז געגאנגען קיין תבץ, און ער האט געלעגערט אויף תבץ, און האט זי באצווונגען. /9:51 אבער א שטארקער טורעם איז געווען אין מיטן שטאט, זיינען אהין אנטלאפן  אלע מענער און פרויען, אלע מענטשן פון שטאט, און זיי האבן זיך איינגעשלאסן, און זיינען ארויפגעגאנגען אויפן דאך פון טורעם. /9:52 איז אבימלך צוגעקומען ביזן טורעם, און האט מלחמה געהאלטן אויף אים, און ער האט גענענט ביזן איינגאנג פון טורעם, כדי אים צו פארברענען אין פייער. /9:53 האט א פרוי אראפגעווארפן אן אויבערשטן מילשטיין אויף אבימלכס קאפ, און האט אים צעבראכן דעם שארבן. /9:54 האט ער אויף גיך צוגערופן דעם יונג, זיין וואפנטרעגער, און האט צו אים געזאגט: צי ארויס דיין שווערד, און טייט מיך, כדי מע זאל ניט זאגן אויף מיר: א פרוי האט אים געהרגעט. האט אים זיין יונג דערשטאכן, און ער איז געשטארבן.
/9:55 האבן געזען די מענער פון ישראל אז אבימלך איז טויט, און זיי זיינען אוועקגעגאנגען איטלעכער אין זיין היים.
/9:56 אזוי האט {dn גאט} אומגעקערט דאס בייז פון אבימלכן וואס ער האט געטאן אקעגן זיין פאטער, צו הרגען זיינע זיבעציק ברידער. /9:57 און דאס גאנצע בייז פון די מענטשן פון שכם האט {dn גאט} אומגעקערט אויף זייער קאפ, און זיי איז אנגעקומען די קללה פון יותם דעם זון פון ירובעלן.

/10:1 און נאך אבימלכן איז אויפגעשטאנען צו העלפן ישראל תולע דער זון פון פואה דעם זון פון דודון, א מאן פון יששכר; און ער איז געזעסן אין שמיר אין דעם געבערג פון אפרים. /10:2 און ער האט געמשפט ישראל דריי און צוואנציק יאר. און ער איז געשטארבן, און איז באגראבן געווארן אין שמיר.
/10:3 און נאך אים איז אויפגעשטאנען יאיר דער גלעדער; און ער האט געמשפט ישראל צוויי און צוואנציק יאר. /10:4 און ער האט געהאט דרייסיק זין וואס זיינען געריטן אויף דרייסיק יונגע אייזלען, און זיי האבן געהאט דרייסיק שטעט; מע רופט זיי חוות־יאיר ביז אויף היינטיקן טאג; די וואס אין לאנד גלעד. /10:5 און יאיר איז געשטארבן, און איז באגראבן געווארן אין קמון.
/10:6 און די קינדער פון ישראל האבן ווידער געטאן וואס איז שלעכט אין די אויגן פון {dn גאט}, און זיי האבן געדינט די בעל־געטער, און די עשתרות, און די געטער פון ארם, און די געטער פון צידון, און די געטער פון מואב, און די געטער פון די קינדער פון עמון, און די געטער פון די פלשתים, און זיי האבן פארלאזן {dn יהוה}, און האבן אים ניט געדינט. /10:7 און דער צארן פון {dn גאט} האט געגרימט אויף ישראל, און ער האט זיי איבערגעענטפערט אין דער האנט פון די פלשתים, און אין דער האנט פון די קינדער פון עמון. /10:8 און זיי האבן געפלאגט און געדריקט די קינדער פון ישראל אין יענעם יאר; אכצן יאר [אזוי], אלע קינדער פון ישראל וואס אויף יענער זייט ירדן, אין לאנד פון אמורי וואס אין גלעד. /10:9 און די קינדער פון עמון זיינען אריבערגעגאנגען דעם ירדן מלחמה צו האלטן אויך אויף יהודה, און אויף בנימין, און אויפן הויז פון אפרים, און ישראלן האט זייער צוגעדריקט. /10:10 און די קינדער פון ישראל האבן געשריען צו {dn גאט}, אזוי צו זאגן: מיר האבן געזינדיקט צו דיר, וואס מיר האבן פארלאזן אונדזער {dn גאט} און געדינט די בעל־געטער. /10:11 האט {dn גאט} געזאגט צו די קינדער פון ישראל: האב איך אייך ניט [געהאלפן] פון מצרים, און פון אמורי, און פון די קינדער פון עמון, און פון די פלשתים? /10:12 אויך די צידונים, און עמלק, און מעון, האבן אייך געדריקט, און איר האט געשריען צו מיר, און איך האב אייך געהאלפן פון זייער האנט. /10:13 אבער איר האט מיך פארלאזן, און איר האט געדינט פרעמדע געטער. דרום וועל איך אייך מער ניט העלפן. /10:14 גייט און שרייט צו די געטער וואס איר האט זיי אויסדערוויילט; זאלן זיי אייך העלפן אין דער צייט פון אייער נויט.
/10:15 האבן די קינדער פון ישראל געזאגט צו {dn גאט}: מיר האבן געזינדיקט; טו דו צו אונדז אזוי ווי אלץ וואס איז גוט אין דיינע אויגן, נאר זיי אונדז פארט מציל היינטיקן טאג.
/10:16 און זיי האבן אפגעטאן די פרעמדע געטער פון צווישן זיך, און האבן געדינט {dn יהוה}; און זיין זעל איז באקלעמט געווען פון וועגן דער מאטערניש פון ישראל.
/10:17 און די קינדער פון עמון האבן זיך איינגעזאמלט, און האבן געלאגערט אין גלעד; און די קינדער פון ישראל האבן זיך אויפגעקליבן און האבן געלאגערט אין מצפה. /10:18 האט געזאגט דאס פאלק, די הארן פון גלעד, איינער צום אנדערן: ווער איז דער מאן וואס וויל אנהייבן מלחמה האלטן אקעגן די קינדער פון עמון? ער זאל ווערן פאר א הויפט איבער אלע באוווינער פון גלעד.

/11:1 און יפתח דער גלעדער איז געווען א העלדישער גיבור, און ער איז געווען דער זון פון א פרוי א זונה; און גלעד האט געבארן יפתחן. /11:2 און גלעדס ווייב האט אים געבארן זין, און די זין פון דער ווייב זיינען גרויס געווארן, און זיי האבן ארויסגעטריבן יפתחן, און האבן צו אים געזאגט: וועסט ניט ירשען אין אונדזער פאטערס הויז, ווארום דו ביסט דער זון פון אן אנדער פרוי. /11:3 איז יפתח אנטלאפן פון זיינע ברידער, און האט זיך באזעצט אין לאנד טוב, און עס האבן זיך אויפגעקליבן ארום יפתחן נישטיקע לייט, און זיי זיינען ארויסגעגאנגען  מיט אים.
/11:4 און עס איז געווען אין טעג ארום, האבן די קינדער פון עמון מלחמה געהאלטן מיט ישראל. /11:5 איז, ווען די קינדער פון עמון האבן מלחמה געהאלטן מיט ישראל, אזוי זיינען געגאנגען די עלטסטע פון גלעד צו ברענגען יפתחן פון לאנד טוב. /11:6 און זיי האבן געזאגט צו יפתחן: קום און וועסט אונדז זיין פאר א פירער, און מיר וועלן מלחמה האלטן אקעגן די קינדער פון עמון. /11:7 האט יפתח געזאגט צו די עלטסטע פון גלעד: איר האט דאך מיך פיינט געהאט, און מיך פארטריבן פון מיין פאטערס הויז, היינט פאר וואס זייט איר געקומען צו מיר אצונד ווען אייך האט צוגעדריקט? /11:8 האבן די עלטסטע פון גלעד געזאגט צו יפתחן: דרום האבן מיר זיך אומגעקערט צו דיר אצונד, אז דו זאלסט גיין מיט אונדז, און מלחמה האלטן מיט די קינדער פון עמון, און ווערן ביי אונדז פאר א הויפט איבער אלע באוווינער פון גלעד. /11:9 האט יפתח געזאגט צו די עלטסטע פון גלעד: אויב איר קערט מיך אום, מלחמה צו האלטן מיט די קינדער פון עמון, און {dn גאט} וועט זיי איבערגעבן צו מיר, זאל איך בלייבן ביי אייך פאר א הויפט. /11:10 האבן די עלטסטע פון גלעד געזאגט צו יפתחן: {dn גאט} זאל זיין א צוהערער צווישן אונדז, אויב מיר וועלן ניט טאן אזוי ווי דיין ווארט! /11:11 איז יפתח געגאנגען מיט די עלטסטע פון גלעד, און דאס פאלק האט אים געמאכט פאר א הויפט און פאר א פירער איבער זיי. און יפתח האט גערעדט אלע זיינע רייד פאר {dn גאט} אין מצפה.
/11:12 און יפתח האט געשיקט שלוחים צו דעם מלך פון די קינדער פון עמון, אזוי צו זאגן: וואס האסטו צו מיר, וואס דו ביסט געקומען צו מיר מלחמה צו האלטן אויף מיין לאנד? /11:13 האט דער מלך פון די קינדער פון עמון געזאגט צו יפתחס שלוחים: ווייל ישראל האט צוגענומען מיין לאנד, ווען ער איז ארויפגעגאנגען פון מצרים, פון ארנון און ביזן יבק און ביזן ירדן. און אצונד קער זיי אום אין פריד.
/11:14 האט יפתח ווידער געשיקט שלוחים צו דעם מלך פון די קינדער פון עמון, /11:15 און האט צו אים געזאגט: אזוי האט געזאגט יפתח: ישראל האט ניט צוגענומען דאס לאנד פון מואב, אדער דאס לאנד פון די קינדער פון עמון. /11:16 נייערט אז זיי זיינען ארויפגעגאנגען פון מצרים, און ישראל איז געגאנגען דורכן מדבר ביזן ים־סוף, און איז אנגעקומען קיין קדש, /11:17 האט ישראל געשיקט שלוחים צו דעם מלך פון אדום, אזוי צו זאגן: לאמיך, איך בעט דיך, דורכגיין דורך דיין לאנד. אבער דער מלך פון אדום האט ניט צוגעהערט. און אויך צו דעם מלך פון מואב האט ער געשיקט, אבער ער האט ניט איינגעוויליקט; און ישראל איז געבליבן אין קדש. /11:18 און ער איז געגאנגען דורכן מדבר, און האט געצויגן ארום לאנד אדום, און ארום לאנד מואב, און ער איז געקומען פון מזרח־זייט פון לאנד מואב. און זיי האבן גערוט אויף יענער זייט ארנון, און זיינען ניט געקומען אין דעם געמארק פון מואב, ווארום ארנון איז דער געמארק פון מואב. /11:19 און ישראל האט געשיקט שלוחים צו סיחון דעם מלך פון אמורי, דעם מלך פון חשבון, און ישראל האט צו אים געזאגט: לאז אונדז, איך בעט דיך, דורכגיין דורך דיין לאנד צו מיין ארט. /11:20 אבער סיחון האט ניט געטרויט ישראל דורכצוגיין דורך זיין געמארק, און סיחון האט איינגעזאמלט זיין גאנץ פאלק, און זיי האבן געלאגערט אין יהצה, און ער האט מלחמה געהאלטן מיט ישראל. /11:21 און {dn יהוה} דער {dn גאט} פון ישראל האט געגעבן סיחונען און זיין גאנץ פאלק אין דער האנט פון ישראל, און זיי האבן זיי געשלאגן, און ישראל האט איינגענומען דאס גאנצע לאנד פון אמורי, דעם באוווינער פון יענעם לאנד. /11:22 און זיי האבן איינגענומען דעם גאנצן געמארק פון אמורי, פון ארנון און ביזן יבוק, און פון מדבר און ביזן ירדן. /11:23 און אצונד, {dn יהוה} דער {dn גאט} פון ישראל האט פארטריבן דעם אמורי פון פאר זיין פאלק ישראל, און דו ווילסט אים ירשען? /11:24 ירשעסטו ניט דאס וואס כמוש דיין {dn גאט} גיט דיר צו ירשען? און אלע וואס {dn יהוה} אונדזער {dn גאט} האט פארטריבן פון פאר אונדז, זיי וועלן מיר ירשען. /11:25 און אצונד, ביסט דו דען עפעס בעסער פון בלק דעם זון פון צפורן, דעם מלך פון מואב? האט ער דען שטרייטן געשטריטן מיט ישראל? צי האט ער מלחמה אויף זיי מלחמה געהאלטן? /11:26 אז ישראל איז געזעסן אין חשבון און אין אירע טעכטערשטעט, און אין ערעור און אין אירע טעכטערשטעט, און אין אלע שטעט וואס ביי די זייטן פון ארנון, דריי הונדערט יאר, טא פאר וואס האט איר זיי ניט אפגענומען אין יענער צייט? /11:27 האב איך דאך אקעגן דיר ניט געזינדיקט, און דו טוסט מיט מיר בייז, מלחמה צו האלטן אויף מיר. זאל {dn גאט} דער משפטער משפטן היינט צווישן די קינדער פון ישראל און צווישן די קינדער פון עמון.
/11:28 אבער דער מלך פון די קינדער פון עמון האט ניט צוגעהערט צו די ווערטער פון יפתחן, וואס ער האט צו אים געשיקט. /11:29 און א גייסט פון {dn גאט} איז געווען אויף יפתחן, און ער איז דורכגעגאנגען גלעד און מנשה, און דורכגעגאנגען מצפה־גלעד, און פון מצפה־גלעד איז ער אריבער צו די קינדער פון עמון.
/11:30 און יפתח האט א נדר געטאן צו {dn גאט}, און האט געזאגט: אויב געבן וועסטו געבן די קינדער פון עמון אין מיין האנט, /11:31 איז, דער ארויסגייער וואס וועט ארויסגיין פון די טירן פון מיין הויז מיר אנטקעגן, ווען איך קער זיך אום בשלום פון די קינדער פון עמון, זאל געהערן צו {dn גאט}, און איך וועל אים אויפברענגען פאר א בראנדאפפער.
/11:32 און יפתח איז אריבער צו די קינדער פון עמון, מלחמה צו האלטן מיט זיי, און {dn גאט} האט זיי געגעבן אין זיין האנט. /11:33 און ער האט זיי געשלאגן פון ערוער און ביז דו קומסט קיין מנית, צוואנציק שטעט, און ביז אבל־כרמים, זייער א גרויסן שלאק. און די קינדער פון עמון זיינען אונטערטעניק געווארן פאר די קינדער פון ישראל.
/11:34 און ווי יפתח איז אנגעקומען קיין מצפה צו זיין הויז, ערשט זיין טאכטער גייט ארויס אים אנטקעגן מיט פויקן און מיט טענץ; און זי איז געווען בלויז אן אייניינציקע, ער האט אחוץ איר ניט געהאט קיין זון און קיין טאכטער. /11:35 און עס איז געווען, ווי ער האט זי דערזען, אזוי האט ער צעריסן זיינע קליידער, און האט געזאגט: וויי, מיין טאכטער, בייגן אנידערגעבויגן האסטו מיך, און דו ביסט פון מיינע פאראומגליקער געווארן; ווארום איך האב געעפטנט מיין מויל צו {dn גאט}, און קען ניט צוריקציען. /11:36 האט זי צו אים געזאגט: פאטער מיינער, האסט געעפנט דיין מויל צו {dn גאט}; טו צו מיר, אזוי ווי עס איז ארויס פון דיין מויל, נאך דעם אז {dn גאט} האט דיר געגעבן א נקמה אן דיינע פיינט, אן די קינדער פון עמון. /11:37 און זי האט געזאגט צו איר פאטער: זאל מיר געטאן ווערן די דאזיקע זאך: לאז מיך אפ אויף צוויי חדשים: און איך וועל גיין און וועל נידערן אויף די בערג, און וועל וויינען אויף מיין יונגפרוישאפט, איך און מיינע חברטעס. /11:38 האט ער געזאגט: גיי. און ער האט זי אוועקגעשיקט אויף צוויי חדשים, און זי איז געגאנגען, זי און אירע חברטעס, און האט געוויינט אויף איר יונגפרוישאפט, אויף די בערג. /11:39 און עס איז געווען צום סוף פון צוויי חדשים, האט זי זיך אומגעקערט צו איר פאטער, און ער האט געטאן צו איר זיין נדר וואס ער האט א נדר געטאן. און זי האט פון קיין מאן ניט געוווסט.
און עס איז געווארן א מנהג אין ישראל: /11:40 פון יאר צו יאר גייען די טעכטער פון ישראל קלאגן אויף דער טאכטער פון יפתח דעם גלעדער פיר טעג אין יאר.

/12:1 און די מענער פון אפרים האבן זיך איינגעזאמלט, און זיי זיינען אריבער קיין צפון, און האבן געזאגט צו יפתחן: פאר וואס ביסטו אריבערגעגאנגען מלחמה צו האלטן מיט די קינדער פון עמון, און אונדז האסטו ניט גערופן צו גיין מיט דיר? דיין הויז וועלן מיר פארברענען איבער דיר אין פייער. /12:2 האט יפתח צו זיי געזאגט: אין גרויס שטרייט בין איך געווען, איך און מיין פאלק, מיט די קינדער פון עמון, און איך האב אייך גערופן, און איר האט מיך ניט געהאלפן פון זייער האנט. /12:3 האב איך געזען אז איר העלפט ניט, און איך האב גענומען מיין לעבן אין מיין האנט, און בין אריבער צו די קינדער פון עמון, און {dn גאט} האט זיי געגעבן אין מיין האנט; און פאר וואס זייט איר ארויפגעקומען צו מיר היינטיקן טאג מלחמה צו האלטן מיט מיר?

/12:4 און יפתח האט איינגעזאמלט אלע מענער פון גלעד, און האט מלחמה געהאלטן מיט אפרים, און די מענער פון גלעד האבן געשלאגן אפרים, ווייל זיי האבן געזאגט: אויסווורפן פון אפרים זייט איר, גלעד, צווישן אפרים, צווישן מנשה. /12:5 און גלעד האט פארכאפט די איבערפארן פון ירדן פאר אפרים, און עס איז געווען, אז אן אנטרונענער פון אפרים האט געזאגט: איך וויל אריבערגיין, אזוי האבן די מענער פון גלעד צו אים געזאגט: ביסטו אן אפרימער? און אז ער האט געזאגט: ניין,  /12:6 האבן זיי צו אים געזאגט: זאג אקארשט שבולת, און אז ער האט געזאגט סבולת, ווייל ער האט ניט געקענט ארויסרעדן ריכטיק, אזוי האבן זיי אים אנגענומען און אים געשחטען ביי די איבערפארן פון ירדן. און עס זיינען געפאלן אין יענער צייט פון אפרים צוויי און פערציק טויזנט.
/12:7 און יפתח האט געמשפט ישראל זעקס יאר, און יפתח דער גלעדער איז געשטארבן, און איז באגראבן געווארן אין [איינער פון] די שטעט פון גלעד.
/12:8 און נאך אים האט געמשפט ישראל אבצן פון בית־לחם. /12:9 און ער האט געהאט דרייסיק זין, און דרייסיק טעכטער האט ער אויסגעגעבן, און דרייסיק טעכטער האט ער אריינגענומען פאר זיינע זין פון דערויסן. און ער האט געמשפט ישראל זיבן יאר. /12:10 און אבצן איז געשטארבן, און איז באגראבן געווארן אין בית־לחם.
/12:11 און נאך אים האט געמשפט ישראל אילון דער זבולונער. און ער האט געמשפט ישראל צען יאר. /12:12 און אילון דער זבולונער איז געשטארבן, און איז באגראבן געווארן אין אילון אין לאנד זבולון.
/12:13 און נאך אים האט געמשפט ישראל עבדון דער זון פון הללן פון פרעתון. /12:14 און ער האט געהאט פערציק זין און דרייסיק אייניקלעך, וואס זיינען געריטן אויף זיבעציק יונגע אייזלען. און ער האט געמשפט ישראל אכט יאר. /12:15 און עבדון דער זון פון הללן פון פרעתון איז געשטארבן, און איז באגראבן געווארן אין פרעתון אין לאנד אפרים, אויפן  בארג פון עמלק.

/13:1 און די קינדער פון ישראל האבן ווידער געטאן וואס איז שלעכט אין די אויגן פון {dn גאט}, און {dn גאט} האט זיי געגעבן אין דער האנט פון די פלשתים פערציק יאר.
/13:2 און עס איז געווען א מאן פון צרעה, פון דער משפחה פון דן, וואס זיין נאמען איז געווען מנוח; און זיין ווייב איז געווען אן עקרה, און האט ניט געבארן. /13:3 האט א מלאך פון {dn גאט} זיך באוויזן צו דער פרוי, און האט צו איר געזאגט: זע נאר, דו ביסט אן עקרה, און האסט ניט געבארן; אבער וועסט טראגעדיק ווערן, און וועסט געבערן א זון. /13:4 און אצונד, היט זיך אקארשט, און זאלסט ניט טרינקען וויין אדער שטארק געטראנק, און ניט עסן קיין אומריינס. /13:5 ווארום זע, דו ווערסט טראגעדיק, און  געבערסט א זון; און א שערמעסער זאל ניט ארויפגיין אויף זיין קאפ, ווארום א נזיר פון {dn גאט} זאל דער יינגל זיין פון מוטערלייב אן; און ער וועט אנהייבן העלפן ישראל פון דער האנט פון די פלשתים.
/13:6 און די פרוי איז געקומען, און האט געזאגט צו איר מאן, אזוי צו זאגן: א געטלעכער מאן איז געקומען צו מיר, און זיין אויסזען איז געווען אזוי ווי דאס אויסזען פון א מלאך פון {dn גאט}, מוראדיק זייער; און ניט איך האב אים געפרעגט פון וואנען ער איז, און ניט ער האט מיר געזאגט זיין נאמען. /13:7 אבער ער האט צו מיר געזאגט: זע, דו ווערסט טראגעדיק, און געבערסט א זון; און אצונד, זאלסטו ניט טרינקען וויין אדער שטארק געטראנק, און ניט עסן קיין אומריינקייט, ווארום א נזיר פון {dn גאט} זאל דער יינגל זיין פון מוטערלייב אן ביז דעם טאג פון זיין טויט.
/13:8 האט מנוח מתפלל געווען צו {dn גאט}, און האט געזאגט: איך בעט דיך, {dn גאט}, זאל דער געטלעכער מאן, וואס דו האסט געשיקט, ווידער קומען צו אונדז, אונדז לערנען וואס מיר זאלן טאן צו דעם יינגל וואס וועט געבארן ווערן.
/13:9 און {dn גאט} האט צוגעהערט צו דעם קול פון מנוחן, און דער מלאך פון {dn גאט} איז ווידער געקומען צו דער פרוי, ווי זי איז געזעסן אין פעלד; און מנוח איר מאן איז ניט געווען לעבן איר. /13:10 האט די פרוי געאיילט און איז געלאפן, און האט דערציילט איר מאן, און האט צו אים געזאגט: אן האט זיך באוויזן צו מיר דער מאן וואס איז געקומען צו מיר אין יענעם טאג. /13:11 איז מנוח אויפגעשטאנען, און איז געגאנגען נאך זיין ווייב, און ער איז געקומען צו דעם מאן, און האט צו אים געזאגט: ביסט דו דער מאן וואס האט גערעדט צו דער פרוי? האט ער געזאגט: איך. /13:12 האט מנוח געזאגט: אצונד אז דיין ווארט וועט אנקומען, וואס זאל זיין דער שטייגער מיטן יינגל, און וואס טאן צו אים? /13:13 האט דער מלאך פון {dn גאט} געזאגט צו מנוחן: פון אלץ וואס איך האב אנגעזאגט דער פרוי, זאל זי זיך היטן. /13:14 פון אלץ וואס קומט ארויס פון וויינשטאק, זאל זי ניט עסן, און וויין און שטארק געטראנק זאל זי ניט טרינקען, און קיין אומריינקייט זאל זי ניט עסן; אלץ וואס איך האב איר באפוילן זאל זי אפהיטן.
/13:15 האט מנוח געזאגט צו דעם מלאך פון {dn גאט}: לאמיר, איך בעט דיך, דיך פארהאלטן, און מיר וועלן מאכן פאר דיר א ציגנבעקל. /13:16 האט דער מלאך פון {dn גאט} געזאגט צו מנוחן: אפילו דו וועסט מיך פארהאלטן, וועל איך ניט עסן פון דיין שפייז; אויב אבער דו ווילסט מאכן א בראנדאפפער, זאלסטו עס אויפברענגען צו {dn גאט}. ווארום מנוח האט ניט געוווסט אז דאס איז א מלאך פון {dn גאט}. /13:17 און מנוח האט געזאגט צו דעם מלאך פון {dn גאט}: וואס איז דיין נאמען, כדי אז דיין ווארט וועט אנקומען, זאלן מיר דיר אנטאן כבוד. /13:18 האט דער מלאך פון {dn גאט} צו אים געזאגט: נאך וואס דען פרעגסטו אויף מיין נאמען, אז ער איז פארהוילן? /13:19 האט מנוח גענומען דאס ציגנבעקל און דאס שפייזאפפער, און האט אויפגעבראכט אויף דעם פעלז פאר {dn גאט}; און דער [מלאך] האט געטאן ווונדערלעך, און מנוח און זיין ווייב האבן צוגעזען. /13:20 ווארום עס איז געווען, ווי די פלאם איז אויפגעגאנגען פון מזבח צום הימל, אזוי איז דער מלאך פון {dn גאט} אויפגעגאנגען מיט דער פלאם פון מזבח. און מנוח און זיין ווייב האבן דאס געזען, און זיי זיינען געפאלן אויף זייער פנים צו דער ערד.
/13:21 און דער מלאך פון {dn גאט} האט זיך מער ניט באוויזן צו מנוחן און צו זיין ווייב. דענצמאל האט מנוח געוווסט, אז דאס איז געווען א מלאך פון {dn גאט}.
 /13:22 און מנוח האט געזאגט צו זיין ווייב: שטארבן וועלן מיר שטארבן, ווארום {dn גאט} האבן מיר געזען. /13:23 האט זיין ווייב צו אים געזאגט: אז {dn גאט} וואלט אונדז געוואלט טייטן, וואלט ער ניט אנגענומען פון אונדזער האנט א בראנדאפפער און א שפייזאפפער, און וואלט אונדז ניט באוויזן דאס אלץ, און וואלט אונדז אצונד ניט אנגעזאגט אזוי־וואס. /13:24 און די פרוי האט געבארן א זון, און זי האט גערופן זיין נאמען שמשון. און דער יינגל איז געוואקסן, און {dn גאט} האט אים געבענטשט. /13:25 און דער גייסט פון {dn גאט} האט אנגעהויבן צו שלאגן אין אים, אין מחנה־דן, צווישן צרעה און צווישן אשתאול.

/14:1 און שמשון האט גענידערט קיין תמנה, און האט געזען א ווייבספארשוין אין תמנה פון די טעכטער פון די פלשתים. /14:2 און ער איז ארויפגעקומען, און האט דערציילט זיין פאטער און זיין מוטער, און האט געזאגט: איך האב געזען א ווייבספארשוין אין תמנה פון די טעכטער פון די פלשתים, און אצונד נעמט זי מיר פאר א ווייב. /14:3 האט צו אים געזאגט זיין פאטער און זיין מוטער: איז ניטא צווישן די טעכטער פון דיינע ברידער און צווישן מיין גאנצן פאלק א ווייבספארשוין, אז דו גייסט נעמען א ווייב פון די אומבאשניטענע פלשתים? האט שמשון געזאגט צו זיין פאטער: נעם זי מיר ווארום זי איז וווילגעפעלן אין מיינע אויגן. /14:4 און זיין פאטער און זיין מוטער האבן ניט געוווסט אז דאס איז פון {dn גאט}, אז דאס זוכט ער אן אויסרעד אויף די פלשתים. און אין יענער צייט האבן די פלשתים געוועלטיקט איבער ישראל.
/14:5 האט שמשון אראפגענידערט מיט זיין פאטער און זיין מוטער קיין תמנה. און זיי זיינען געקומען ביז די וויינגערטנער פון תמנה, ערשט א יונגער לייב ברילט אקעגן אים. /14:6 איז געקומען אויף אים א גייסט פון {dn גאט}, און ער האט אים צעריסן, אזוי ווי מע צערייסט א ציקעלע; און קיין זאך איז ניט געווען אין זיין האנט. און ער האט ניט דערציילט זיין פאטער און זיין מוטער וואס ער האט געטאן. /14:7 און ער האט אראפגענידערט, און האט גערעדט צו דער ווייבספארשוין, און זי איז וווילגעפעלן אין שמשונס אויגן.
/14:8 און אין טעג ארום איז ער צוריקגעקומען זי צו נעמען, און ער האט פארקערט צו זען די נבלה פון דעם לייב, ערשט אין דעם לייב פון לייב איז א ראי בינען און האניק. /14:9 האט ער עס ארויסגעשארט אין זיינע האנטפלעכן, און איז געגאנגען און גייענדיק געגעסן. און ער איז געקומען צו זיין פאטער און צו זיין מוטער, און האט זיי געגעבן, און זיי האבן געגעסן. און ער האט זיי ניט דערציילט אז פון דעם לייבס לייב האט ער ארויסגעשארט דעם האניק.
/14:10 און זיין פאטער האט אראפגענידערט צו דער ווייבספארשוין. און שמשון האט דארטן געמאכט א מאלצייט; ווארום אזוי פלעגן טאן די בחורים. /14:11 און עס איז געווען, ווי זיי האבן אים געזען, אזוי האבן זיי געבראכט דרייסיק חברים, און זיי זיינען געווען מיט אים. /14:12 האט שמשון צו זיי געזאגט: לאמיך אקארשט אייך ראטן א רעטעניש; אויב זאגן וועט איר עס מיר זאגן אין די זיבן טעג פון דעם מאלצייט, און וועט טרעפן, וועל איך אייך געבן דרייסיק ליינענע טיכער און דרייסיק גאנג קליידער. /14:13 אויב אבער איר וועט  מיר ניט קענען זאגן, זאלט איר מיר געבן דרייסיק ליינענע טיכער און דרייסיק גאנג קליידער. האבן זיי צו אים געזאגט: ראט דיין רעטעניש, און לאמיר זי הערן. /14:14 האט ער צו זיי געזאגט:
פון עסער איז ארויס אן עסן, און פון שטארקן איז ארויס א זיסער.
האבן זיי דריי טעג ניט געקענט זאגן די רעטעניש. /14:15 און עס איז געווען אויפן זיבעטען טאג, האבן זיי געזאגט צו שמשונס ווייב: רעד איבער דיין מאן ער זאל אונדז אויסזאגן די רעטעניש, אניט וועלן מיר פארברענען דיך און דיין פאטערס הויז מיט פייער. האט איר אונדז גערופן כדי אונדז צו ירשען? צי ניין? /14:16 האט שמשונס ווייב געוויינט פאר אים, און האט געזאגט: סיידן האסט מיך פיינט און ניט ליב. האסט די רעטעניש געראטן צו די קינדער פון מיין פאלק, און מיר האסטו ניט אויסגעזאגט. האט ער צו איר געזאגט: זע, מיין טאטן און מיין מאמען האב איך ניט אויסגעזאגט, און דיר זאל איך אויסזאגן? /14:17 האט זי געוויינט פאר אים די זיבן טעג וואס ביי זיי איז געווען דער מאלצייט. און עס איז געווען אויפן זיבעטן טאג, האט ער איר אויסגעזאגט, ווייל זי האט אים צוגעדריקט; און זי האט אויסגעזאגט די רעטעניש צו די קינדער פון איר פאלק. /14:18 און די מענטשן פון שטאט האבן געזאגט צו אים אויפן זיבעטן טאג, איידער די זון איז אונטערגעגאנגען:
וואס איז זיסער פון האניק?און וואס איז שטארקער פון א לייב?
האט ער צו זיי געזאגט:
ווען איר וואלט מיט מיין קאלב ניט געאקערט,  וואלט איר מיין רעטעניש ניט געטראפן.
/14:19 און א גייסט פון {dn גאט} איז געקומען אויף אים, און ער האט אראפגענידערט קיין אשקלון, און האט געשלאגן פון זיי דרייסיק מאן, און צוגענומען זייער אויסטו; און ער האט אפגעגעבן די גאנגן קליידער צו די וואס האבן געזאגט די רעטעניש; און זיין צארן האט געגרימט, און ער איז ארויפגעגאגען צו זיין פאטערס הויז. /14:20 און שמשונס ווייב איז געווארן זיינעם א חברס, וועמען ער האט צוגעחברט צו זיך.

/15:1 און עס איז געווען אין טעג ארום, אין די טעג פון ווייצשניט, האט שמשון באזוכט זיין ווייב מיט א ציגנבעקל, און ער האט געזאגט: לאמיך אריינגיין צו מיין ווייב אין קאמער. אבער איר פאטער האט אים ניט געלאזט אריינגיין. /15:2 און איר פאטער האט געזאגט: קלערן האב איך געקלערט, אז דו האסט זי זיכער פיינט געקראגן, און איך האב זי אוועקגעגעבן צו דיין חבר. איז ניט איר יינגערע שוועסטער שענער פון איר? זאל זי דיר, איך בעט דיך, זיין אנשטאט יענער. /15:3 האט שמשון צו זיי געזאגט: דאס מאל בין איך ריין קעגן די פלשתים, אויב איך טו מיט זיי בייז.
/15:4 און שמשון איז געגאנגען, און האט געכאפט דריי הונדערט פיקס, און ער האט גענומען בראנדהעלצער, און האט צוגעקערט אן עק צו אן עק, און אריינגעטאן א בראנדהאלץ צווישן צוויי עקן, אין מיטן. /15:5 און ער האט אנגעצונדן א פייער אין די בראנדהעלצער, און האט זיי אוועקגעלאזט אין די שטייעדיקע תבואות פון די פלשתים; און ער האט פארברענט פון א סטויג ביז שטייעדיקער תבואה, און ביז אן איילבערטגארטן.
/15:6 האבן די פלשתים געזאגט: ווער האט דאס געטאן? האט מען געזאגט: שמשון, דער איידעם  פון דעם תמנהער, ווייל ער האט גענומען זיין ווייב, און זי אוועקגעגעבן צו זיין חבר. זיינען ארויפגעגאנגען די פלשתים, און האבן פארברענט זי און איר פאטער אין פייער.
/15:7 האט שמשון צו זיי געזאגט: אויב איר טוט אזוי־וואס, מוז איך ניט אנדערש זיך נוקם זיין אן אייך, און דערנאך וועל איך אויפהערן. /15:8 און ער האט זיי געשלאגן רוק און לענד, א גרויסן שלאק. און ער האט אראפגענידערט, און איז געזעסן אין דעם שפאלט פון פעלז עיטם.
/15:9 זיינען ארויפגעגאנגען די פלשתים, און האבן געלאגערט אין יהודה, און זיי האבן זיך צעשפרייט אין לחי. /15:10 האבן די מענער פון יהודה געזאגט: פאר וואס זייט איר ארויפגעקומען אויף אונדז? האבן זיי געזאגט: צו בינדן שמשונען זיינען מיר ארויפגעקומען; צו טאן צו אים, אזוי ווי ער האט געטאן צו אונדז.
/15:11 האבן אראפגענידערט דריי טויזנט מאן פון יהודה צו דעם שפאלט פון  פעלז עיטם, און זיי האבן געזאגט צו שמשונען: ווייסטו דען ניט אז די פלשתים געוועלטיקן איבער אונדז? היינט וואס האסטו אונדז דא אפגעטאן? האט ער צו זיי געזאגט: ווי זיי האבן געטאן צו מיר, אזוי האב איך געטאן צו זיי. /15:12 האבן זיי צו אים געזאגט: מיר האבן אראפגענידערט דיך צו בינדן, כדי דיך איבערצוגעבן אין דער האנט פון די פלשתים. האט שמשון צו זיי געזאגט: שווערט מיר, אז איר אליין וועט ניט אנפאלן אויף מיר. /15:13 האבן זיי צו אים געזאגט, אזוי צו זאגן: ניין, בלויז בינדן וועלן מיר דיך בינדן און דיך איבערגעבן אין זייער האנט, אבער טייטן וועלן מיר דיך ניט טייטן, און זיי האבן אים געבונדן מיט צוויי נייע שטריק, און האבן אים ארויפגעבראכט פון דעם פעלז.
/15:14 ווי ער איז געקומען ביז לחי, אזוי האבן די פלשתים געשאלט אים אנטקעגן; און א גייסט פון {dn גאט} איז געקומען אויף אים, און די שטריק אויף זיינע ארעמס זיינען געווארן אזוי ווי פלאקס וואס איז אנגעברענט געווארן פון פייער, און זיינע בינדשטריק זיינען צעקראכן פון זיינע הענט. /15:15 און ער האט געפונען א פרישע קינבאק פון אן אייזל, און האט אויסגעשטרעקט זיין האנט, און זי גענומען, און געשלאגן מיט איר טויזנט מאן.
/15:16 און שמשון האט געזאגט:
מיט דער קינבאק פון אן אייזל הויפנס אויף הויפנס מיט דער קינבאק פון אן אייזל האב איך געשלאגן טויזנט מאן.
/15:17 און עס איז געווען, ווי ער האט געענדיקט רעדן, אזוי האט ער אוועקגעווארפן די קינבאק פון זיין האנט; און מע האט גערופן יענעם ארט רמת־לחי.
/15:18 און ער איז געווארן זייער דארשטיק, און ער האט גערופן צו {dn גאט}, און האט געזאגט: דו האסט געגעבן דורך דער האנט פון דיין קנעכט די דאזיקע גרויסע ישועה, און אצונד וועל איך שטארבן פון דארשט, און וועל אריינפאלן אין דער האנט פון די אומבאשניטענע. /15:19 האט {dn גאט} אויפגעשפאלטן דעם אויסגעהוילטן ארט וואס אין לחי, און עס איז ארויס פון אים וואסער; און ער האט געטרונקען, און האט אפגעכאפט דעם אטעם, און אפגעלעבט. דרום האט מען גערופן זיין נאמען עין־הקורא, וואס איז אין לחי ביז אויף היינטיקן טאג.
/15:20 און ער האט געמשפט ישראל אין די טעג פון די פלשתים צוואנציק יאר.

/16:1 און שמשון איז געגאנגען קיין עזה, און האט דארטן געזען א פרוי א זונה, און איז צו איר געקומען. /16:2 [האט מען אנגעזאגט] די עזהער, אזוי צו זאגן: שמשון איז געקומען אהער. האבן זיי ארומגערינגלט, און געלויערט אויף אים א גאנצע נאכט ביים טויער פון שטאט, און זיי האבן זיך פארטייעט א גאנצע נאכט, אזוי צו זאגן: ביזן ליכט פון פרימארגן וועלן מיר אים הרגען. /16:3 און שמשון איז געשלאפן ביז האלבע נאכט, און אין האלבע נאכט איז ער אויפגעשטאנען, און האט אנגענומען די טירן פון דעם שטאטטויער, און די ביידע ביישטידלעך, און האט זיי ארויסגעריסן מיטן ריגל, און ארויפגעטאן אויף זיינע אקסלען, און האט זיי ארויפגעטראגן אויפן שפיץ פון דעם בארג וואס פאר חברון.
/16:4 און עס איז געווען נאך דעם, האט ער ליב געקראגן א פרוי אין טאל שורק, וואס איר נאמען איז געווען דלילה. /16:5 זיינען ארויפגעגאנגען צו איר די פירשטן פון די פלשתים, און האבן צו איר געזאגט: רעד אים איבער, און זע מיט וואס זיין כוח איז גרויס, און מיט וואס מיר קענען אים בייקומען, און אים בינדן כדי אים צו פייניקן; און מיר וועלן דיר איטלעכער געבן טויזנט מיט הונדערט זילבערשטיק.
/16:6 האט דלילה געזאגט צו שמשונען: זאג מיר, איך בעט דיך, מיט וואס דיין כוח איז גרויס, און מיט וואס דו קענסט געבונדן ווערן דיך צו פייניקן. /16:7 האט שמשון צו איר געזאגט: אז מע זאל מיך בינדן מיט זיבן פרישע בויגנשטריק וואס זיינען נאך ניט איינגעטריקנט געווארן, וועל איך  אפגעשלאפט ווערן, און וועל זיין ווי א געוווינטלעכער מענטש.
/16:8 האבן די פירשטן פון די פלשתים איר ארויפגעבראכט זיבן פרישע בויגנשטריק וואס זיינען נאך ניט איינגעטריקנט געווארן, און זי האט אים געבונדן מיט זיי. /16:9 און לויערער זיינען געזעסן ביי איר אין קאמער. האט זי א זאג געטאן צו אים: פלשתים זיינען אויף דיר, שמשון! האט ער צעריסן די בויגנשטריק אזוי ווי עס צערייסט זיך א צווערן פון פלאקסשטרוי, אז ער דערשמעקט פייער. און זיין כוח איז ניט דערוווסט געווארן.
/16:10 האט דלילה געזאגט צו שמשונען: זע, דו האסט געשפעט פון מיר, און האסט מיר געזאגט ליגנס. אצונד, זאג מיר, איך בעט דיך, מיט וואס דו קענסט געבונדן ווערן? /16:11 האט ער צו איר געזאגט: אויב בינדן זאל מען מיך בינדן מיט נייע שטריק וואס מיט זיי איז ניט געטאן געווארן קיין ארבעט, וועל איך אפגעשלאפט ווערן, און וועל זיין ווי א געוווינטלעכער מענטש.
/16:12 האט דלילה גענומען נייע שטריק, און האט אים געבונדן מיט זיי, און זי האט א זאג געטאן צו אים: פלשתים זיינען אויף דיר, שמשון! און לויערער זיינען געזעסן אין קאמער. האט ער זיי צעריסן פון זיינע ארעמס אזוי ווי א פאדים.
/16:13 האט דלילה געזאגט צו שמשונען: ביז אהער האסטו געשפעט פון מיר און האסט מיר געזאגט ליגנס; זאג מיר מיט וואס דו קענסט געבונדן ווערן. האט ער צו איר געזאגט: אז דו וועסט איינוועבן די זיבן פלעכטן פון מיין קאפ מיט דעם געוועב.
/16:14 האט זי זיי באפעסטיקט מיטן פלעקל, און האט א זאג געטאן צו אים: פלשתים זיינען אויף דיר, שמשון! האט ער זיך אויפגעכאפט פון זיין שלאף, און האט ארויסגעריסן דאס וועבפלעקל און דאס געוועב.
/16:15 האט זי צו אים געזאגט: ווי קענסטו זאגן: איך האב דיך ליב, אז דיין הארץ איז ניט מיט מיר? שוין דריי מאל האסטו געשפעט פון מיר, און האסט מיר ניט געזאגט מיט וואס דיין כוח איז גרויס. /16:16 און עס איז געווען, אז זי האט אים צוגעדריקט מיט אירע רייד אלע טעג, און איז צוגעשטאנען צו אים ביז זיין זעל איז געווארן באקלעמט צו שטארבן. /16:17 האט ער איר דערציילט זיין גאנץ הארץ, און האט צו איר געזאגט: א שערמעסער איז ניט אויפגעקומען אויף מיין קאפ, ווארום א נזיר פון {dn גאט} בין איך פון מיין מוטערס לייב אן. אז איך זאל אפגעשארן ווערן, וועט זיך אפטאן פון מיר מיין כוח, און איך וועל אפגעשלאפט ווערן, און וועל זיין אזוי ווי אלע מענטשן.
/16:18 האט דלילה געזען, אז ער האט איר דערציילט זיין גאנץ הארץ, און זי האט געשיקט און גערופן די פירשטן פון די פלשתים, אזוי צו זאגן: קומט ארויף דאס מאל, ווארום ער האט מיר דערציילט זיין גאנץ הארץ. זיינען ארויפגעקומען צו איר די פירשטן פון די פלשתים, און זיי האבן ארויפגעבראכט דאס געלט אין זייער האנט. /16:19 און זי האט אים פארשלעפערט אויף אירע קני; און זי האט צוגערופן א מאן, און געלאזט אפשערן די זיבן פלעכטן פון זיין קאפ; און זי האט אים אנגעהויבן פייניקן, און זיין כוח האט זיך אפגעטאן פון אים. /16:20 האט זי א זאג געטאן: פלשתים זיינען אויף דיר, שמשון! און ער האט זיך אויפגעכאפט פון זיין שלאף, און האט געזאגט: איך וועל ארויסגיין ווי אלע מאל, און וועל מיך פאנאנדערטרייסלען. און ער האט ניט געוווסט אז {dn גאט} האט זיך אפגעטאן פון אים.
/16:21 און די פלשתים האבן אים גענומען, און האבן אויסגעשטאכן זיינע אויגן; און זיי האבן אים אראפגעבראכט קיין עזה, און האבן אים געשמידט אין קופערנע קייטן; און ער האט געמאלן אין דער געפענקעניש. /16:22 און די האר פון זיין קאפ האט ווידער אנגעהויבן וואקסן נאך דעם ווי ער איז אפגעשארן געווארן.
/16:23 און די פירשטן פון די פלשתים האבן זיך איינגעזאמלט צו שלאכטן א גרויסע שלאכטונג צו זייער {dn גאט} דגון, און זיך צו פרייען, ווארום זיי האבן געזאגט: אונדזער {dn גאט} האט געגעבן אין אונדזער האנט אונדזער פיינט שמשונען. /16:24 און דאס פאלק האט אים געזען, און זיי האבן געלויבט זייער {dn גאט}, ווארום זיי האבן געזאגט: אונדזער {dn גאט} האט געגעבן אין אונדזער האנט אונדזער פיינט, און דעם פארוויסטער פון אונדזער לאנד, און דעם וואס האט געמערט אונדזערע דערשלאגענע. /16:25 און עס איז געווען, אז זייער הארץ איז געווען פריילעך, האבן זיי געזאגט: רופט שמשונען, און ער זאל זיך לוסטיק מאכן פאר אונדז. האט מען גערופן שמשונען פון געפענקעניש, און ער האט זיך לוסטיק געמאכט פאר זיי; און מע האט אים אוועקגעשטעלט צווישן די זיילן.
/16:26 האט שמשון געזאגט צו דעם יינגל וואס האט אים געהאלטן פאר דער האנט: לאז מיך איך זאל אנטאפן די זיילן וואס דאס הויז איז באפעסטיקט אויף זיי, און איך וועל מיך אנלענען אויף זיי. /16:27 און דאס הויז איז געווען פול מיט מענער און ווייבער, און דארטן זיינען געווען אלע פירשטן פון די פלשתים; און אויפן דאך זיינען געווען ארום דריי טויזנט מענער און ווייבער וואס האבן צוגעקוקט ווי שמשון מאכט זיך לוסטיק. /16:28 האט שמשון גערופן צו {dn גאט}, און האט געזאגט: {dn גאט דו האר}, דערמאן זיך אן מיר, איך בעט דיך, און שטארק מיך, איך בעט דיך, נאר דאס מאל, {dn גאט}, און לאמיך זיך נוקם זיין איין מאל א נקמה פאר מיינע ביידע אויגן אן די פלשתים. /16:29 און שמשון האט ארומגענומען די ביידע מיטלסטע זיילן וואס דאס הויז איז געווען באפעסטיקט אויף זיי, און האט זיך אנגעשפארט אויף זיי; איינעם מיט זיין רעכטער האנט, און איינעם מיט זיין לינקער. /16:30 און שמשון האט געזאגט: לאמיך שטארבן אין איינעם מיט די פלשתים! און ער האט זיך א בויג געטאן מיט כוח, און דאס הויז איז איינגעפאלן אויף די פירשטן, און אויפן גאנצן פאלק וואס דרינען. און די טויטע וואס ער האט געטייט ביי זיין טויט, זיינען געווען מער ווי די וואס ער האט געטייט ביי זיין לעבן.
/16:31 און זיינע ברידער און דאס גאנצע הויז פון זיין פאטער האבן אראפגענידערט, און האבן אים גענומען, און אים ארויפגעבראכט, און אים באגראבן צווישן צרעה און צווישען אשתאול אין דעם קבר פון זיין פאטער מנוחן.
און ער האט געמשפט ישראל צוואנציק יאר.

/17:1 און עס איז געווען א מאן פון דעם געבערג פון אפרים, וואס זיין נאמען איז געווען מיכה. /17:2 האט ער געזאגט צו זיין מוטער: די טויזנט מיט הונדערט זילבערשטיק וואס זיינען צוגענומען געווארן ביי דיר, און וואס דו האסט וועגן זיי געשאלטן, און האסט עס אויך געזאגט אין מיינע אויערן– אט איז דאס זילבער ביי מיר; איך האב עס גענומען. האט זיין מוטער געזאגט: געבענטשט זאל זיין מיין זון פון {dn גאט}! /17:3 און ער האט אומגעקערט די טויזנט מיט הונדערט זילבערשטיק צו זיין מוטער, און זיין מוטער האט געזאגט: הייליקן האב איך געהייליקט דאס זילבער צו {dn גאט} פון מיין האנט פאר מיין זון, אויף צו מאכן א געשניצט און א געגאסן בילד; און אצונד וועל איך עס דיר צוריקגעבן. /17:4 און אז ער האט אומגעקערט דאס זילבער צו זיין מוטער, האט זיין מוטער גענומען צוויי הונדערט זילבערשטיק, און האט עס געגעבן צום שמעלצער, און ער האט דערפון געמאכט א געשניצט און א געגאסן בילד, און עס איז געווען אין מיכהס הויז. /17:5 און דער מאן מיכה האט געהאט א הויז פון {dn גאט}, און ער האט געמאכט אן אפוד און א תרפים, און האט דערפילט די האנט פון איינעם פון זיינע זין, און ער איז אים געווען פאר א כהן.
/17:6 אין יענע טעג איז קיין מלך ניט געווען אין ישראל; איטלעכער האט געטאן וואס איז רעכט אין זיינע אויגן.
/17:7 און עס איז געווען א יונגערמאן פון בית־לחם-יהודה, פון דער משפחה פון יהודה; און ער איז געווען א לוי, און האט זיך דארטן אויפגעהאלטן. /17:8 און דער מאן איז אוועק פון דער שטאט, פון בית־לחם-יהודה, זיך אויפצוהאלטן ווו אים וועט זיך טרעפן; און ער איז געקומען צו געבערג פון אפרים ביז מיכהס הויז, צו מאכן זיין וועג ווייטער. /17:9 האט מיכה צו אים געזאגט: פון וואנען קומסטו? האט ער געזאגט: א לוי בין איך פון בית־לחם-יהודה, און איך גיי זיך אויפהאלטן ווו מיר וועט זיך טרעפן. /17:10 האט מיכה צו אים געזאגט: בלייב ביי מיר, און זיי מיר פאר א פאטער און פאר א כהן, און איך וועל דיר געבן צען זילבערשטיק א יאר, און אן אויסשטאנד קליידער, און דיינע קעסט. איז דער לוי אריינגעגאנגען. /17:11 און דער לוי האט איינגעוויליקט צו בלייבן מיטן מאן. און דער יונגערמאן איז ביי אים געווען אזוי ווי איינער פון זיינע זין. /17:12 און מיכה האט דערפילט די האנט פון דעם לוי, און דער יונגערמאן איז אים געווען פאר א כהן, און ער איז געווען אין מיכהס הויז. /17:13 און מיכה האט געזאגט: אצונד ווייס איך אז {dn גאט} וועט מיך באגיטיקן, אז דער לוי איז מיר געווארן פאר א כהן.

/18:1 אין יענע טעג איז קיין מלך ניט געווען אין ישראל. און אין יענע טעג האט דער שבט דן זיך געזוכט א נחלה אויף זיך צו באזעצן, ווארום ביז יענעם טאג איז אים גארנישט צוגעפאלן פאר א נחלה צווישן די שבטים פון ישראל. /18:2 האבן די קינדער פון דן געשיקט פון זייער משפחה פינף מענער פון צווישן זיך, העלדישע יונגען פון צרעה און פון אשתאול, אויסצוקוקן דאס לאנד, און עס אויסצופארשן. און זיי האבן צו זיי געזאגט: גייט פארשט אויס דאס לאנד. זיינען זיי געקומען צום געבערג פון אפרים ביז מיכהס הויז, און האבן דארטן גענעכטיקט. /18:3 ווי זיי זיינען לעבן מיכהס הויז, אזוי האבן זיי דערקענט דעם קול פון דעם יונגנמאן, דעם לוי, און זיי האבן אהין פארקערט, און האבן צו אים געזאגט: ווער האט דיך אהער געבראכט? און וואס טוסטו דא? און וואס האסטו דא? /18:4 האט ער צו זיי געזאגט: אזוי און אזוי האט מיכה געטאן צו מיר; און ער האט מיך געדונגען, און איך בין אים געווארן פאר א כהן. /18:5 האבן זיי צו אים געזאגט: פרעג אקארשט ביי {dn גאט}, כדי מיר זאלן וויסן אויב אונדזער וועג וואס מיר גייען אויף אים וועט באגליקן. /18:6 האט דער כהן צו זיי געזאגט: גייט לשלום! פאר {dn גאט} איז אייער וועג וואס איר גייט אויף אים.
/18:7 זיינען די פינף מענער געגאנגען, און זיי זיינען געקומען קיין ליש, און האבן געזען דאס פאלק וואס אין איר – ווי זי זיצט אין זיכערקייט, אזוי ווי דער שטייגער פון די צידונים, רויק און זיכער, און ניטא אין לאנד א מאכטהאבער וואס זאל אין עפעס קריוודען, און זיי זיינען ווייט פון די צידונים, און האבן ניט קיין פארקער מיט א מענטשן.
/18:8 זיינען זיי געקומען צו זייערע ברידער אין צרעה און אשתאול; און זייערע ברידער האבן צו זיי געזאגט: וואס [זאגט] איר? /18:9 האבן זיי געזאגט: שטייט אויף, און לאמיר ארויפגיין אויף זיי, ווארום מיר האבן געזען דאס לאנד, ערשט עס איז זייער גוט. און איר שווייגט? איר זאלט אייך ניט פוילן צו גיין, כדי צו קומען ארבן דאס לאנד. /18:10 אז איר קומט, וועט איר קומען צו א רויקן פאלק, און דאס לאנד איז געראם אין ארט. פאר וואר, {dn גאט} האט עס געגעבן אין אייער האנט; אן ארט וואס דארטן פעלט ניט קיין זאך וואס אויף דער ערד.
/18:11 האבן אוועקגעצויגן פון דארטן, פון דער משפחה פון דן, פון צרעה און פון אשתאול, זעקס הונדערט מאן אנגעגורט מיט כלי־מלחמה. /18:12 און זיי זיינען ארויפגעגאנגען און האבן געלאגערט אין קרית־יערים, אין יהודה; דרום רופט מען יענעם ארט מחנה־דן ביז אויף היינטיקן טאג; ער איז הינטער קרית־יערים. /18:13 און זיי זיינען אריבער פון דארטן צום געבערג פון אפרים, און זיינען געקומען ביז מיכהס הויז.
/18:14 האבן זיך אפגערופן די פינף מענער וואס זיינען געגאנגען אויסקוקן דאס לאנד ליש, און האבן געזאגט צו זייערע ברידער: ווייסט איר אז אין די דאזיקע הייזער איז דא אן אפוד און א תרפים, און א געשניצט און א געגאסן בילד? און אצונד, ווייסט וואס איר האט צו טאן.
/18:15 האבן זיי פארקערט אהין, און זיינען געקומען צום הויז פון דעם יונגנמאן דעם לוי, צו מיכהס הויז, און האבן אים געפרעגט אויף פריד. /18:16 און די זעקס הונדערט מאן אנגעגורט מיט זייערע כלי־מלחמה, וואס פון די קינדער פון דן, זיינען געשטאנען ביים איינגאנג פון טויער. /18:17 און די פינף מענער וואס זיינען געגאנגען אויסקוקן דאס לאנד, זיינען ארויפגעגאנגען, אריין אהין, און צוגענומען דאס געשניצטע בילד, און דעם אפוד, און דעם תרפים, און דאס געגאסענע בילד; און דער כהן איז געשטאנען ביים איינגאנג פון טויער מיט די זעקס הונדערט מאן אנגעגורט מיט כלי־מלחמה. /18:18 און ווי יענע זיינען אריינגעגאנגען אין מיכהס הויז, און האבן צוגענומען דאס געשניצטע בילד מיט דעם אפוד, און דעם תרפים, און דאס געגאסענע בילד, אזוי האט דער כהן צו זיי געזאגט: וואס טוט איר? /18:19 האבן זיי צו אים געזאגט: שווייג! טו ארויף דיין האנט אויף דיין מויל, און גיי מיט אונדז, און זיי אונדז פאר א פאטער און פאר א כהן. איז דיר בעסער צו זיין א כהן ביי איין מענטשנס הויז, אדער זיין א כהן ביי א שבט און ביי א משפחה אין ישראל? /18:20 האט זיך דעם כהנס הארץ דערפרייט, און ער האט גענומען דעם אפוד, און דעם תרפים, און דאס געשניצטע בילד, און איז אריין צווישן דעם פאלק. /18:21 און זיי האבן זיך ארומגעדרייט און זיינען אוועקגעגאנגען. און זיי האבן געשטעלט די קליינע קינדער און דאס פי און דאס גוטס זיך פארויס.
/18:22 ווי זיי האבן זיך דערווייטערט פון מיכהס הויז, אזוי זיינען די מענטשן וואס אין די הייזער וואס לעבן מיכהס הויז זיך צונויפגעלאפן, און זיי האבן אנגעיאגט די קינדער פון דן. /18:23 און זיי האבן גערופן צו די קינדער פון דן. האבן יענע אומגעקערט זייער פנים, און האבן געזאגט צו מיכהן: וואס איז דיר, וואס דו ביסט זיך צונויפגעלאפן? /18:24 האט ער געזאגט: איר האט צוגענומען מיין {dn גאט} וואס איך האב געמאכט, און דעם כהן, און איר זייט אוועקגעגאנגען, און וואס נאך האב איך? היינט וואס זאגט איר צו מיר:וואס איז דיר? /18:25 האבן די קינדער פון דן צו אים געזאגט: לאז ניט הערן דיין קול ביי אונדז, ווארום מענטשן מיט א ביטער געמיט וועלן נאך אנפאלן אויף אייך, און וועסט אומברענגען דיין נפש און די נפשות פון דיין הויזגעזינט.
/18:26 און די קינדער פון דן זיינען געגאנגען אויף זייער וועג. און מיכה האט געזען אז זיי זיינען שטארקער פון אים, און ער האט זיך אומגעדרייט און זיך צוריקגעקערט אין זיין הויז.
/18:27 און זיי האבן גענומען דאס וואס מיכה האט געמאכט, און דעם כהן וואס ער האט געהאט, און זיי זיינען געקומען אויף ליש, אויף א רויקן און זיכערן פאלק, און האבן זיי געשלאגן מיטן שארף פון שווערד, און די שטאט האבן זיי פארברענט אין פייער. /18:28 און ווער עס זאל מציל זיין איז ניט געווען, ווארום זי איז געווען ווייט פון צידון, און קיין פארקער מיט א מענטשן האבן זיי ניט געהאט; און זי איז געווען אין טאל וואס ביי בית־רחוב. און זיי האבן אפגעבויט די שטאט, און האבן זיך אין איר באזעצט. /18:29 און זיי האבן גערופן דעם נאמען פון דער שטאט דן, נאך דעם נאמען פון זייער פאטער דן וואס איז געבארן געווען ביי ישראלן; אבער ליש איז געווען דער נאמען פון דער שטאט צוערשט.
/18:30 און די קינדער פון דן האבן זיך אויפגעשטעלט דאס געשניצטע בילד, און יהונתן דער זון פון גרשום דעם זון פון מנשהן, ער און זיינע זין, זיינען געווען כהנים ביים שבט דן, ביזן טאג פון דעם גלות פון לאנד. /18:31 און זיי האבן געהאלטן אויפגעשטעלט ביי זיך דאס געשניצטע בילד וואס מיכה האט געמאכט, אלע טעג וואס דאס הויז פון {dn גאט} איז געווען אין שילו.
/19:1 און עס איז געווען אין יענע טעג, ווען קיין מלך איז ניט געווען אין ישראל, האט א מאן א לוי געוווינט אין עק געבערג פון אפרים, און ער האט זיך גענומען א קעפסווייב פון בית־לחם-יהודה. /19:2 און זיין קעפסווייב איז אים געווארן אומטריי, און איז אוועקגעגאנגען פון אים צו איר פאטערס הויז קיין בית־לחם-יהודה, און איז דארטן אפגעווען פיר חדשים צייט. /19:3 איז אויפגעשטאנען איר מאן, און איז געגאנגען נאך איר, צו רעדן צו איר הארצן, כדי זי אומצוקערן; און מיט אים איז געווען זיין יונג און א פאר אייזלען. און זי האט אים אריינגעבראכט אין איר פאטערס הויז; און ווי דער פאטער פון דער יונגער פרוי האט אים דערזען, אזוי האט ער זיך געפרייט אנטקעגן אים. /19:4 און זיין שווער, דער פאטער פון דער יונגער פרוי, האט אים פארהאלטן, און ער איז ביי אים געזעסן דריי טעג; און זיי האבן געגעסן און געטרונקען, און האבן דארטן גענעכטיקט.
/19:5 און עס איז געווען אויפן פירטן טאג, האבן זיי זיך געפעדערט אין דער פרי, און ער איז אויפגעשטאנען צו גיין. האט דער פאטער פון דער יונגער פרוי געזאגט צו זיין איידעם:  לען אונטער דיין הארץ מיט א שטיקל ברויט, און דערנאך וועט איר גיין. /19:6 האבן זיי זיך געזעצט, און האבן ביידע אין איינעם געגעסן און געטרונקען, און דער פאטער פון דער יונגער פרוי האט געזאגט צו דעם מאן: באוויליק, איך בעט דיך, און נעכטיק איבער, און לאז וווילגיין דיין הארץ. /19:7 און דער מאן איז אויפגעשטאנען צו גיין, אבער זיין שווער איז צוגעשטאנען צו אים, און ער האט ווידער דארטן גענעכטיקט. /19:8 און ווי ער האט זיך געפעדערט אין דער פרי אויפן פינפטן טאג צו גיין, אזוי האט דער פאטער פון דער יונגער פרוי געזאגט: לען אונטער, איך בעט דיך, דיין הארץ, און פארוויילט ביז דער טאג נייגט זיך; און זיי האבן ביידע געגעסן.
/19:9 און דער מאן איז אויפגעשטאנען צו גיין, ער און זיין קעפסווייב און זיין יונג; אבער זיין שווער, דער פאטער פון דער יונגער פרוי, האט צו אים געזאגט: זע נאר, דער טאג פארגייט צום אוונט; נעכטיקט איבער, איך בעט דיך; אט זעצט זיך דער טאג, נעכטיק דא, און לאז וווילגיין דיין הארץ, און מארגן וועט איר זיך פעדערן אויף אייער וועג, און וועסט גיין צו דיין געצעלט. /19:10 אבער דער מאן האט ניט געוואלט נעכטיקן, און ער איז אויפגעשטאנען און איז אוועק, און ער איז געקומען ביז אקעגן יבוס –דאס איז ירושלים– און מיט אים א פאר געזאטלטע אייזלען, און זיין קעפסווייב מיט אים.
/19:11 אז זיי זיינען געווען ביי יבוס, איז דער טאג שוין געווען זייער גענידערט, און דער יונג האט געזאגט צו זיין האר: קום, איך בעט דיך, און לאמיר איינקערן אין דער דאזיקער שטאט פון דעם יבוסי, און נעכטיקן אין איר.  /19:12 האט זיין האר צו אים געזאגט: מיר וועלן ניט איינקערן אין א שטאט פון פרעמדע, וואס איז ניט פון די קינדער פון ישראל; לאמיר אריבערגיין ביז גבעה. /19:13 און ער האט געזאגט צו זיין יונג: קום, און לאמיר גענענען צו איינעם פון די ערטער, און מיר וועלן נעכטיקן אין גבעה אדער אין רמה.
/19:14 זיינען זיי ווייטער געגאנגען און זיינען אוועק; און די זון איז זיי אונטערגעגאנגען ביי גבעה וואס געהערט צו בנימין. /19:15 און זיי האבן פארקערט אהין, כדי אריינצוגיין נעכטיקן אין גבעה. און ער איז אריינגעגאנגען, און האט זיך געזעצט אין מארק פון שטאט, אבער קיין מענטש האט זיי ניט אריינגענומען אין הויז נעכטיקן. /19:16 ערשט אן אלטער מאן קומט אן פון זיין ארבעט אין פעלד, אין אוונט; און דער מאן איז געווען פון דעם געבערג פון אפרים, נאר ער האט זיך אויפגעהאלטן אין גבעה; און די מענטשן פון דעם ארט זיינען געווען בנימינער. /19:17 און ווי ער האט אויפגעהויבן זיינע אויגן, און האט דערזען דעם מאן דעם דורכגייער אויפן מארק פון שטאט, אזוי האט דער אלטער מאן געזאגט: וווהין גייסטו? און פון וואנען קומסטו? /19:18 האט ער צו אים געזאגט: מיר גייען אריבער פון בית־לחם-יהודה צום עק געבערג פון אפרים. איך בין פון דארטן, און איך בין געגאנגען קיין בית־לחם-יהודה, און צו גאטס הויז גיי איך, און קיין מענטש נעמט מיך ניט אריין אין הויז. /19:19 און פאראן אי שטרוי אי פוטער פאר אונדזערע אייזלען, און פאראן אויך ברויט און וויין פאר מיר, און פאר דיין דינסט, און פאר דעם יונג וואס מיט דיינע קנעכט; עס פעלט ניט קיין זאך. /19:20 האט דער אלטער מאן געזאגט: פריד צו דיר! אלע דיינע באדערפענישן זאלן נאר זיין אויף מיר; נאר אויפן מארק זאלסטו ניט נעכטיקן.
/19:21 און ער האט אים געבראכט אין זיין הויז, און האט פארמישט פוטער פאר די אייזלען; און זיי האבן געוואשן זייערע פיס, און האבן געגעסן און געטרונקען.
/19:22 זיי טוען אזוי ווויל זייער הארץ, ערשט די מענטשן פון שטאט, מענטשן נידערטרעכטיקע יונגען, האבן ארומגערינגלט דאס הויז, קלאפנדיק אויף דער טיר, און זיי האבן געזאגט צו דעם אלטן מאן דעם בעל־הבית, אזוי צו זאגן: ברענג ארויס דעם מאן וואס איז געקומען אין דיין הויז, כדי מיר זאלן אים דערקענען. /19:23 איז ארויסגעגאנגען צו זיי דער מאן דער בעל־הבית, און האט צו זיי געזאגט: ניט, ברידער! איר זאלט ניט טאן קיין בייז, איך בעט אייך, נאך דעם אז דער דאזיקער מאן איז געקומען אין מיין הויז; איר זאלט ניט טאן די דאזיקע נבלה. /19:24 אט איז מיין טאכטער די יונגפרוי, און זיין קעפסווייב; לאמיך, איך בעט אייך, זיי ארויסברענגען, און פייניקט זיי, און טוט צו זיי וואס איז גוט אין אייערע אויגן, נאר דעם דאזיקן מאן זאלט איר ניט טאן די דאזיקע שענדלעכע זאך.
/19:25 אבער די מענטשן האבן ניט געוואלט צוהערן צו אים. האט דער מאן אנגענומען זיין קעפסווייב, און ארויסגעבראכט צו זיי דערויסן; און זיי האבן זי דערקענט, און האבן זי געמאטערט א גאנצע נאכט ביז באגינען, און זי אוועקגעלאזט ווען דער פרימארגן איז אויפגעגאנגען. /19:26 און די פרוי איז געקומען אין אנהייב באגינען, און איז אנידערגעפאלן און געלעגן אין איינגאנג פון דעם מאנס הויז וואס איר האר איז דארטן געווען, ביז עס איז געווארן ליכטיק.
/19:27 און איר האר איז אויפגעשטאנען אין דער פרי, און האט געעפענט די טירן פון הויז, און איז ארויס צו גיין אויף זיין וועג, ערשט די פרוי, זיין קעפסווייב, ליגט אנידערגעפאלן אין איינגאנג פון הויז מיט אירע הענט אויפן שוועל. /19:28 האט ער צו איר געזאגט: שטיי אויף, און לאמיר גיין; אבער קיינער ענטפערט ניט. האט ער זי ארויפגענומען אויפן אייזל; און דער מאן איז אויפגעשטאנען, און איז אוועק צו זיין היים.
/19:29 און ער איז געקומען אין זיין הויז, און האט גענומען דעם שלאכטמעסער, און האט אנגענומען זיין קעפסווייב, און האט זי צעשניטן אויף אירע גלידער, אין צוועלף שטיקער, און האט זי פאנאנדערגעשיקט אין גאנצן געמארק פון ישראל. /19:30 און עס איז געווען, איטלעכער וואס האט עס געזען, האט געזאגט: אזוי־וואס איז ניט געשען און ניט געזען געווארן פון דעם טאג וואס די קינדער פון ישראל זיינען ארויפגעגאנגען פון לאנד מצרים ביז אויף היינטיקן טאג. באטראכט אייך וועגן דעם, האלט אן עצה, און רעדט!

/20:1 זיינען ארויסגעגאנגען אלע קינדער פון ישראל, און די גאנצע עדה ווי איין מאן, פון דן און ביז באר־שבע און לאנד גלעד, האט זיך איינגעזאמלט צו {dn גאט} קיין מצפה. /20:2 און די פארשטייער פון גאנצן פאלק, פון אלע שבטים פון ישראל, האבן זיך געשטעלט אין דער איינזאמלונג פון גאטס פאלק, פיר הונדערט טויזנדט פוסגייער וואס ציען א שווערד. – /20:3 און די קינדער פון בנימין האבן געהערט אז די קינדער פון ישראל זיינען ארויפגעגאנגען קיין מצפה. – און די קינדער פון ישראל האבן געזאגט: דערציילט, ווי אזוי איז געשען דאס דאזיקע בייז.
/20:4 האט זיך אפגערופן דער מאן דער לוי, דער מאן פון דער דערהרגעטער פרוי, און האט געזאגט: קיין גבעה וואס געהערט צו בנימין, בין איך געקומען, איך און מיין קעפסווייב, צו נעכטיקן. /20:5 זיינען אויפגעשטאנען אויף מיר די מענער פון גבעה, און האבן ארומגערינגלט דאס הויז ארום מיר ביי נאכט; מיך האבן זיי געטראכט צו הרגען, און מיין קעפסווייב האבן זיי געפייניקט ביז זי איז געשטארבן. /20:6 האב איך אנגענומען מיין קעפסווייב, און האב זי צעשניטן, און האב זי פאנאנדערגשיקט אין גאנצן פעלד פון דער נחלה פון ישראל, ווארום זיי האבן געטאן א שענדלעכקייט און א נבלה אין ישראל. /20:7 אט זייט איר אלע, קינדער פון ישראל, גיט אהער אייער באשייד און עצה.
/20:8 האט זיך אויפגעהויבן דאס גאנצע פאלק ווי איין מאן, אזוי צו זאגן: מיר וועלן ניט גיין קיינער צו זיין געצעלט, און מיר וועלן ניט איינקערן קיינער אין זיין הויז! /20:9 און אצונד איז דאס די זאך וואס מיר וועלן טאן צו גבעה: גיין אויף איר לויט גורל. /20:10 און מיר וועלן נעמען צען מאן פון הונדערט, פון אלע שבטים פון ישראל, און הונדערט פון טויזנט, און טויזנט פון צען טויזנט, אויף צו ברענגען שפייז פארן פאלק, כדי זיי זאלן טאן, אז זיי קומען צו גבע־בנימין, לויט דער גאנצער נבלה וואס זי האט געטאן אין ישראל.
/20:11 און אלע מענער פון ישראל האבן זיך איינגעזאמלט אויף דער שטאט, באהעפט ווי איין מאן. /20:12 און די שבטים פון ישראל האבן געשיקט מענטשן דורכן גאנצן שבט בנימין, אזוי צו זאגן: וואס פאר א בייז איז דא געשען צווישן אייך? /20:13 און אצונד גיט ארויס די מענטשן, די נידערטרעכטיקע יונגען, וואס אין גבעה, און מיר וועלן זיי טייטן, און אויסראמען דאס בייז פון ישראל.
אבער די קינדער פון בנימין האבן ניט געוואלט צוהערן צו דעם קול פון זייערע ברידער, די קינדער פון ישראל. /20:14 און די קינדער פון בנימין האבן זיך איינגעזאמלט פון די שטעט קיין גבעה, כדי ארויסצוגיין אויף מלחמה מיט די קינדער פון ישראל. /20:15 און די קינדער פון בנימין האבן אין יענעם טאג זיך געציילט פון די שטעט זעקס און צוואנציק טויזנט מאן וואס ציען א שווערד, אחוץ די באוווינער פון גבעה וואס האבן זיך געציילט זיבן הונדערט געקליבענע מענער. /20:16 דאס דאזיקע גאנצע פאלק, זיבן הונדערט געקליבענע מענער, זיינען געווען געלינקטע. איטלעכער פון די האט געווארפן א שטיין אין א האר, און ניט פארפעלט.
/20:17 און די קינדער פון ישראל האבן זיך געציילט אחוץ בנימין פיר הונדערט טויזנט מאן וואס ציען א שווערד; אלע די דאזיקע, מלחמה־לייט. /20:18 און זיי זיינען אויפגעשטאנען, און זיינען ארויפגעגאנגען קיין בית־אל, און האבן געפרעגט ביי {dn גאט}. און די קינדער פון ישראל האבן געזאגט: ווער זאל אונדז ארויפגיין צוערשט אויף מלחמה מיט די קינדער פון בנימין? האט {dn גאט} געזאגט: יהודה צוערשט.
/20:19 זיינען ארויפגעגאנגען די קינדער פון ישראל אין דער פרי, און זיי האבן געלעגערט אויף גבעה, /20:20 און די מענער פון ישראל זיינען ארויסגעגאנגען אויף מלחמה מיט בנימין; און די מענער פון ישראל האבן אנגעריכט א מלחמה מיט זיי ביי גבעה. /20:21 זיינען די קינדער פון בנימין ארויסגעגאנגען פון גבעה, און זיי האבן אומגעבראכט פון ישראל אין יענעם טאג צוויי און צוואנציק טויזנט מאן צו דער ערד. /20:22 אבער דאס פאלק, די מענער פון ישראל, האבן זיך געשטארקט, און זיי האבן ווידער אנגעריכט א מלחמה אין דעם ארט וואס זיי האבן דארטן אנגעריכט אין ערשטן טאג.
/20:23 און די קינדער פון ישראל זיינען ארויפגעגאנגען, און האבן געוויינט פאר {dn גאט} ביזן אוונט, און זיי האבן געפרעגט ביי {dn גאט}, אזוי צו זאגן: זאל איך ווידער גענענען אויף מלחמה מיט די קינדער פון מיין ברודער בנימין? האט {dn גאט} געזאגט: גייט ארויף אקעגן אים.
/20:24 און די קינדער פון ישראל האבן גענענט צו די קינדער פון בנימין אויפן צווייטן טאג. /20:25 און בנימין איז ארויסגעגאנגען אקעגן זיי פון גבעה אויפן צווייטן טאג, און זיי האבן אומגעבראכט פון די קינדער פון ישראל נאך אכצן טויזנט מאן צו דער ערד; אלע די דאזיקע האבן געצויגן א שווערד. /20:26 זיינען אלע קינדער פון ישראל, דאס גאנצע פאלק, ארויפגעגאנגען, און זיי זיינען געקומען קיין בית־אל, און האבן געוויינט, און זיי זיינען געזעסן דארטן פאר {dn גאט}, און האבן געפאסט אין יענעם טאג ביזן אוונט, און אויפגעבראכט בראנדאפפער און פרידאפפער פאר {dn גאט}. /20:27 און די קינדער פון ישראל האבן געפרעגט ביי {dn גאט}– ווארום דער ארון פון גאטס בונד איז דארט געווען אין יענע טעג; /20:28 און פינחס דער זון פון אלעזר דעם זון פון אהרנען איז געשטאנען פאר אים אין יענע טעג– אזוי צו זאגן: זאל איך ווידער ארויסגיין אויף מלחמה מיט די קינדער פון מיין ברודער בנימין, אדער איך זאל אויפהערן? האט {dn גאט} געזאגט: גייט ארויף, ווארום מארגן וועל איך אים געבן אין דיין האנט.
/20:29 האט ישראל געשטעלט לויערער אויף גבעה רונד ארום. /20:30 און די קינדער פון ישראל זיינען ארויפגעגאנגען אקעגן די קינדער פון בנימין אויפן דריטן טאג, און זיי האבן זיך אויסגעשטעלט אקעגן גבעה, אזוי ווי די פריערדיקע מאל. /20:31 און די קינדער פון בנימין זיינען ארויסגעגאנגען אקעגן דעם פאלק – זיי זיינען אפגעצויגן געווארן פון שטאט; און זיי האבן אנגעהויבן אוועקלייגן פון דעם פאלק דערשלאגענע אזוי ווי די פריעדיקע מאל, אויפן פעלד, אויף די וועגן וואס איינער גייט ארויף קיין בית־אל, און איינער קיין גבעה, ארום דרייסיק מאן פון ישראל. /20:32 און די קינדער פון בנימין האבן געזאגט: זיי זיינען געשלאגן פאר אונדז אזוי ווי צוערשט; אבער די קינדער פון ישראל האבן געזאגט: לאמיר אנטלאפן  און זיי אפציען פון שטאט צו די וועגן. /20:33 און אלע מענער פון ישראל זיינען אויפגעשטאנען פון זייער ארט, און האבן זיך אויסגעשטעלט אין בעל־תמר. און די לויערער פון ישראל זיינען ארויסגעשפרונגען פון זייער ארט, פון מערה־גבע. /20:34 און זיי זיינען געקומען פון אקעגן גבעה, צען טויזנט געקליבענע מענער פון גאנץ ישראל, און עס איז געווען א שווערע מלחמה; און יענע האבן ניט געוווסט, אז זיי טרעפט אן אומגליק. /20:35 און {dn גאט} האט געשלאגן בנימין פאר ישראל, און די קינדער פון ישראל האבן אומגעבראכט פון בנימין אין יענעם טאג פינף און צוואנציק טויזנט און הונדערט מאן; אלע די דאזיקע האבן געצויגן א שווערד.
/20:36 און די קינדער פון בנימין האבן געזען, אז זיי זיינען געשלאגן. און די מענער פון ישראל האבן געלאזט ארט פאר די קינדער פון בנימין, ווארום זיי האבן זיך פארזיכערט אויף די לויערער וואס זיי האבן געשטעלט אויף גבעה. /20:37 און די לויערער האבן געאיילט און זיך א לאז געטאן אויף גבעה, און די לויערער האבן אריינגעצויגן און האבן געשלאגן די גאנצע שטאט מיטן שארף פון שווערד.
/20:38 און אן אפרעד איז געווען ביי די מענער פון ישראל מיט די לויערער, זיי זאלן מאכן אויפגיין א גרויס וואלקן רויך פון שטאט. /20:39 און ווי די מענער פון ישראל האבן זיך אומגעקערט אין דער מלחמה, און בנימין האט אנגעהויבן אוועקלייגן דערשלאגענע פון די מענער פון ישראל, ארום דרייסיק מאן, ווייל זיי האבן געזאגט: פאר וואר, געשלאגן איז ער געשלאגן פאר אונדז, אזוי ווי אין דער ערשטער מלחמה – /20:40 אזוי האט דער וואלקן אנגעהויבן אויפגיין פון שטאט, א זייל רויך, און בנימין האט זיך אומגעקערט הינטער זיך, ערשט די גאנצע שטאט איז אויפגעגאנגען אין רויך צום הימל. /20:41 און די מענער פון ישראל האבן זיך אומגעקערט, און די מענער פון בנימין זיינען צעטומלט געווארן, ווארום זיי האבן געזען אז אן אומגליק האט זיי געטראפן. /20:42 און זיי האבן זיך אוועקגעקערט פאר די מענער פון ישראל צום וועג פון מדבר, אבער די מלחמה האט זיי אנגעיאגט; און די וואס פון די שטעט האבן אים  אומגעבראכט אין זיין מיט. /20:43 זיי האבן ארומגערינגלט בנימין, אים נאכגעיאגט, צו מנוחה אים געטריבן, ביז קעגן גבעה צו זונאויפגאנג. /20:44 און עס זיינען געפאלן פון בנימין אכצן טויזנט מאן; אלע די דאזיקע, העלדישע לייט.
/20:45 און זיי האבן זיך פארקערט, און זיינען אנטלאפן צום מדבר, צום פעלז רמון, אבער יענע האבן נאכגעקליבן פון זיי אויף די וועגן פינף טויזנט מאן, און זיי האבן זיי נאכגעיאגט ביז גדעום, און געשלאגן פון זיי צוויי טויזנט מאן. /20:46 און אלע וואס זיינענן געפאלן פון בנימין אין יענעם טאג, זיינען געווען פינף און צוואנציק טויזנט מאן וואס האבן געצויגן א שווערד, אלע די דאזיקע, העלדישע לייט. /20:47 אבער זעקס הונדערט מאן האבן זיך פארקערט, און זיינען אנטלאפן  צום מדבר, צום פעלז רמון, און זיי זיינען געזעסן אין פעלז רמון פיר חדשים.
/20:48 און די מענער פון ישראל האבן זיך אומגעקערט צו די קינדער פון בנימין, און האבן זיי געשלאגן מיטן שארף פון שווערד, פון דער גאנצער שטאט ביז א בהמה, ביז אלץ וואס האט זיך דארטן געפונען; אויך האבן זיי אלע שטעט וואס האבן זיך דארטן געפונען, אוועקגעלאזט אין פייער.

/21:1 און די מענער פון ישראל האבן געהאט געשווארן אין מצפה, אזוי צו זאגן: קיינער פון אונדז זאל ניט געבן זיין טאכטער צו בנימין פאר א ווייב! /21:2 און דאס פאלק איז געקומען קיין בית־אל, און זיי זיינען דארטן געזעסן ביזן אוונט פאר {dn גאט}, און זיי האבן אויפגעהויבן זייער קול און געוויינט א גרויס געוויין. /21:3 און זיי האבן געזאגט: פאר וואס, {dn יהוה} דו {dn גאט} פון ישראל, איז דאס געשען אין ישראל, עס זאל היינט געמינערט ווערן פון ישראל איין שבט?
/21:4 און עס איז געווען אויף מארגן, האט זיך דאס פאלק געפעדערט, און זיי האבן דארטן געבויט א מזבח, און אויפגעבראכט בראנדאפפער און פרידאפפער. /21:5 און די קינדער פון ישראל האבן געזאגט: ווער איז פון אלע שבטים פון ישראל, וואס איז ניט ארויפגעגאנגען אין דער איינזאמלונג צו {dn גאט}? ווארום א גרויסע שבועה איז געווען אקעגן דעם וואס איז ניט ארויפגעגאנגען צו {dn גאט} קיין מצפה, אזוי צו זאגן: טייטן זאל ער געטייט ווערן!
/21:6 און די קינדער פון ישראל האט באנג געטאן אויף זייער ברודער בנימין, און זיי האבן געזאגט: אפגעשניטן געווארן איז היינט איין שבט פון ישראל! /21:7 וואס זאלן מיר טאן וועגן ווייבער פאר די געבליבענע, אז מיר האבן געשווארן ביי {dn גאט} זיי ניט צו געבן פון אונדזערע טעכטער פאר ווייבער? /21:8 האבן זיי געזאגט: איז ווער איינער דא פון די שבטים פון ישראל, וואס איז ניט ארויפגעגאנגען צו {dn גאט} קיין מצפה? ערשט קיינער איז ניט געקומען אין לאגער פון יביש־גלעד צו דער איינזאמלונג.
/21:9 ווארום דאס פאלק איז איבערגעציילט געווארן, ערשט קיינער איז דארטן ניט געווען פון די באוווינער פון יביש־גלעד.
/21:10 האט די עדה געשיקט אהין צוועלף טויזנט מאן פון די העלדישע יונגען, און זיי האבן זיי באפוילן, אזוי צו זאגן: גייט און איר זאלט שלאגן די באוווינער פון יביש־גלעד מיטן שארף פון שווערד, מיט די ווייבער און די קליינע קינדער. /21:11 און דאס איז די זאך וואס איר זאלט טאן: איטלעכן מאנספארשוין, און איטלעכע ווייבספארשוין וואס ווייס פון ליגן מיט א מאנספארשוין, זאלט איר פארטיליקן.
/21:12 האבן זיי געפונען פון די באוווינער פון יביש־גלעד פיר הונדעט מיידלעך יונגפרויען וואס האבן ניט געוווסט פון א מאן דורך ליגן מיט א מאנספארשוין; און זיי האבן זיי געבראכט אין לאגער קיין שילו וואס אין לאנד כנען.
/21:13 און די גאנצע עדה האט געשיקט און גערעדט צו די קינדער פון בנימין וואס אין פעלז רמון, און זיי האבן זיי צוגערופן שלום. /21:14 און בנימין האט זיך אומגעקערט אין יענער צייט, און זיי האבן זיי געגעבן די ווייבספארשוינען וואס זיי האבן געלאזט לעבן פון די ווייבספארשוינען פון יביש־גלעד, אבער אפילו אזוי זיינען ניט געווען גענוג פאר זיי.
/21:15 און דעם פאלק האט באנג געטאן אויף בנימין, וואס {dn גאט} האט געמאכט א בראך צווישן די שבטים פון ישראל. /21:16 און די עלטסטע פון דער עדה האבן געזאגט: וואס זאלן מיר טאן וועגן ווייבער פאר די איבעריקע, אז ווייבער זיינען פארטיליקט געווארן פון בנימין? /21:17 און זיי האבן געזאגט: אן אנטרונענע ירושה מוז בלייבן בנימינען, כדי עס זאל ניט אויסגעמעקט ווערן א שבט פון ישראל. /21:18 מיר אבער קענען זיי ניט געבן ווייבער פון אונדזערע טעכטער, ווארום די קינדער פון ישראל האבן געשווארן, אזוי צו זאגן: פארשאלטן דער וואס גיט א ווייב צו בנימין! /21:19 און זיי האבן געזאגט: אט איז א יום־טוב צו {dn גאט} פון יאר צו יאר אין שילו וואס אין צפון פון בית־אל, צו מזרח פון דעם וועג וואס גייט אויף פון בית־אל קיין שכם, און אין דרום פון לבונה.
/21:20 און זיי האבן געהייסן די קינדער פון בנימין, אזוי צו זאגן: גייט און איר זאלט לויערן אין די וויינגערטנער. /21:21 און איר וועט צוזען; און אט ווי די טעכטער פון שילו וועלן ארויסגיין צו טאנצן אין די טענץ, אזוי זאלט איר ארויסגיין פון די וויינגערטנער, און אייך כאפען איטלעכער א ווייב פאר זיך פון די טעכטער פון שילו, און אוועקגיין אין לאנד בנימין. /21:22 און עס וועט זיין, ווי זייערע פאטערס אדער זייערע ברידער וועלן קומען זיך קריגן מיט אונדז, אזוי וועלן מיר זאגן צו זיי: לייטזעליקט זיי אונדז, ווארום ניט פאר איטלעכן האבן מיר געקריגן א ווייב אין דער מלחמה; איבריקנס האט איר זיי זיי ניט געגעבן, אז איר זאלט אצונד שולדיק זיין.
/21:23 האבן די קינדער פון בנימין אזוי געטאן, און זיי האבן גענומען ווייבער, לויט זייער צאל, פון די טענצערינס וואס זיי האבן אוועקגערויבט; און זיי זיינען געגאנגען און האבן זיך אומגעקערט צו זייער נחלה, און האבן אפגעבויט די שטעט, און זיך באזעצט אין זיי.
/21:24 און די קינדער פון ישראל זיינען זיך פאנאנדערגעגאנגען פון דארטן אין יענער צייט איטלעכער צו זיין שבט און צו זיין משפחה; און זיי זיינען אוועק פון דארטן איטלעכער צו זיין נחלה.
/21:25 אין יענע טעג איז קיין מלך ניט געווען אין ישראל; איטלעכער האט געטאן וואס איז רעכט אין זיינע אויגן.

תרגום יידיש פון יהואש
שמואל א

/1:1 עס איז געווען א מאן פון רמתים־צופים, פון דעם געבערג פון אפרים, וואס זיין נאמען איז געווען אלקנה, דער זון פון ירוחם, דעם זון פון אליהוא, דעם זון פון תחו, דעם זון פון צופן, אן אפרימער. /1:2 און ער האט געהאט צוויי ווייבער: דער נאמען פון איינער איז געווען חנה, און דער נאמען פון דער צווייטער פנינה; און פנינה האט געהאט קינדער, און חנה האט קיין קינדער ניט געהאט. /1:3 און יענער מאן פלעגט פון יאר צו יאר ארויפגיין פון זיין שטאט, זיך צו בוקן און צו שלאכטן צו {dn גאט} פון צבאות אין שילו. און עליס צוויי זין, חפני און פינחס, זיינען דארטן געווען כהנים צו {dn גאט}. /1:4 און ווי עס איז געווען דער טאג, און אלקנה האט געשלאכט, אזוי פלעגט ער געבן זיין ווייב פנינהן און אלע אירע זין און אירע טעכטער חלקים. /1:5 אבער חנהן פלעגט ער געבן א טאפעלן חלק, ווארום חנהן האט ער ליב געהאט, נאר {dn גאט} האט פארשלאסן איר טראכט. /1:6 און די אנדער ווייב האט זי ערגערן געערגערט, כדי זי צו דערצערענען, ווייל {dn גאט} האט פארשלאסן איר טראכט. /1:7 און ווי ער פלעגט אזוי טאן יאר אין יאר, ווען זי איז ארויפגעגאנגען אין הויז פון {dn גאט}, אזוי פלעגט יענע זי ערגערן; און זי האט געוויינט, און פלעגט ניט עסן. /1:8 האט אלקנה איר מאן געזאגט צו איר: חנה, פאר וואס וויינסטו? און פאר וואס עסטו ניט? און פאר וואס איז דיין הארץ פאראומערט? בין איך דיר ניט בעסער פון צען קינדער?
/1:9 איז חנה אויפגעשטאנען נאכן עסן אין שילו און נאכן טרינקען – און עלי דער כהן איז געזעסן אויף א שטול ביי דעם ביישטידל פון גאטס טעמפל. /1:10 און ווי זי איז געווען אין א ביטער געמיט, אזוי האט זי מתפלל געווען צו {dn גאט}, און האט שטארק געוויינט. /1:11 און זי האט א נדר געטאן, און האט געזאגט: {dn גאט} פון צבאות, אויב זען וועסטו זען די פיין פון דיין דינסט, און וועסט דאכטן אן מיר, און ניט פארגעסן אן דיין דינסט, און וועסט שענקען דיין דינסט א קינד א זכר, וועל איך אים אפגעבן צו {dn גאט} אויף אלע טעג פון זיין לעבן, און א שערמעסער וועט ניט ארויפקומען אויף זיין קאפ.
/1:12 און עס איז געווען, ווי זי האט לאנג מתפלל געווען פאר {dn גאט}, אזוי האט עלי אויפגעפאסט איר מויל. /1:13 ווארום חנה, זי האט גערעדט אין איר הארצן; בלויז אירע ליפן האבן זיך געשאקלט, אבער איר קול האט זיך ניט געהערט; און עלי האט זי גערעכנט פאר א שיכורער. /1:14 האט עלי געזאגט צו איר: ביז וואנען וועסטו זיין שכור? טו אפ דיין וויין פון זיך. /1:15 האט חנה געענטפערט און האט געזאגט: ניין, מיין האר, א פרוי מיט א שווער געמיט בין איך, און וויין און שטארק געטראנק האב איך ניט געטרונקען, נייערט איך האב אויסגעגאסן מיין זעל פאר {dn גאט}. /1:16 זאלסט ניט האלטן דיין דינסט פאר א נידער־טרעכטיקער פרוי, ווארום פון מיין גרויס קלאג און מיין ערגערניש האב איך גערעדט ביז אהער. /1:17 האט זיך אפגערופן עלי און האט געזאגט: גיי לשלום, און דער {dn גאט} פון ישראל זאל שענקען דיין בקשה וואס דו האסט געבעטן פון אים. /1:18 האט זי געזאגט: זאל דיין דינסט געפינען לייטזעליקייט אין דיינע אויגן.
און די פרוי איז געגאנגען אויף איר וועג. און זי האט געגעסן, און האט געקריגן אן אנדער פנים. /1:19 און אין דער פרי האבן זיי זיך געפעדערט, און זיי האבן זיך געבוקט פאר {dn גאט}, און האבן זיך אומגעקערט, און זיינען געקומען אין זייער הויז קיין רמה. און אלקנה האט דערקענט זיין ווייב חנהן; און {dn גאט} האט אן איר געדאכט. /1:20 און עס איז געווען נאכן אומדריי פון די טעג. האט חנה אויסגעטראגן און האט געבארן א זון; און זי האט גערופן זיין נאמען שמואל, ווייל: ״פון {dn גאט} האב איך אים אויסגעבעטן. ״
/1:21 און דער מאן אלקנה מיט זיין גאנצן הויזגעזינט איז ארויפגעגאנגען צו שלאכטן פאר {dn גאט} דאס שלאכטאפפער פון יאר, און זיין נדר. /1:22 אבער חנה איז ניט ארויפגעגאנגען. ווארום זי האט געזאגט צו איר מאן: ביז דער יינגל וועט אנטוויינט ווערן; דענצמאל וועל איך אים ברענגען און ער וועט זיך ווייזן פאר {dn גאט}, און וועט דארטן בלייבן אויף שטענדיק. /1:23 האט אלקנה איר מאן געזאגט צו איר: טו וואס איז גוט אין דיינע אויגן; בלייב ביז דו וועסט אים אנטוויינען. זאל נאר {dn גאט} מקיים זיין זיין ווארט. איז די פרוי געבליבן; און זי האט געזויגן איר קינד ביז זי האט אים אנטוויינט.
/1:24 און אז זי האט אים אנטוויינט, האט זי אים ארויפגעבראכט מיט זיך מיט דריי אקסן, און איין איפה מעל, און א לאגל וויין; און זי האט אים געבראכט אין הויז פון {dn גאט} אין שילו, און דער יינגל איז געווען יונג. /1:25 און זיי האבן געשאכטן דעם אקס, און האבן געבראכט דעם יינגל צו עלין. /1:26 און זי האט געזאגט: איך בעט דיך, מיין האר, אזוי ווי דיין זעל לעבט, מיין האר, איך בין די פרוי וואס איז דא געשטאנען לעבן דיר, מתפלל צו זיין צו {dn גאט}. /1:27 אויף דעם דאזיקן יינגל האב איך מתפלל געווען, און {dn גאט} האט מיר געשאנקען מיין בקשה וואס איך האב געבעטן פון אים. /1:28 און אויך איך האב אים געליען צו {dn גאט}; אלע טעג וואס ער לעבט איז ער געליען צו {dn גאט}. און ער האט זיך דארטן געבוקט צו {dn גאט}.

/2:1 און חנה האט מתפלל געווען, און האט געזאגט:מיין הארץ איז לוסטיק דורך {dn גאט}, מיין הארן איז דערהויבן דורך {dn גאט};מיין מויל איז ברייט אקעגן מיינע פיינט, ווארום איך פריי זיך מיט דיין הילף. /2:2 ניטא א הייליקער ווי {dn יהוה}, ווארום חוץ דיר איז ניטא;און ניטא א פעלדז ווי אונדזער {dn גאט}. /2:3 ניט מערן זאלט איר הויכהאפערדיקע רייד, ניט ארויס זאל פארשייטס פון אייער מויל. ווארום א {dn גאט} פון וויסן איז {dn יהוה}, און פון אים ווערן מעשים געווויגן. /2:4 דער בויגן פון גיבורים ווערט צעבראכן. און געשטרויכלטע גורטן אן קראפט. /2:5 זאטע פארדינגען זיך אום ברויט, און הונגעריקע רוען אפ;בעת די עקרה געבערט זיבן, ווערט די רייכע אין קינדער פארוועלקט. /2:6 {dn גאט} טייט און {dn גאט} מאכט לעבעדיק, ער מאכט נידערן אין גרוב און ברענגט אויף. /2:7 {dn גאט} מאכט ארעם און מאכט רייך, ער דערנידערט און דערהייבט. /2:8 ער ריכט אויף פון שטויב דעם ארעמאן. פון מיסט הייבט ער אויף דעם אביון, זיי צו זעצן מיט פירשטן, און א טראן פון כבוד מאכט ער זיי ארבן;ווארום גאטס זיינען די גרונטפעסטן פון דער ערד. און ער האט אויף זיי די וועלט געשטעלט. /2:9 די פיס פון זיינע פרומע באהיט ער, און רשעים ווערן אין חושך פארשניטן;ווארום ניט מיט כוח איז א מענטש שטארק. /2:10 די וואס קריגן אויף {dn גאט} ווערן צעבראכן;ער דונערט אין הימל אויף זיי;{dn גאט} משפט די עקן פון דער ערד, און גיט מאכט צו זיין מלך, און דערהייבט דעם הארן פון זיין געזאלבטן.
/2:11 און אלקנה איז אוועק קיין רמה צו זיין הויז. און דער יינגל האט געדינט {dn גאט} לעבן עלי דעם כהן.
/2:12 און עליס זין זיינען געווען נידערטרעכטיקע יונגען, זיי האבן ניט געוואלט וויסן פון {dn גאט}. /2:13 און דער שטייגער פון די כהנים מיטן פאלק איז געווען: ווער נאר עמעצער עס האט געשלאכט א שלאכטאפפער, אזוי פלעגט קומען דעם כהנס יונג, ווי מע האט געקאכט דאס פלייש מיטן דרייצייניקן גאפל אין זיין האנט. /2:14 און פלעגט אריינשטעכן אין בעקן אדער אין פאן אדער אין קעסל אדער אין טאפ; וואס נאר דער גאפל האט ארויפגעבראכט, האט דער כהן צוגענומען דערמיט. אזוי פלעגן זיי טאן צו גאנץ ישראל וואס זיינען געקומען אהין קיין שילו. /2:15 נאך איידער מען האט געדעמפט דאס פעטס, פלעגט קומען דעם כהנס יונג, און זאגן צו דעם מאן וואס האט געשלאכט: גיב פלייש צום בראטן פארן כהן, ווארום ער וויל ניט נעמען פון דיר געקאכט פלייש, נייערט רוי. /2:16 און אז דער מאן האט צו אים געזאגט: דעמפן זאל מען אקארשט דעמפן דאס פעטס, און נעם דיר ווי דיין הארץ געלוסט, אזוי פלעגט ער זאגן: ניין, דווקא איצט מוזטו געבן, אניט נעם איך מיט געוואלט. /2:17 און די זינד פון די יונגען איז געווען זייער גרויס פאר {dn גאט}, ווארום די מענטשן האבן מבזה געווען דעם קרבן פון {dn גאט}.
/2:18 און שמואל איז געווען א דינער פאר {dn גאט}, א יינגל אנגעגורט אין א ליינענעם אפוד. /2:19 און א קליין מאנטעלע פלעגט אים זיין מוטער מאכן, און אים ארויפברענגען פון יאר צו יאר, ווען זי איז ארויפגעקומען מיט איר מאן צו שלאכטן דאס שלאכטאפפער פון יאר. /2:20 און עלי פלעגט בענטשן אלקנהן און זיין ווייב, און זאגן: זאל דיר {dn גאט} באשערן זאמען פון דער דאזיקער ווייב פאר דער אנטלייונג וואס איז אנטליען געווארן צו {dn גאט}. און זיי פלעגן גיין אהיים. /2:21 האט אויך {dn גאט} געדאכט אן חנהן, און זי איז טראגעדיק געווארן, און זי האט געבארן דריי זין און צוויי טעכטער. און דער יינגל שמואל איז אויפגעוואקסן ביי {dn גאט}.
/2:22 און עלי איז געווען זייער אלט; און ער האט געהערט אלץ וואס זיינע זין טוען צו גאנץ ישראל, און אז זיי ליגן מיט די ווייבער וואס זאמלען זיך איין ביים איינגאנג פון אהל־מועד. /2:23 און ער האט צו זיי געזאגט: פאר וואס טוט איר אזעלכע זאכן? ווארום איך הער אייערע שלעכטע מעשים פון דעם דאזיקן גאנצן פאלק. /2:24 ניט, זין מיינע; ווארום ניט גוט איז די הערונג וואס איך הער דאס פאלק פון {dn גאט} פארשפרייטן. /2:25 אז א מענטש זינדיקט קעגן א מענטשן, שטעלט זיך איין פאר אים בית־דין אבער אז א מענטש זינדיקט קעגן {dn גאט}, ווער וועט פאר אים בעטן? אבער זיי האבן ניט צוגעהערט צו דעם קול פון זייער פאטער; ווארום {dn גאט} האט געוואלט זיי טייטן.
/2:26 און דער יינגל שמואל איז געווארן אלץ גרעסער, און מער וווילגעפעליק אי ביי {dn גאט} און אי ביי לייטן.
/2:27 און א געטלעכער מאן איז געקומען צו עלין, און האט צו אים געזאגט: אזוי האט {dn גאט} געזאגט: איך האב דאך אנטפלעקן זיך אנטפלעקט צו דיין פאטערס הויז בעת זיי זיינען געווען אין מצרים אונטער דעם הויז פון פרעהן, /2:28 און אים אויסדערוויילט פון אלע שבטים פון ישראל פאר א כהן צו מיר, ארויפצוגיין אויף מיין מזבח, צו רייכערן וויירויך, צו טראגן אן אפוד פאר מיר; און איך האב געגעבן דיין פאטערס הויז אלע פייעראפפער פון די קינדער פון ישראל. /2:29 פאר וואס טרעט איר אויף מיין שלאכטאפפער און אויף מיין שפייזאפפער וואס איך האב באפוילן אין מיין וווינונג, און האלטסט דיינע זין אין מער כבוד ווי מיך, כדי אייך צו שטאפן מיטן בעסטן פון יעטוועדער קרבן פון ישראל מיין פאלק? /2:30 דרום זאגט {dn יהוה} דער {dn גאט} פון ישראל: זאגן האב איך געוועסט געזאגט: דיין הויז און דיין פאטערס הויז וועלן אומגיין פאר מיר אויף אייביק; אבער אצונד, זאגט {dn גאט}, פארמיטן זאל עס זיין פאר מיר; ווארום די וואס גיבן מיר כבוד, וועל איך געבן כבוד, און די וואס פאראכטן מיך, וועלן גרינגגעשאצט ווערן. /2:31 זע, טעג קומען, און איך וועל אפהאקן דיין ארעם און דעם ארעם פון דיין פאטערס הויז, אז א זקן וועט ניט זיין אין דיין הויז. /2:32 און וועסט קוקן ווי א שונא פון מיין וווינונג אויף איטלעכן וואס וועט גוטס טאן ישראל; און א זקן וועט קיין מאל ניט זיין אין דיין הויז. /2:33 און ניט איטלעכן פון דיר וועל איך פארשניידן פון לעבן מיין מזבח, כדי צו מאכן אויסגיין דיינע אויגן און פארשמאכטן דיין זעל; און אלע אויפגעוואקסענע אין דיין הויז וועלן שטארבן יונגעלייט. /2:34 און דאס וועט דיר זיין דער צייכן: וואס וועט קומען אויף דיינע צוויי זין, אויף חפנין און פינחסן – אין איין טאג וועלן זיי ביידע שטארבן. /2:35 און איך וועל מיר אויפשטעלן א געטרייען כהן וואס וועט טאן אזוי ווי אין מיין הארצן און אין מיין זעל; און איך וועל אים אויפבויען א זיכער הויז, און ער וועט אומגיין פאר מיין געזאלבטן אלע טעג. /2:36 און עס וועט זיין, איטלעכער וואס בלייבט איבער אין דיין הויז, וועט קומען זיך בוקן צו אים אום א זילבערשטיק און א לעבל ברויט, און וועט זאגן: נעם מיך צו, איך בעט דיך, צו איינער פון די כהנות, צו עסן א שטיקל ברויט.

/3:1 און דער יינגל שמואל האט געדינט {dn גאט} לעבן עלין; און גאטס ווארט איז געווען זעלטן אין יענע טעג. קיין אפטע זעונג איז ניט געווען. /3:2 און עס איז געווען אין יענע טעג, ווען עלי איז געלעגן אויף זיין ארט – און זיינע אויגן האבן אנגעהויבן טונקל ווערן; ער האט ניט געקענט זען – /3:3 און דאס ליכט פון {dn גאט} איז נאך ניט געווען אויסגעגאנגען, און שמואל איז געלעגן אין טעמפל פון {dn גאט}, וואס דארטן איז געווען דער ארון פון {dn גאט}. /3:4 האט {dn גאט} גערופן צו שמואלן; האט ער געזאגט: דא בין איך. /3:5 און ער איז צוגעלאפן צו עלין, און האט געזאגט: דא בין איך; האסט דאך מיך גערופן. האט ער געזאגט: איך האב ניט גערופן; לייג זיך צוריק. איז ער געגאנגען און האט זיך געלייגט.
/3:6 האט {dn גאט} ווידער גערופן שמואלן, און שמואל איז אויפגעשטאנען און איז צוגעגאנגען צו עלין, און האט געזאגט: דא בין איך; האסט דאך מיך גערופן. האט ער געזאגט: איך האב ניט גערופן, מיין זון; לייג זיך צוריק.
/3:7 און שמואל האט נאך ניט געקענט {dn גאט}, און דאס ווארט פון {dn גאט} האט זיך נאך ניט געהאט אנטפלעקט צו אים.
/3:8 האט {dn גאט} ווידער גערופן שמואלן צום דריטן מאל. און ער איז אויפגעשטאנען, און איז צוגעגאנגען צו עלין, און האט געזאגט: דא בין איך; האסט דאך מיך גערופן. האט עלי פארשטאנען אז {dn גאט} רופט דעם יינגל. /3:9 און עלי האט געזאגט צו שמואלן: גיי לייג זיך; און עס וועט זיין, אז מע וועט רופן צו דיר, זאלסטו זאגן: רעד, {dn גאט}, ווארום דיין קנעכט הערט.
איז שמואל געגאנגען און האט זיך געלייגט אויף זיין ארט. /3:10 און {dn גאט} איז געקומען און האט זיך אוועקגעשטעלט, און האט גערופן אזוי ווי די פריערדיקע מאל: שמואל! שמואל! האט שמואל געזאגט: רעד, ווארום דיין קנעכט הערט. /3:11 האט {dn גאט} געזאגט צו שמואלן: זע, איך טו א זאך אין ישראל, אז איטלעכער וואס הערט עס, וועלן קלינגען זיינע ביידע אויערן. /3:12 אין יענעם טאג וועל איך מקיים זיין אויף עלין אלץ וואס איך האב גערעדט וועגן זיין הויז, פון אנהייב ביזן סוף. /3:13 ווארום איך האב אים אנגעזאגט אז איך פארמשפט זיין הויז אויף אייביק, פאר דער זינד, וואס ער האט געוווסט אז זיינע זין ברענגען א קללה אויף זיך, און האט זיי ניט געווערט. /3:14 און דרום האב איך געשווארן אויף עליס הויז: אויב די זינד פון עליס הויז וועט פארגעבן ווערן דורך שלאכטאפפער אדער דורך שפייזאפפער אויף אייביק!
/3:15 און שמואל איז געלעגן ביז אין דער פרי, און ער האט געעפנט די טירן פון גאטס הויז. און שמואל האט מורא געהאט צו דערציילן די זעונג צו עלין. /3:16 האט עלי גערופן שמואלן, און האט געזאגט: שמואל מיין זון! האט ער געזאגט: דא בין איך. /3:17 האט ער געזאגט: וואס איז די זאך וואס ער האט צו דיר גערעדט? זאלסטו ניט פארלייקענען פון מיר, איך בעט דיך. זאל דיר {dn גאט} טאן אזוי און נאך מער, אויב דו וועסט פון מיר פארלייקענען א ווארט פון אלע ווערטער וואס {dn גאט} האט צו דיר גערעדט. /3:18 האט שמואל אים דערציילט אלע ווערטער, און ניט פארלייקנט פון אים. און ער האט געזאגט: ער איז {dn יהוה}; וואס איז גוט אין זיינע אויגן, זאל ער טאן.
/3:19 און שמואל איז געוואקסן, און {dn גאט} איז געווען מיט אים, און ער האט פון אלע זיינע ווערטער ניט געלאזט פאלן צו דער ערד. /3:20 און גאנץ ישראל פון דן און ביז באר־שבע האט געוווסט אז שמואל איז באגלויבט געווארן פאר א נביא פון {dn גאט}. /3:21 און {dn גאט} האט זיך ווידער באוויזן אין שילו; ווארום {dn גאט} האט זיך אנטפלעקט צו שמואלן אין שילו דורך דעם ווארט פון {dn גאט}.

/4:1 און דאס ווארט פון שמואלן איז ארויס צו גאנץ ישראל.
און ישראל איז ארויסגעגאנגען אויף מלחמה אקעגן די פלשתים, און זיי האבן געלאגערט ביי אבן־עזר, און די פלשתים האבן געלאגערט אין אפק. /4:2 און די פלשתים האבן זיך ארויסגעשטעלט אקעגן ישראל, און די מלחמה האט זיך פארשפרייט, און ישראל איז געשלאגן געווארן פאר די פלשתים; און זיי האבן געטייט אין דער שלאכט אויפן פעלד ארום פיר טויזנט מאן. /4:3 און אז דאס פאלק איז צוריקגעקומען אין לאגער, האבן די עלטסטע פון ישראל געזאגט: פאר וואס האט אונדז היינט {dn גאט} געשלאגן פאר די פלשתים? לאמיר אריבערנעמען צו אונדז פון שילו דעם ארון פון גאטס בונד, כדי ער זאל קומען צווישן אונדז, און אונדז העלפן פון דער האנט פון אונדזערע פיינט.
/4:4 האט דאס פאלק געשיקט קיין שילו, און זיי האבן אריבערגעטראגן פון דארטן דעם ארון פון דעם בונד פון {dn גאט} פון צבאות וואס זיצט איבער די כרובים; און דארטן זיינען געווען עליס צוויי זין ביי דעם ארון פון גאטס בונד, חפני און פינחס. /4:5 און עס איז געווען, ווי דער ארון פון גאטס בונד איז אנגעקומען אין לאגער, אזוי האבן גאנץ ישראל געשאלט א גרויסע שאלונג, אז די ערד איז פארהילכט געווארן. /4:6 און די פלשתים האבן געהערט דעם קול פון דער שאלונג, און זיי האבן געזאגט: וואס איז דער קול פון דער דאזיקער גרויסער שאלונג אין לאגער פון די עברים? און זיי זיינען געוואר געווארן אז דער ארון פון {dn גאט} איז אנגעקומען אין לאגער. /4:7 און די פלשתים האבן מורא געקראגן, ווארום זיי האבן געזאגט: {dn יהוה} איז געקומען אין לאגער. און זיי האבן געזאגט: וויי אונדז! ווארום אזוי־וואס איז ניט געשען נעכטן־אייערנעכטן. /4:8 וויי אונדז! ווער וועט אונדז מציל זיין פון דער האנט פון די דאזיקע מאכטיקע געטער? דאס זיינען דאך די געטער וואס האבן געשלאגן די מצרים מיט אלערליי שלעק אין מדבר. /4:9 שטארקט אייך, און זייט מענער, איר פלשתים, כדי איר זאלט ניט דינען די עברים, אזוי ווי זיי האבן אייך געדינט; דרום זייט מענער, און איר זאלט מלחמה האלטן.
/4:10 און די פלשתים האבן מלחמה געהאלטן, און ישראל איז געשלאגן געווארן, און זיי זיינען אנטלאפן איטלעכער צו זיינע געצעלטן. און עס איז געווען זייער א גרויסער שלאק, און עס זיינען געפאלן פון ישראל דרייסיק טויזנט פוסגייער. /4:11 און דער ארון פון {dn גאט} איז צוגענומען געווארן, און עליס צוויי זין זיינען געטייט געווארן, חפני און פינחס.
/4:12 און א מאן פון בנימין איז אנטלאפן פון שלאכטפעלד, און ער איז אנגעקומען קיין שילו אין דעם אייגענעם טאג, מיט זיינע קליידער צעריסן, און ערד אויף זיין קאפ. /4:13 און ווי ער איז געקומען, ערשט עלי זיצט אויף א שטול ביים וועג, אויסקוקנדיק; ווארום זיין הארץ האט געציטערט וועגן דעם ארון פון {dn גאט}. און דער מאן איז געקומען אנזאגן אין שטאט, און די גאנצע שטאט האט אויפגעשריען. /4:14 און עלי האט געהערט דעם קול פון דעם געשריי, און האט געזאגט: וואס איז דער קול פון דעם דאזיקן ליארעם? האט דער מאן געאיילט און איז צוגעקומען, און האט עלין דערציילט. /4:15 און עלי איז געווען אכט און ניינציק יאר אלט, און זיינע אויגן זיינען געווען שטאר, און ער האט ניט געקענט זען. /4:16 האט דער מאן געזאגט צו עלין: איך בין דער וואס איז געקומען פון שלאכטפעלד, און בין היינט אנטלאפן פון שלאכטפעלד. האט ער געזאגט: ווי איז די זאך געווען, מיין זון? /4:17 האט דער אנזאגער געענטפערט און האט געזאגט: ישראל איז אנטלאפן פאר די פלשתים, און עס איז אויך געווען א גרויסער שלאק צווישן פאלק, און אויך דיינע ביידע זין זיינען געטייט געווארן, חפני און פינחס, און דער ארון פון {dn גאט} איז אוועקגענומען געווארן.
/4:18 און עס איז געווען, ווי ער האט דערמאנט דעם ארון פון {dn גאט}, אזוי איז ער אראפגעפאלן פון שטול הינטערוויילעך ביים זייט פון טויער, און זיין געניק האט זיך צעבראכן, און ער איז געשטארבן; ווארום דער מאן איז געווען אלט און שווערלייביק.
און ער האט געמשפט ישראל פערציק יאר.
/4:19 און זיין שנור, פינחסעס ווייב, איז געווען טראגעדיק צום געווינען, און ווי זי האט געהערט די הערונג, אז דער ארון פון {dn גאט} איז אוועקגענומען געווארן, און איר שווער און איר מאן זיינען טויט, אזוי האט זי זיך אראפגעלאזט און האט געבארן, ווארום אירע ווייען זיינען געקומען אויף איר. /4:20 און בעת איר שטארבן, האבן די ווייבער וואס זיינען געשטאנען לעבן איר, צו איר געזאגט: זאלסט ניט מורא האבן, ווארום א זון האסטו געבארן. אבער זי האט ניט געענטפערט, און ניט צוגעטאן איר הארץ. /4:21 און זי האט גערופן דעם יינגל אי־כבוד [אויס כבוד], אזוי צו זאגן: אפגעטאן האט זיך דער כבוד פון ישראל; וועגן דער אוועקנעמונג פון דעם ארון פון {dn גאט}, און וועגן איר שווער און איר מאן. /4:22 און זי האט געזאגט: אפגעטאן האט זיך דער כבוד פון ישראל, ווארום דער ארון פון {dn גאט} איז אוועקגענומען געווארן.

/5:1 און די פלשתים האבן גענומען דעם ארון פון {dn גאט}, און האבן אים געבראכט פון אבן־עזר קיין אשדוד. /5:2 און די פלשתים האבן גענומען דעם ארון פון {dn גאט}, און האבן אים געבראכט אין הויז פון דגון, און אים אוועקגעשטעלט לעבן דגון. /5:3 און די אשדודער האבן זיך געפעדערט אויף מארגן, ערשט דגון ליגט אנידערגעפאלן אויף זיין פנים צו דער ערד פאר דעם ארון פון {dn גאט}; האבן זיי גענומען דגון און האבן אים אומגעקערט אויף זיין ארט. /5:4 און זיי האבן זיך געפעדערט אויף מארגן אין דער פרי, ערשט דגון ליגט אנידערגעפאלן אויף זיין פנים צו דער ערד פאר דעם ארון פון {dn גאט}, און דער קאפ פון דגון און זיין ביידע האנטפלעכן ליגן אפגעהאקט אויפן שוועל; נאר [דער לייב פון] דגון איז אים געבליבן. /5:5 דרום טרעטן ניט די פריסטער פון דגון, און אלע וואס קומען אין הויז פון דגון, אויף דעם שוועל פון דגון אין אשדוד ביז אויף היינטיקן טאג.
/5:6 און די האנט פון {dn גאט} איז געווען שווער אויף די אשדודער און ער האט זיי פארוויסט, און האט זיי געפלאגט מיט בלאטערן – אשדוד מיט אירע געמארקן. /5:7 און ווי די אשדודער האבן געזען אז עס האלט אזוי, האבן זיי געזאגט: דער ארון פון דעם {dn גאט} פון ישראל טאר ניט בלייבן ביי אונדז, ווארום זיין האנט איז הארט אויף אונדז און אויף דגון אונדזער {dn גאט}.
/5:8 און זיי האבן געשיקט און האבן איינגעזאמלט צו זיך אלע פירשטן פון די פלשתים, און זיי האבן געזאגט: וואס זאלן מיר טאן מיט דעם ארון פון דעם {dn גאט} פון ישראל? האבן יענע געזאגט קיין גת זאל אריבערגיין דער ארון פון דעם {dn גאט} פון ישראל. און זיי האבן אריבערגעטראגן דעם ארון פון דעם {dn גאט} פון ישראל.
/5:9 און עס איז געווען, נאך דעם ווי זיי האבן אים אריבערגעטראגן, איז די האנט פון {dn גאט} געווען אין דער שטאט מיט זייער א גרויסער מהומה, און ער האט געפלאגט די מענטשן פון דער שטאט פון קליין ביז גרויס, און עס האבן אויסגעבראכן ביי זיי בלאטערן. /5:10 האבן זיי אוועקגעשיקט דעם ארון פון {dn גאט} קיין עקרון.
און עס איז געווען, ווי דער ארון פון {dn גאט} איז אנגעקומען קיין עקרון, האבן די עקרונער געשריען, אזוי צו זאגן: מע האט אריבערגעבראכט צו מיר דעם ארון פון דעם {dn גאט} פון ישראל, צו טייטן מיך און מיין פאלק. /5:11 און זיי האבן געשיקט און האבן איינגעזאמלט אלע פירשטן פון די פלשתים, און זיי האבן געזאגט: שיקט אוועק דעם ארון פון דעם {dn גאט} פון ישראל, און זאל ער זיך אומקערן צו זיין ארט, כדי ער זאל ניט טייטן מיך און מיין פאלק. ווארום א טויט־מהומה איז געווען אין דער גאנצן שטאט; די האנט פון {dn גאט} איז דארטן געווען זייער שווער. /5:12 און די מענטשן וואס זיינען ניט געשטארבן, זיינען געפלאגט געווארן מיט בלאטערן, און דאס געשריי פון דער שטאט איז ארויף ביזן הימל.


/6:1 און דער ארון פון {dn גאט} איז אפגעווען אין פעלד פון די פלשתים זיבן חדשים. /6:2 האבן די פלשתים גערופן די פריסטער און די ווארזאגער, אזוי צו זאגן: וואס זאלן מיר טאן מיט דעם ארון פון {dn גאט}? מאכט אונדז וויסן מיט וואס מיר זאלן אים אפשיקן צו זיין ארט. /6:3 האבן זיי געזאגט: אז איר שיקט אפ דעם ארון פון דעם {dn גאט} פון ישראל, זאלט איר אים ניט אפשיקן מיט ליידיקן; נייערט אפצאלן זאלט איר אים אפצאלן א שולדאפפער; דענצמאל וועט איר געהיילט ווערן, און אייך וועט באוווסט ווערן פאר וואס זיין האנט האט זיך ניט אפגעטאן פון אייך. /6:4 האבן זיי געזאגט: וואס זאל זיין דאס שולדאפפער וואס מיר זאלן אים אפצאלן? האבן זיי געזאגט: לויט דער צאל פון די פירשטן פון די פלשתים, פינף גילדערנע בלאטערן און פינף גילדערנע מייז; ווארום איין מגפה איז געווען אויף אלעמען און אויף אייערע פירשטן. /6:5 דרום זאלט איר מאכן די געשטאלטן פון אייערע בלאטערן, און די געשטאלטן פון אייערע מייז, וואס פארדארבן אייער לאנד, און איר זאלט געבן כבוד צום {dn גאט} פון ישראל; אפשר וועט ער פארגרינגערן זיין האנט פון אייך, און פון אייערע געטער, און פון אייער לאנד. /6:6 און נאך וואס זאלט איר הארט מאכן אייער הארץ, אזוי ווי די מצרים און פרעה האבן געמאכט זייער הארץ? פאר וואר, אז ער האט זיך אנגעטאן אן זיי, האבן זיי זיי אוועקגעלאזן, און זיי זיינען אוועקגעגאנגען. /6:7 און אצונד, נעמט און מאכט א נייעם וואגן, און צוויי געקעלבטע קי, וואס אויף זיי איז ניט ארויף א יאך; און איר זאלט איינשפאנען די קי אין דעם וואגן, און אומקערן זייערע קעלבער פון הינטער זיי אהיים. /6:8 און איר זאלט נעמען דעם ארון פון {dn גאט}, און אים ארויפלייגן אויפן וואגן, און די גילדערנע זאכן וואס איר צאלט אים אפ פאר א שולדאפפער, זאלט איר אריינטאן אין א קאסטן אים ביין זייט; און איר זאלט אים אוועקלאזן ער זאל גיין. /6:9 וועט איר זען, אויב מיט דעם וועג פון זיין געמארק וועט ער ארויפגיין, קיין בית־שמש, האט ער אונדז געטאן דאס דאזיקע גרויסע בייז, און אויב ניט, וועלן מיר וויסן אז ניט זיין האנט האט אונדז געטראפן; דאס איז אונדז א סיבה געשען.
/6:10 האבן די מענטשן אזוי געטאן; און זיי האבן גענומען צוויי געקעלבטע קי, און זיי איינגעשפאנט אין א וואגן און זייערע קעלבער האבן זיי פארשפארט אין דער היים. /6:11 און זיי האבן ארויפגעטאן אויפן וואגן דעם ארון פון {dn גאט}, און דעם קאסטן מיט די גילדערנע מייז און די געשטאלטן פון זייערע בלאטערן. /6:12 און די קי האבן זיך פארנומען גלייך מיטן וועג, אויפן וועג פון בית־שמש; אויף איין שליאך זיינען זיי געגאנגען, געגאנגען און געמרוקעט, און זיי האבן זיך ניט אפגעקערט רעכטס אדער לינקס. און די פירשטן פון די פלשתים זיינען געגאנגען הינטער זיי ביז דעם געמארק פון בית־שמש.
/6:13 און די בית־שמשער האבן געשניטן דעם שניט פון ווייץ און טאל, און זיי האבן אויפגעהויבן זייערע אויגן, און האבן דערזען דעם ארון, און האבן זיך דערפרייט אים צו זען. /6:14 און דער וואגן איז צוגעקומען צו דעם פעלד פון יהושוע דעם בית־שמשער, און האט זיך דארטן אפגעשטעלט. און דארטן איז געווען א גרויסער שטיין, האבן זיי צעהאקט דאס האלץ פון וואגן, און די קי האבן זיי אויפגעבראכט א בראנדאפפער צו {dn גאט}. /6:15 און די לויים האבן אראפגענומען דעם ארון פון {dn גאט} און דעם קאסטן וואס מיט אים, וואס דרינען זיינען געווען די גילדערנע זאכן, און ארויפגעטאן אויף דעם גרויסן שטיין. און די מענטשן פון בית־שמש האבן אויפגעבראכט בראנדאפפער און געשלאכט שלאכטאפפער אין יענעם טאג צו {dn גאט}.
/6:16 און די פינף פירשטן פון די פלשתים האבן דאס געזען, און זיי האבן זיך אומגעקערט קיין עקרון אין דעם אייגענעם טאג.
/6:17 און דאס זיינען די גילדערנע בלאטערן וואס די פלשתים האבן אפגעצאלט א שולדאפפער צו {dn גאט}: פאר אשדוד איינער, פאר עזה איינער, פאר אשקלון איינער, פאר גת איינער, פאר עקרון איינער. /6:18 און די גילדערנע מייז זיינען געווען די צאל פון אלע שטעט פון די פלשתים אונטער די פינף פירשטן, פון א פעסטונגשטאט און ביז אן אפענעם דארף, און ביז דעם גרויסן שטיין, וואס זיי האבן אויף אים ארויפגעלייגט דעם ארון פון {dn גאט}; ער איז ביז אויף היינטיקן טאג אין דעם פעלד פון יהושוע דעם בית־שמשער.
/6:19 און ער האט געשלאגן צווישן די מענטשן פון בית־שמש, ווייל זיי האבן געקוקט אויף דעם ארון פון {dn גאט}, און ער האט געשלאגן צווישן דעם פאלק זיבעציק מאן און פופציק טויזנט מאן. און דאס פאלק האט געטרויערט וואס {dn גאט} האט געשלאגן צווישן דעם פאלק א גרויסן שלאק. /6:20 און די מענטשן פון בית־שמש האבן געזאגט: ווער קען באשטיין פאר {dn יהוה}, דעם דאזיקן הייליקן {dn גאט}? און צו וועמען זאל ער ארויפגיין פון אונדז?
/6:21 האבן זיי געשיקט שלוחים צו די באוווינער פון קרית־יערים, אזוי צו זאגן: די פלשתים האבן אומגעקערט דעם ארון פון {dn גאט}. נידערט אראפ, נעמט אים ארויף צו אייך.

/7:1 און די מענטשן פון קרית־יערים זיינען געקומען, און האבן ארויפגעבראכט דעם ארון פון {dn גאט}, און אים געבראכט אין הויז פון אבינדבן אויפן בערגל; און אלעזר זיין זון האבן זיי געהייליקט צו היטן דעם ארון פון {dn גאט}.
/7:2 און עס איז געווען: פון זינט דעם טאג וואס דער ארון איז פארבליבן אין קרית־יערים האבן זיך געמערט די טעג. און עס זיינען געווארן צוואנציק יאר; און דאס גאנצע הויז פון ישראל האט געבענקט נאך {dn יהוה}. /7:3 און שמואל האט געזאגט צום גאנצן הויז פון ישראל, אזוי צו זאגן: אויב מיט אייער גאנצן הארצן קערט איר אייך אום צו {dn יהוה}, טוט אפ די פרעמדע געטער פון צווישן אייך, און די עשתרות, און ברייט אן אייער הארץ צו {dn יהוה}, און דינט אים אליין, און ער וועט אייך מציל זיין פון דער האנט פון די פלשתים.
/7:4 האבן די קינדער פון ישראל אפגעטאן די בעל־געטער און די עשתרות, און זיי האבן געדינט {dn יהוה} אליין. /7:5 און שמואל האט געזאגט: זאמלט איין גאנץ ישראל קיין מצפה, און איך וועל מתפלל זיין פאר אייך צו {dn גאט}.
/7:6 האבן זיי זיך איינגעזאמלט קיין מצפה, און זיי האבן געשעפט וואסער און אויסגעגאסן פאר {dn גאט}, און זיי האבן געפאסט אין יענעם טאג, און געזאגט דארטן: מיר האבן געזינדיקט צו {dn גאט}.
און שמואל האט געמשפט די קינדער פון ישראל אין מצפה.
/7:7 און די פלשתים האבן געהערט, אז די קינדער פון ישראל האבן זיך איינגעזאמלט קיין מצפה, און די פירשטן פון די פלשתים זיינען ארויפגעגאנגען קעגן ישראל. און די קינדער פון ישראל האבן דערהערט, און האבן מורא געהאט פאר די פלשתים. /7:8 און די קינדער פון ישראל האבן געזאגט צו שמואלן: זאלסט ניט אויפהערן שרייען פון אונדזערט וועגן צו {dn יהוה} אונדזער {dn גאט}, ער זאל אונדז העלפן פון דער האנט פון די פלשתים.
/7:9 האט שמואל גענומען א מילכלעמעלע, און האט עס אויפגעבראכט אין גאנצן א בראנדאפפער צו {dn גאט}. און שמואל האט געשריען צו {dn גאט} פאר ישראל, און {dn גאט} האט אים געענטפערט.
/7:10 און עס איז געווען, ווי שמואל ברענגט אויף דאס בראנדאפפער, אזוי האבן די פלשתים גענענט אויף מלחמה אקעגן ישראל; אבער {dn גאט} האט געדונערט מיט גרויס געפילדער אין יענעם טאג אויף די פלשתים, און ער האט זיי פארטומלט, און זיי זיינען געשלאגן געווארן פאר ישראל. /7:11 און די מענער פון ישראל זיינען ארויסגעגאנגען פון מצפה, און האבן נאכגעיאגט די פלשתים, און זיי געשלאגן ביז אונטער בית־כר.
/7:12 און שמואל האט גענומען א שטיין, און האט אים אויפגעשטעלט צווישן מצפה און צווישן שן, און האט גערופן זיין נאמען אבן־עזר, ווארום ער האט געזאגט: ביז דאנען האט אונדז {dn גאט} געהאלפן.
/7:13 און די פלשתים זיינען אונטערטעניק געווארן, און זיי זיינען מער ניט געקומען אין דעם גבול פון ישראל. און די האנט פון {dn גאט} איז געווען אויף די פלשתים אלע טעג פון שמואלן. /7:14 און די שטעט וואס די פלשתים האבן געהאט צוגענומען פון ישראל, האבן זיך אומגעקערט צו ישראל, פון עקרון און ביז גת און זייער געמארק האט ישראל מציל געווען פון דער האנט פון די פלשתים.
און עס איז געווען שלום צווישן ישראל און צווישן דעם אמורי.
/7:15 און שמואל האט געמשפט ישראל אלע טעג פון זיין לעבן. /7:16 און ער פלעגט גיין יאר איין יאר אויס און ארומגיין קיין בית־אל, און גלגול, און מצפה, און משפטן ישראל אין אלע די דאזיקע ערטער. /7:17 און זיין צוריקקער פלעגט זיין קיין רמה, ווארום דארטן איז געווען זיין הויז, און דארטן האט ער געמשפט ישראל; און ער האט דארטן געבויט א מזבח צו {dn גאט}.
/8:1 און עס איז געווען, אז שמואל איז אלט געווארן, האט ער געמאכט זיינע זין שופטים אויף ישראל. /8:2 און דער נאמען פון זיין ערשטגעבוירענעם זון איז געווען יואל, און דער נאמען פון דעם צווייטן פון אים אביה; זיי זיינען געווען שופטים אין באר־שבע. /8:3 און זיינע זין זיינען ניט געגאנגען אין זיינע וועגן, און זיי האבן זיך אפגענייגט נאך געווין, און האבן גענומען שוחד, און פארדרייט דעם משפט.
/8:4 האבן זיך אריינגעזאמלט אלע עלטסטע פון ישראל, און זיי זיינען געקומען צו שמואלן קיין רמה, /8:5 און האבן צו אים געזאגט: זע, דו ביסט אלט, און דיינע זין גייען ניט אין דיינע וועגן. אצונד מאך אונדז א מלך צו משפטן אזוי ווי אלע פעלקער.
/8:6 און די זאך איז געווען שלעכט אין די אויגן פון שמואלן, אז זיי האבן געזאגט: גיב אונדז א מלך אונדז צו משפטן. און שמואל האט מתפלל געווען צו {dn גאט}. /8:7 האט {dn גאט} געזאגט צו שמואלן: הער צו דעם קול פון דעם פאלק אין אלץ וואס זיי זאגן צו דיר; ווארום ניט דיך האבן זיי פאראכט, נאר מיך האבן זיי פאראכט פון צו קיניגן איבער זיי. /8:8 אזוי ווי אלע זייערע טוונגען וואס זיי האבן געטאן פון דעם טאג וואס איך האב זיי אויפגעבראכט פון מצרים און ביז היינטיקן טאג, וואס זיי האבן מיך פארלאזן און געדינט פרעמדע געטער, אזוי טוען זיי אויך צו דיר. /8:9 און אצונד, הער צו זייער קול, נאר ווארענען זאלסטו זיי ווארענען, און זיי דערציילן דעם שטייגער פון דעם מלך וואס וועט קיניגן איבער זיי.
/8:10 האט שמואל געזאגט אלע ווערטער פון {dn גאט} צו דעם פאלק וואס האט פארלאנגט פון אים א מלך. /8:11 און ער האט געזאגט: דאס וועט זיין דער שטייגער פון דעם מלך וואס וועט קיניגן איבער אייך: אייערע זין וועט ער צונעמען און וועט זיי פארטאן פאר זיך ביי זיין רייטוואגן, און ביי זיינע פערד, און זיי וועלן לויפן פאר זיין רייטוואגן. /8:12 און ער וועט זיי זיך מאכן פאר הויפטלייט פון טויזנט, און הויפטלייט פאר פופציק, און אויף צו אקערן זיין אקער, און צו שניידן זיין שניט, און צו מאכן זיינע כלי־מלחמה, און די שפאנצייג פון זיינע רייטוועגן. /8:13 און אייערע טעכטער וועט ער צונעמען פאר בשמים־מאכערינס, און פאר קעכינס, און פאר בעקערינס. /8:14 און אייערע בעסטע פעלדער און וויינגערטנער און איילבערטגערטנער וועט ער צונעמען און אוועקשענקען צו זיינע קנעכט. /8:15 און פאר אייערע זאמען און אייערע וויינגערטנער וועט ער נעמען מעשר, און אוועקשענקען צו זיינע הויפדינער און צו זיינע קנעכט. /8:16 און אייערע קנעכט און אייערע דינסטן און אייערע בעסטע בחורים און אייערע אייזלען וועט ער צונעמען, און פארטאן פאר זיין ארבעט. /8:17 פון אייערע שאף וועט ער נעמען מעשר; און איר וועט זיין קנעכט ביי אים. /8:18 און איר וועט שרייען אין יענעם טאג פון וועגן אייער מלך וואס איר האט אייך אויסדערוויילט, און {dn גאט} וועט אייך ניט ענטפערן אין יענעם טאג.
/8:19 אבער דאס פאלק האט ניט געוואלט צוהערן צו דעם קול פון שמואלן, און זיי האבן געזאגט: ניין, נאר דווקא א מלך מוז זיין איבער אונדז, /8:20 אז מיר זאלן אויך זיין אזוי ווי אלע פעלקער, און אונדזער מלך זאל אונדז משפטן, און ארויסגיין אונדז פארויס, און פירן אונדזערע מלחמות.
/8:21 און שמואל האט געהערט אלע ווערטער פון פאלק, און ער האט זיי דערציילט אין די אויערן פון {dn גאט}. /8:22 און {dn גאט} האט געזאגט צו שמואלן: הער צו זייער קול, און זאלסט זיי מאכן א מלך.
האט שמואל געזאגט צו די מענער פון ישראל: גייט איטלעכער צו זיין שטאט.

/9:1 און עס איז געווען א מאן פון בנימין, וואס זיין נאמען איז געווען קיש דער זון פון אביאל, דעם זון פון צרור, דעם זון פון בכורת, דעם זון פון אפיח, דעם זון פון א מאן א בנימינער, א העלדישער גבור. /9:2 און ער האט געהאט א זון, וואס זיין נאמען איז געווען שאול, יונג און שיין, און קיינער פון די קינדער פון ישראל איז ניט געווען שענער פון אים; פון זיין אקסל און ארויף איז ער געווען העכער פון גאנצן פאלק.
/9:3 זיינען פארלארן געווארן די אייזעלינס ביי קיש דעם פאטער פון שאולן, און קיש האט געזאגט צו זיין זון שאולן: נעם אקארשט מיט דיר איינעם פון די יונגען, און שטיי אויף, גיי זוך די אייזעלינס.
/9:4 איז ער דורכגעגאנגען דורכן געבערג פון אפרים און איז דורכגעגאנגען דורך לאנד שלשה, און זיי האבן ניט געפונען; און זיי זיינען דורכגעגאנגען דורך לאנד שעלים, און ניטא; און ער איז דורכגעגאנגען דורך לאנד בנימין, און זיי האבן ניט געפונען. /9:5 ווי זיי זיינען געקומען אין לאנד צוף, אזוי האט שאול געזאגט צו זיין יונג וואס מיט אים: קום און לאמיר זיך אומקערן, ווארום מיין פאטער וועט נאך אויפהערן זיך קימערן אום די אייזעלינס, און וועט דאגהן וועגן אונדז. /9:6 האט ער צו אים געזאגט: זע, איך בעט דיך, א געטלעכער מאן איז דא אין דער דאזיקער שטאט, און דער מאן איז אנגעזען; אלץ וואס ער רעדט, קומט זיכער אן. לאמיר אצונד גיין אהין, אפשר וועט ער אונדז זאגן וועגן אונדזער וועג וואס מיר גייען אויף אים. /9:7 האט שאול געזאגט צו זיין יונג: אבער זע, אז מיר וועלן גיין, וואס וועלן מיר ברענגען דעם מאן? ווארום דאס ברויט איז אויסגעגאנגען פון אונדזערע כלים, און א מתנה צו ברענגען דעם געטלעכן מאן איז ניטא; וואס איז דא ביי אונדז? /9:8 האט דער יונג ווידער געענטפערט שאולן און האט געזאגט: אט געפינט זיך אין מיין האנט א פערטל שקל זילבער, וועל איך געבן דעם געטלעכן מאן, און ער וועט אונדז זאגן אונדזער וועג.
/9:9 פריער אין ישראל, האט א מאן אזוי געזאגט, אז ער איז געגאנגען פרעגן ביי {dn גאט}: קומט און לאמיר גיין צום זעער; ווארום דעם נביא פון היינט פלעגט מען פריער רופן זעער.
/9:10 האט שאול געזאגט צו זיין יונג: דיין ווארט איז גוט; קום לאמיר גיין. און זיי זיינען אוועק צו דער שטאט וואס דארטן איז געווען דער געטלעכער מאן. /9:11 ווי זיי גייען ארויף דעם ארויפגאנג פון שטאט, אזוי האבן זיי אנגעטראפן מיידלעך וואס גייען ארויס שעפן וואסער, און זיי האבן צו זיי געזאגט: איז דא פאראן דער זעער? /9:12 האבן זיי געענטפערט און געזאגט: ער איז דא, אן פאר דיר. אייל זיך אצונד, ווארום היינט איז ער געקומען אין שטאט, ווייל היינט איז אן אפפערשלאכטונג ביים פאלק אויף דער במה. /9:13 ווי איר קומט אריין אין שטאט, אזוי וועט איר אים טרעפן, איידער ער גייט ארויף אויף דער במה צו עסן; ווייל דאס פאלק עסט ניט ביז ער קומט, ווארום ער בענטשט דאס שלאכטאפפער, דערנאך עסן די גערופענע. און אצונד גייט ארויף, ווארום גראד היינט וועט איר אים טרעפן.
/9:14 זיינען זיי ארויפגעגאנגען צו דער שטאט. זיי קומען אריין אין שטאט, ערשט שמואל גייט ארויס אקעגן זיי, כדי ארויפצוגיין אויף דער במה. /9:15 און {dn גאט} האט אנטפלעקט שמואלס אויער איין טאג פאר שאולס קומען, אזוי צו זאגן: /9:16 מארגן אין דער צייט וועל איך שיקן צו דיר א מאן פון לאנד בנימין, זאלסטו אים זאלבן פאר א פירשט איבער מיין פאלק ישראל, און ער וועט העלפן מיין פאלק פון דער האנט פון די פלשתים, ווארום איך האב צוגעזען מיין פאלק, ווייל זיין געשריי איז געקומען צו מיר.
/9:17 און ווי שמואל האט דערזען שאולן, אזוי האט {dn גאט} אויסגערופן צו אים: אט איז דער מאן וואס איך האב דיר געזאגט: דער דאזיקער וועט הערשן אויף מיין פאלק. /9:18 און שאול האט גענענט צו שמואלן אין מיטן טויער, און האט געזאגט: זאג מיר, איך בעט דיך, ווו איז דא דאס הויז פון דעם זעער? /9:19 האט שמואל געענטפערט שאולן און האט געזאגט: איך בין דער זעער; גיי ארויף מיר פארויס צו דער במה, און איר וועט עסן מיט מיר היינט, און אין דער פרי וועל איך דיך אוועקשיקן, און אלץ וואס אויף דיין הארצן וועל איך דיר זאגן. /9:20 און וועגן די אייזעלינס וואס זיינען ביי דיר פארלארן שוין היינט דריי טעג, אויף זיי זאלסטו ניט לייגן דיין הארץ, ווארום זיי זיינען געפונען געווארן. און פאר וועמען איז אל דאס גלוסטיקע פון ישראל, אויב ניט פאר דיר און פאר דעם גאנצן הויז פון דיין פאטער? /9:21 האט געענטפערט שאול און האט געזאגט: בין איך ניט פון בנימין, פון די קלענסטע שבטים פון ישראל, און מיין משפחה די מינדסטע פון אלע משפחות פון שבט בנימין? און פאר וואס רעדסטו צו מיר אזא זאך?
/9:22 האט שמואל גענומען שאולן און זיין יונג, און ער האט זיי אריינגעבראכט אין קאמער, און האט זיי געגעבן אן ארט אויבן אן פון די גערופענע, וואס זיינען געווען ארום דרייסיק מאן. /9:23 און שמואל האט געזאגט צו דעם קוכער: דערלאנג דעם חלק וואס איך האב דיר געגעבן, וואס איך האב דיר אנגעזאגט: לייג אים אוועק ביי דיר. /9:24 האט דער קוכער אויפגעהויבן דעם שענקל און וואס אויף אים, און אוועקגעלייגט פאר שאולן, און [שמואל] האט געזאגט: אט איז דאס איבערגעלאזענע; לייג פאר דיר, עס, ווארום אויף דער באשטימטער צייט איז עס געהאלטן געווארן פאר דיר; אזוי צו זאגן: איך האב דאך [צוליב דעם] דאס פאלק פאררופן.
האט שאול געגעסן מיט שמואלן אין יענעם טאג. /9:25 און זיי האבן אראפגענידערט פון דער במה אין שטאט; און ער האט גערעדט מיט שאולן אויפן דאך.
/9:26 און זיי זיינען אויפגעשטאנען פרי; און עס איז געווען, ווי דער פרימארגן איז אויפגעגאנגען, אזוי האט שמואל גערופן צו שאולן אויפן דאך, אזוי צו זאגן: שטיי אויף, און איך וועל דיך ארויסבאלייטן. איז שאול אויפגעשטאנען, און זיי זיינען ביידע ארויסגעגאנגען דערויסן, ער און שמואל. /9:27 ווי זיי נידערן אראפ צום עק שטאט, אזוי האט שמואל געזאגט צו שאולן: זאג דעם יונג, ער זאל אוועקגיין אונדז פארויס – און ער איז אוועקגעגאנגען – און דו שטיי אקארשט, און איך וועל דיך לאזן הערן דאס ווארט פון {dn גאט}.

/10:1 און שמואל האט גענומען דאס קריגל אייל, און אויפגעגאסן אויף זיין קאפ; און ער האט אים געקושט, און האט געזאגט: פאר וואר, {dn גאט} האט דיך געזאלבט פאר א פירשט איבער זיין ארב. /10:2 ווי דו גייסט היינט אוועק פון מיר, אזוי וועסטו אנטרעפן צוויי מענטשן לעבן רחלס קבר אין דעם געמארק פון בנימין, אין צלצח, און זיי וועלן זאגן צו דיר: די אייזעלינס וואס דו ביסט געגאנגען זוכן, זיינען געפונען געווארן, און זע, דיין פאטער האט אפגעלאזט די מעשה מיט די אייזעלינס, און ער דאגהט וועגן אייך, אזוי צו זאגן: וואס טו איך וועגן מיין זון? /10:3 און וועסט אוועקגיין פון דארטן ווייטער, און וועסט קומען ביז דעם אייכנבוים פון תבור; וועלן דיך אנטרעפן דארטן דריי מענטשן וואס גייען ארויף צו {dn גאט} קיין בית־אל; איינער טראגט דריי ציקעלעך, און איינער טראגט דריי לאבנס ברויט, און איינער טראגט א לאגל וויין. /10:4 און זיי וועלן דיך פרעגן אויף פריד, און וועלן דיר געבן צוויי ברויטן; זאלסטו צונעמען פון זייער האנט. /10:5 דערנאך וועסטו קומען צו דעם בערגל פון {dn גאט}, וואס דארטן זיינען די וואכן פון די פלשתים; און עס וועט זיין, ווי דו קומסט אהין אין דער שטאט, אזוי וועסטו באגעגענען א שנור נביאים וואס נידערן אראפ פון דער במה, און זיי פארויס הארפן און פויקן און פלייטן און גיטארן; און זיי זאגן נביאות. /10:6 און אויף דיר וועט קומען דער גייסט פון {dn גאט}, און וועסט נביאות זאגן מיט זיי, און וועסט פארקערט ווערן אין אן אנדער מענטשן. /10:7 און עס וועט זיין, אז די דאזיקע צייכנס וועלן דיר אנקומען, טו דיר וואס דיר קומט צו דער האנט, ווארום {dn גאט} איז מיט דיר. /10:8 און זאלסט אראפנידערן מיר פארויס קיין גלגל, און זע, איך וועל אראפנידערן צו דיר אויפצוברענגען בראנדאפפער, צו שלאכטן פרידאפפער; זיבן טעג זאלסטו ווארטן ביז איך קום צו דיר, און וועל דיך לאזן וויסן וואס דו זאלסט טאן.
/10:9 און עס איז געווען, ווי ער קערט אום זיין רוקן אוועקצוגיין פון לעבן שמואלן, אזוי האט {dn גאט} אים פארקערט אן אנדער הארץ; און אלע די דאזיקע צייכנס זיינען אנגעקומען אין יענעם טאג. /10:10 און ווי זיי זיינען געקומען אהין קיין גבעה, ערשט א שנור נביאים קומט אים אנטקעגן; און דער גייסט פון {dn גאט} איז געקומען אויף אים, און ער האט נביאות געזאגט צווישן זיי. /10:11 און עס איז געווען, ווי אלע וואס האבן אים געקענט פון נעכטן־אייערנעכטן, האבן געזען, ערשט ער זאגט נביאות מיט נביאים, אזוי האט דאס פאלק געזאגט איינער צום אנדערן: וואס איז דאס געשען דעם זון פון קישן? איז אויך שאול צווישן די נביאים? /10:12 האט זיך אפגערופן א מאן פון דארטן און האט געזאגט: און ווער איז זייער פאטער? דעריבער איז געווארן פאר א שפריכווארט: איז אויך שאול צווישן די נביאים?
/10:13 און ווי ער האט געענדיקט נביאות זאגן, אזוי איז ער געקומען צו דער במה.
/10:14 און שאולס פעטער האט געזאגט צו אים און צו זיין יונג: וווהין זייט איר געגאנגען? האט ער געזאגט: צו זוכן די אייזעלינס; און מיר האבן געזען אז זיי זיינען ניטא, זיינען מיר געקומען צו שמואלן. /10:15 האט שאולס פעטער געזאגט: דערצייל מיר, איך בעט דיך, וואס האט אייך שמואל געזאגט? /10:16 האט שאול געזאגט צו זיין פעטער: דערציילן האט ער אונדז דערציילט אז די אייזעלינס זיינען געפונען געווארן. אבער די מעשה פון דער מלוכה וואס שמואל האט געזאגט, האט ער אים ניט דערציילט.
/10:17 און שמואל האט צונויפגערופן דאס פאלק צו {dn גאט} קיין מצפה. /10:18 און ער האט געזאגט צו די קינדער פון ישראל: אזוי האט געזאגט {dn יהוה} דער {dn גאט} פון ישראל: איך האב אויפגעבראכט ישראל פון מצרים, און האב אייך מציל געווען פון דער האנט פון מצרים, און פון דער האנט פון אלע קיניגרייכן וואס האבן אייך געדריקט. /10:19 און איר האט היינט פאראכט אייער {dn גאט}, וואס העלפט אייך פון אלע אייערע בייזן און אייערע צרות, און איר האט צו אים געזאגט: נאר א מלך מוזטו מאכן איבער אונדז. דרום שטעלט אייך אצונד פאר {dn גאט} לויט אייערע שבטים און לויט אייערע טויזנטן.
/10:20 און שמואל האט געמאכט גענענען אלע שבטים פון ישראל, און שבט בנימין איז פארנומען געווארן. /10:21 האט ער געמאכט געגענען שבט בנימין לויט זייערע משפחות. און די משפחה פון די מטרים איז פארנומען געווארן; און שאול דער זון פון קישן איז פארנומען געווארן. האבן זיי אים ארומגעזוכט, און ער איז ניט געפונען געווארן. /10:22 האבן זיי ווידער געפרעגט ביי {dn גאט}: איז נאך עמעצער געקומען אהער? האט {dn גאט} געזאגט: אן באהאלט ער זיך ביי די זאכן. /10:23 זיינען זיי געלאפן, און האבן אים גענומען פון דארטן; און אז ער האט זיך געשטעלט צווישן פאלק, איז ער געווען העכער פון גאנצן פאלק פון זיין אקסל און ארויף.
/10:24 האט שמואל געזאגט צום גאנצן פאלק: איר זעט דעם וואס {dn גאט} האט אים אויסדערוויילט, אז זיין גלייכן איז ניטא אין גאנצן פאלק? האט געשאלט דאס גאנצע פאלק, און האט געזאגט: לעבן זאל דער מלך.
/10:25 און שמואל האט געזאגט דעם פאלק דאס געזעץ פון דער מלוכה, און פארשריבן אין א בוך, און אוועקגעלייגט פאר {dn גאט}. און שמואל האט אוועקגעשיקט דאס גאנצע פאלק, איטלעכן צו זיין הויז.
/10:26 און אויך שאול איז אוועקגעגאנגען צו זיין הויז קיין גבעה, און מיט אים זיינען געגאנגען די חיל וואס האבן געהאט {dn גאט} אין הארצן. /10:27 אבער די נידערטרעכטיקע יונגען האבן געזאגט: וואס וועט אונדז העלפן דער דאזיקער? און זיי האבן אים פאראכט, און האבן אים ניט געבראכט א מתנה. און ער האט זיך געמאכט ניט הערנדיק.

/11:1 און נחש פון עמון איז ארויפגעקומען און האט געלעגערט אויף יבש־גלעד. האבן אלע מענטשן פון יבש געזאגט צו נחשן: שליס אונדז א בונד, און מיר וועלן דיר דינען. /11:2 האט נחש פון עמון צו זיי געזאגט: מיט דעם באדינג וועל איך עס אייך שליסן, אז מע זאל אייך אלעמען אויסשטעכן דאס רעכטע אויג, און דאס מאכן פאר א שאנד אויף גאנץ ישראל. /11:3 האבן צו אים געזאגט די עלטסטע פון יבש: לאז אונדז אפ זיבן טעג, און מיר וועלן שיקן שלוחים אין גאנצן געמארק פון ישראל; און אויב קיינער העלפט אונדז ניט, וועלן מיר ארויסגיין צו דיר.
/11:4 זיינען די שלוחים געקומען צו גבעת־שאול, און האבן גערעדט די ווערטער אין די אויערן פון פאלק; און דאס גאנצע פאלק האט אויפגעהויבן זייער קול און געוויינט. /11:5 ערשט שאול קומט אן הינטער די רינדער פון פעלד; האט שאול געזאגט: וואס איז דעם פאלק, וואס זיי וויינען? האט מען אים דערציילט די ווערטער פון די מענטשן פון יבש. /11:6 איז א גייסט פון {dn גאט} געקומען אויף שאולן, ווי ער האט דערהערט די דאזיקע ווערטער, און זיין צארן האט זייער געגרימט. /11:7 און ער האט גענומען א געשפאן רינדער, און האט זיי צעשניטן, און פאנאנדערגעשיקט דורך דער האנט פון די שלוחים אין גאנצן געמארק פון ישראל, אזוי צו זאגן: ווער עס גייט ניט ארויס נאך שאולן און נאך שמואלן, וועט אזוי געטאן ווערן צו זיינע רינדער. איז א פחד פון {dn גאט} געפאלן אויפן פאלק, און זיי זיינען ארויס אזוי ווי איין מאן. /11:8 און ער האט זיי איבערגעציילט אין בזק, און די קינדער פון ישראל זיינען געווען דריי הונדערט טויזנט, און די מענער פון יהודה דרייסיק טויזנט. /11:9 און זיי האבן געזאגט צו די שלוחים וואס זיינען געקומען: אזוי זאלט איר זאגן צו די מענטשן פון יבש־גלעד: מארגן ווען די זון ווערט הייס, וועט אייך געשען א הילף.
זיינען געקומען די שלוחים און האבן דערציילט צו די מענטשן פון יבש, און זיי האבן זיך דערפרייט. /11:10 און די מענטשן פון יבש האבן געזאגט [צו נחשן]: מארגן וועלן מיר ארויסגיין צו אייך, און איר וועט טאן צו אונדז אזוי ווי אלץ וואס איז גוט אין אייערע אויגן.
/11:11 און עס איז געווען אויף מארגן, האט שאול געמאכט דאס פאלק אין דריי מחנות, און זיי זיינען אריין אין מיטן לאגער אין דער מארגנוואך, און האבן געשלאגן עמון ביז דער טאג איז הייס געווארן. און עס איז געווען, די וואס זיינען איבערגעבליבן, זיינען צעשפרייט געווארן, און עס זיינען ניט געבליבן פון זיי צוויי באנאנד.
/11:12 האט דאס פאלק געזאגט צו שמואלן: ווער איז דער וואס זאגט: זאל שאול קיניגן איבער אונדז? גיט אהער די לייט, און מיר וועלן זיי טייטן. /11:13 האט שאול געזאגט: קיינער זאל ניט געטייט ווערן היינטיקן טאג, ווארום היינט האט {dn גאט} געטאן א ישועה אין ישראל.
/11:14 און שמואל האט געזאגט צום פאלק: קומט און לאמיר גיין קיין גלגל, און מיר וועלן דארטן באנייען די מלוכה. 15. איז דאס גאנצע פאלק געגאנגען קיין גלגל, און זיי האבן דארט געמאכט שאולן פאר א מלך, פאר {dn גאט} אין גלגל; און זיי האבן דארטן געשלאכט פרידאפפער פאר {dn גאט}. און שאול און אלע מענער פון ישראל האבן זיך דארטן זייער געפרייט.

/12:1 און שמואל האט געזאגט צו גאנץ ישראל: זעט, איך האב צוגעהערט צו אייער קול אין אלץ וואס איר האט צו מיר געזאגט, און איך האב געמאכט איבער אייך א מלך. /12:2 און אצונד, אט גייט דער מלך פאר אייך; איך אבער בין אלט און גרא, און אט זיינען מיינע זין מיט אייך; און איך בין געגאנגען פאר אייך פון מיין יוגנט אן ביז היינטיקן טאג. /12:3 דא בין איך, זאגט עדות אקעגן מיר פאר {dn גאט} און פאר זיין געזאלבטן: וועמעס אקס האב איך צוגענומען? און וועמעס אייזל האב איך צוגענומען? און וועמען האב איך בארויבט? וועמען האב איך געדריקט? אדער פון וועמענס האנט האב איך גענומען אויסלייז, אז איך זאל פארהוילן מיינע אויגן פון אים? און איך וועל עס אייך אומקערן.
/12:4 האבן זיי געזאגט: האסט אונדז ניט בארויבט און האסט אונדז ניט געדריקט, און האסט פון קיינעמס האנט גארנישט גענומען. /12:5 האט ער צו זיי געזאגט: עדות איז {dn גאט} קעגן אייך, און עדות איז זיין געזאלבטער היינטיקן טאג, אז איר האט אין מיין האנט גארנישט געפונען. האבן זיי געזאגט: עדות!
/12:6 האט שמואל געזאגט צום פאלק: {dn גאט} איז דער וואס האט באשאפן משהן און אהרנען, און וואס האט אויפגעבראכט אייערע עלטערן פון לאנד מצרים. /12:7 און אצונד, שטעלט אייך, און איך וועל זיך דורכטענהן מיט אייך פאר {dn גאט} וועגן אלע גערעכטיקייטן פון {dn גאט} וואס ער האט געטאן מיט אייך און מיט אייערע עלטערן. /12:8 אז יעקב איז געקומען קיין מצרים, האבן אייערע עלטערן געשריען צו {dn גאט}, און {dn גאט} האט געשיקט משהן און אהרנען, און זיי האבן ארויסגעצויגן אייערע עלטערן פון מצרים, און זיי באזעצט אין דעם דאזיקן ארט. /12:9 אבער זיי האבן פארגעסן אן {dn יהוה} זייער {dn גאט}, און ער האט זיי איבערגעענטפערט אין דער האנט פון סיסרא דעם חיל־פירער פון חצור, און אין דער האנט פון די פלשתים, און אין דער האנט פון דעם מלך פון מואב, און זיי האבן מלחמה געהאלטן אויף זיי. /12:10 און זיי האבן געשריען צו {dn גאט} און האבן געזאגט: מיר האבן געזינדיקט וואס מיר האבן פארלאזן {dn יהוה}, און געדינט די בעל־געטער און די עשתרות, און אצונד, זיי אונדז מציל פון דער האנט פון אונדזערע פיינט, און מיר וועלן דיר דינען. /12:11 האט {dn גאט} געשיקט ירובעלן, און בדנען, און יפתחן, און שמואלן, און ער האט אייך מציל געווען פון אייערע פיינט פון רונד ארום, און איר זייט געזעסן אין זיכערקייט. /12:12 און ווי איר האט געזען אז נחש דער מלך פון די קינדער פון עמון איז געקומען אויף אייך, אזוי האט איר צו מיר געזאגט: ניין, נייערט א מלך מוז קיניגן איבער אונדז; בעת {dn יהוה} אייער {dn גאט} איז אייער מלך. /12:13 און אצונד, אט איז דער מלך וואס איר האט אויסדערוויילט, וואס איר האט פארלאנגט, און אט האט {dn גאט} געגעבן איבער אייך א מלך. /12:14 אויב איר וועט מורא האבן פאר {dn גאט}, און איר וועט אים דינען, און וועט צוהערן צו זיין קול, און וועט ניט ווידערשפעניקן דעם מויל פון {dn גאט}, און אי איר, אי דער מלך וואס קיניגט איבער אייך, וועט גיין נאך {dn יהוה} אייער {dn גאט}; – /12:15 אויב אבער איר וועט ניט צוהערן צו דעם קול פון {dn גאט}, און איר וועט ווידערשפעניקן דעם מויל פון {dn גאט}, וועט די האנט פון {dn גאט} זיין אקעגן אייך אזוי ווי אקעגן אייערע עלטערן. /12:16 און אצונד שטייט און זעט די דאזיקע גרויסע זאך וואס {dn גאט} טוט פאר אייערע אויגן. /12:17 היינט איז דאך ווייצשניט, וועל איך רופן צו {dn גאט}, און ער וועט געבן דונערן און רעגן, און ווייסט און זעט אז גרויס איז אייער בייז וואס איר האט געטאן אין די אויגן פון {dn גאט}, אייך צו פארלאנגען א מלך.
/12:18 און שמואל האט גערופן צו {dn גאט}, און {dn גאט} האט געגעבן דונערן און רעגן אין יענעם טאג, און דאס גאנצע פאלק האט זייער מורא געהאט פאר {dn גאט} און פאר שמואלן. /12:19 און דאס גאנצע פאלק האט געזאגט צו שמואלן: זיי מתפלל פאר דיינע קנעכט צו {dn יהוה} דיין {dn גאט} אז מיר זאלן ניט שטארבן, ווייל מיר האבן צו אלע אונדזערע זינד נאך צוגעלייגט דאס בייז, אונדז צו פארלאנגען א מלך. /12:20 האט שמואל געזאגט צום פאלק: איר זאלט ניט מורא האבן; איר האט געטאן אל דאס דאזיקע בייז, אבער איר זאלט אייך ניט אפקערן פון הינטער {dn גאט}, און איר זאלט דינען {dn גאט} מיט אייער גאנצן הארצן. /12:21 יא, איר זאלט אייך ניט אפקערן, ווארום [דאס וועט איר גיין] נאך נישטיקייטן וואס נוצן ניט און זיינען ניט מציל, ווייל נישטיקייט זיינען זיי. /12:22 ווארום {dn גאט} וועט ניט פארלאזן זיין פאלק, פון זיין גרויסן נאמען וועגן, ווייל {dn גאט} האט באוויליקט אייך צו מאכן פאר זיין פאלק. /12:23 אויך איך, חלילה מיר צו זינדיקן צו {dn גאט}, אויפצוהערן מתפלל זיין פאר אייך! נייערט איך וועל אייך לערנען דעם גוטן און גלייכן וועג. /12:24 האט אבער מורא פאר {dn גאט}, און איר זאלט אים דינען מיט אמת, מיט אייער גאנצן הארצן, ווארום זעט ווי ער האט גרויס געטאן מיט אייך. /12:25 אויב אבער שלעכטס טאן וועט איר שלעכטס טאן, וועט אי איר, אי אייער מלך אומגעבראכט ווערן.

/13:1 . . . יאר איז שאול אלט געווען אז ער איז געווארן מלך און צוויי יאר האט ער געקיניקט איבער ישראל.
/13:2 און שאול האט זיך אויסגעקליבן דריי טויזנט מאן פון ישראל, און צוויי טויזנט זיינען געווען מיט שאולן אין מכמש און אויף דעם בארג פון בית־אל, און טויזנט זיינען געווען מיט יונתנען אין גבעת־בנימין. און דאס איבעריקע פאלק האט ער אוועקגעשיקט איטלעכן צו זיינע געצעלטן.
/13:3 און יונתן האט געשלאגן די וואך פון די פלשתים וואס אין גבע, און די פלשתים האבן דערהערט. און שאול האט געבלאזן אין שופר דורכן גאנצן לאנד, אזוי צו זאגן: זאלן די עברים הערן! /13:4 און גאנץ ישראל האבן געהערט, אזוי צו זאגן: שאול האט געשלאגן די וואך פון די פלשתים, און ישראל האט זיך אויך פארמיאוסט ביי די פלשתים; און דאס פאלק האט זיך איינגעזאמלט הינטער שאולן קיין גלגל. /13:5 און די פלשתים האבן איינגעזאמלט מלחמה צו האלטן מיט ישראל – דרייסיק טויזנט רייטוועגן, און זעקס טויזנט רייטער, און פאלק אזוי ווי דער זאמד וואס אויפן ברעג פון ים אין פילקייט; און זיי זיינען ארייגעקומען און האבן געלאגערט אין מכמש, צו מזרח פון בית־און.
/13:6 און די מענער פון ישראל האבן געזען אז זיי זיינען אין א קלעם – ווארום דאס פאלק איז געווען צוגעדריקט – און דאס פאלק האט זיך באהאלטן אין היילן, און צווישן דערנער, און אין פעלדזן, און אין טורעמס, און אין גריבער. /13:7 און טייל עברים זיינען אריבערגעגאנגען דעם ירדן קיין לאנד גד און גלעד; אבער שאול איז נאך געווען אין גלגל, און דאס גאנצע פאלק האט געאיילט נאך אים.
/13:8 האט ער געווארט זיבן טעג, ביז דער צייט וואס שמואל [האט אפגעמאכט], אבער שמואל איז ניט געקומען קיין גלגל. און דאס פאלק איז צעלאפן פון אים. /13:9 האט שאול געזאגט: גענענט צו מיר דאס בראנדאפפער און דאס פרידאפפער; און ער האט אויפגעבראכט דאס בראנדאפפער. /13:10 און עס איז געווען, ווי ער ענדיקט אויפברענגען דאס בראנדאפפער, ערשט שמואל קומט אן; און שאול איז אים ארויסגעגאנגען אנטקעגן אים צו באגריסן. /13:11 האט שמואל געזאגט: וואס האסטו געטאן? האט שאול געזאגט: אז איך האב געזען אז דאס פאלק איז צעלאפן פון מיר, און דו ביסט ניט געקומען אין די אפגערעדטע טעג, און די פלשתים זיינען איינגעזאמלט אין מכמש, /13:12 אזוי האב איך געזאגט: אצונד וועלן די פלשתים אראפנידערן צו מיר קיין גלגל, און צו {dn גאט} האב איך ניט געבעטן; און איך האב מיך איינגעשטעלט, און האב אויפגעבראכט דאס בראנדאפפער. /13:13 האט שמואל געזאגט צו שאולן: נאריש האסטו געטאן; האסט ניט געהיט דעם באפעל פון {dn יהוה} דיין {dn גאט} וואס ער האט דיר באפוילן; ווארום {dn גאט} וואלט אצונד באפעסטיקט דיין מלוכה איבער ישראל אויף אייביק. /13:14 אצונד אבער וועט דיין מלוכה ניט באשטיין. {dn גאט} האט זיך אויסגעזוכט א מאן נאך זיין הארצן, און {dn גאט} האט אים באפוילן פאר א פירשט איבער זיין פאלק, ווייל דו האסט ניט געהיט וואס {dn גאט} האט דיר באפוילן.
/13:15 און שמואל איז אויפגעשטאנען און איז אוועק פון גלגל קיין גבעת־בנימין. און שאול האט איבערגעציילט דאס פאלק וואס האט זיך געפונען ביי אים, ארום זעקס הונדערט מאן. /13:16 און שאול און זיין זון יונתן, און דאס פאלק וואס האט זיך געפונען ביי זיי, זיינען געזעסן אין גבעת־בנימין, און די פלשתים האבן געלאגערט אין מכמש. /13:17 און די פארוויסטער זיינען ארויסגעגאנגען פון לאגער פון די פלשתים אין דריי מחנות; איין מחנה האט זיך פארקערט אויפן וועג פון עפרה, צום לאנד שועל, /13:18 און איין מחנה האט זיך פארקערט אויפן וועג פון בית־חורון, און איין מחנה האט זיך פארקערט אויפן וועג פון געמארק, וואס קוקט ארויס אויפן טאל צבועים, צום מדבר צו.
/13:19 און א שמיד האט זיך ניט געפונען אין גאנצן לאנד ישראל, ווארום די פלשתים האבן געזאגט: טאמער וועלן די עברים מאכן א שווערד אדער א שפיז. /13:20 און גאנץ ישראל האבן גענידערט צו די פלשתים צו שארפן איטלעכער זיין אקעראייזן, און זיין גראבאייזן, און זיין האק, און זיין רידל. /13:21 און פארן אנפיילן איז געווען א פים, פאר די רידלען, און פאר די גראבאייזנס, און פארן דריישפיץ, און פאר די העק; דאס גלייכן פאר אנשטעלן דעם טרייבשטעכער. /13:22 אזוי איז געשען, אז אין טאג פון מלחמה האט זיך ניט געפונען א שווערד אדער א שפיז אין דער האנט פון דעם גאנצן פאלק וואס מיט שאולן און מיט יונתנען; נאר ביי שאולן און ביי יונתן זיין זון האט זיך געפונען.
/13:23 און די וואך פון די פלשתים איז ארויסגעגאנגען צום איבערפאר פון מכמש.

/14:1 און עס איז געווען איין טאג, האט יונתן דער זון פון שאולן געזאגט צו דעם יונג, זיין וואפנטרעגער: קום און לאמיר אריבערגיין צו דער וואך פון די פלשתים וואס אויף יענער זייט; און זיין פאטער האט ער ניט געזאגט. /14:2 און שאול איז געזעסן אין עק גבעה אונטער דעם מילגרוימבוים וואס אין מגרון; און דאס פאלק וואס מיט אים איז געווען ארום זעקס הונדערט מאן. /14:3 און אחיה דער זון פון אחיטוב דעם ברודער פון אי־כבוד, דעם זון פון פינחס, דעם זון פון עלי דעם כהן פון {dn גאט} אין שילו, האט געטראגן דעם אפוד. און דאס פאלק האט ניט געוווסט אז יונתן איז אוועקגעגאנגען.
/14:4 און צווישן די איבערפארן וואס יונתן האט געוואלט אריבערגיין צו דער וואך פון די פלשתים, איז געווען א שפיץ פעלדז פון דער זייט און א שפיץ פעלדז פון דער אנדער זייט, און דער נאמען פון איינעם איז געווען בוצץ, און דער נאמען פון אנדערן סנה. /14:5 איין שפיץ אויפגעשטעלט פון צפון אקעגן מכמש, און איינער פון דרום אקעגן גבע.
/14:6 און יהונתן האט געזאגט צו דעם יונג, זיין וואפנטרעגער: קום און לאמיר אריבערגיין צו דער וואך פון די דאזיקע אומבאשניטענע. אפשר וועט {dn גאט} טאן פאר אונדז; ווארום ביי {dn גאט} איז קיין אפהאלט ניטא צו העלפן מיט פיל [מענטשן] אדער מיט ווינציק. /14:7 האט זיין וואפנטרעגער צו אים געזאגט: טו אלץ וואס אין דיין הארצן; פארקער זיך; זע, איך בין מיט דיר ווי נאך דיין הארצן. /14:8 האט יונתן געזאגט: אט גייען מיר אריבער צו די מענטשן, און מיר וועלן זיך באווייזן צו זיי; /14:9 אויב זיי וועלן זאגן צו אונדז אזוי: הארט אויס ביז מיר קומען־צו צו אייך, וועלן מיר שטיין אויף אונדזער ארט, און וועלן ניט ארויפגיין צו זיי; /14:10 אויב אבער זיי וועלן זאגן אזוי: קומט ארויף צו אונדז, וועלן מיר ארויפגיין, ווארום {dn גאט} האט זיי געגעבן אין אונדזער האנט. און דאס וועט אונדז זיין דער צייכן.
/14:11 האבן זיי זיך ביידע באוויזן צו דער וואך פון די פלשתים, און די פלשתים האבן געזאגט: אן קומען די עברים ארויס פון די לעכער וואס זיי האבן זיך דארטן באהאלטן. /14:12 און די מענטשן פון דער וואך האבן זיך אפגערופן צו יונתן און זיין וואפנטרעגער, און האבן געזאגט: קומט ארויף צו אונדז, און מיר וועלן אייך עפעס צו וויסן טאן. האט יונתן געזאגט צו זיין וואפנטרעגער: קום ארויף נאך מיר, ווארום {dn גאט} האט זיי געגעבן אין דער האנט פון ישראל.
/14:13 און יונתן האט ארויפגעקלעטערט אויף זיינע הענט און אויף זיינע פיס, און זיין וואפנטרעגער נאך אים. און זיי זיינען געפאלן פאר יונתנען, און זיין וואפנטרעגער האט געטייט הינטער אים. /14:14 און דער ערשטער שלאק וואס יונתן און זיין וואפנטרעגער האבן געשלאגן, איז געווען ארום צוואנטיק מאן, אין ארום א האלבער בייט פון אן אקער פעלד. /14:15 איז געווארן א ציטערניש אין לאגער אויפן פעלד, און צווישן גאנצן פאלק; די וואך און די פארוויסטער, אפילו זיי האבן געציטערט; און די ערד האט זיך געטרייסלט, און עס איז געווארן א גאטס ציטערניש.
/14:16 און די וועכטער פון שאולן אין גבעת־בנימין האבן א קוק געטאן, ערשט די מחנה צעקריכט און גייט אהין און אהער. /14:17 האט שאול געזאגט צו דעם פאלק וואס מיט אים: ציילט אקארשט נאך, און זעט ווער איז אוועקגעגאנגען פון אונדז. האבן זיי נאכגעציילט, ערשט יונתן און זיין וואפנטרעגער זיינען ניטא. /14:18 האט שאול געזאגט צו אחיהן: גענען דעם ארון פון {dn גאט}; ווארום דער ארון פון {dn גאט} איז געווען אין יענעם טאג מיט די קינדער פון ישראל.
/14:19 און עס איז געווען, בעת שאול האט גערעדט מיט דעם כהן, איז דער טומל וואס אין לאגער פון די פלשתים געווארן אלץ גרעסער און גרעסער. האט שאול געזאגט צום כהן: צי צוריק דיין האנט. /14:20 און שאול און דאס גאנצע פאלק וואס מיט אים האבן זיך איינגעזאמלט, און זיי זיינען געקומען צו דער מלחמה, ערשט איינעמס שווערד איז קעגן אנדערן – זייער א גרויסע מהומה.
/14:21 און די עברים וואס זיינען געווען מיט די פלשתים אזוי ווי נעכטן־אייערנעכטן, די וואס זיינען ארויפגעקומען מיט זיי אין לאגער רונד ארום, זיי אויך זיינען צוגעשטאנען צו די ישראל וואס מיט שאולן און יונתנען. /14:22 און אלע מענער פון ישראל וואס האבן זיך באהאלטן אין דעם געבערג פון אפרים, האבן געהערט אז די פלשתים זיינען אנטלאפן, און זיי אויך האבן זיי נאכגעיאגט אין דער מלחמה. /14:23 און {dn גאט} האט געהאלפן ישראל אין יענעם טאג.
און די מלחמה איז אוועק ביז אריבער בית־און. /14:24 און די מענער פון ישראל זיינען געווען פארקלעמט אין יענעם טאג, אבער שאול האט באשווארן דאס פאלק, אזוי צו זאגן: פארשאלטן דער מענטש וואס וועט עסן שפייז ביזן אוונט, ווען איך וועל זיך האבן נוקם געווען אן מיינע פיינט! און דאס גאנצע פאלק האט ניט פארזוכט קיין שפייז.
/14:25 און דאס גאנצע פאלק איז געקומען אין וואלד; און האניק איז געווען אויפן פעלד. /14:26 און ווי דאס פאלק איז געקומען אין וואלד, ערשט א רינונג פון האניק, אבער קיינער האט ניט צוגערירט זיין האנט צו זיין מויל, ווארום דאס פאלק האט מורא געהאט פאר דער שבועה. /14:27 אבער יונתן האט ניט געהערט ווי זיין פאטער האט באשווארן דאס פאלק, און ער האט אויסגעשטרעקט דעם שפיץ פון דעם שטעקן וואס אין זיין האנט, און האט אים איינגעטונקט אין דעם האניקסאט, און צוגעקערט זיין האנט צו זיין מויל, און זיינע אויגן האבן אויפגעלוכטן. /14:28 האט זיך אפגערופן א מאן פון פאלק, און האט געזאגט: באשווארן האט דיין פאטער באשווארן דאס פאלק, אזוי צו זאגן: פארשאלטן דער מענטש וואס וועט היינט עסן שפייז! דרום איז דאס פאלק פארחלשט. /14:29 האט יונתן געזאגט: פאראומגליקט האט מיין פאטער דאס לאנד; זעט, איך בעט אייך, ווי מיינע אויגן האבן אויפגעלוכטן, ווייל איך האב פארזוכט א ביסל פון דעם דאזיקן האניק. /14:30 היינט ווי שוין אז עסן וואלט געגעסן היינט דאס פאלק פון דעם רויב פון זיינע פיינט וואס ער האט געפונען? צי וואלט ניט אצונד דער שלאק צווישן די פלשתים געווען נאך גרעסער?
/14:31 און זיי האבן געשלאגן אין יענעם טאג צווישן די פלשתים פון מכמש ביז אילון, און דאס פאלק איז געווארן זייער פארחלשט. /14:32 און דאס פאלק האט זיך א לאז געטאן צום רויב, און זיי האבן גענומען שאף און רינדער און יונגע רינדער, און האבן געשאכטן אויף דער ערד, און דאס פאלק האט געגעסן מיטן בלוט.
/14:33 האט מען אנגעזאגט שאולן, אזוי צו זאגן: זע. דאס פאלק זינדיקט צו {dn גאט}, צו עסן מיטן בלוט. האט ער געזאגט: איר האט געפעלשט; קייקלט־צו אקארשט צו מיר א גרויסן שטיין. /14:34 און שאול האט געזאגט: צעשפרייט זיך צווישן פאלק, און איר זאלט זאגן צו זיי: גענענט צו מיר איטלעכער זיין אקס, און איטלעכער זיין שעפס, און איר זאלט שעכטן דא און עסן, און איר זאלט ניט זינדיקן צו {dn גאט}, צו עסן מיטן בלוט.
האט דאס גאנצע פאלק גענענט איטלעכער זיין אקס מיט זיין האנט יענע נאכט; און זיי האבן דארטן געשאכטן.
/14:35 און שאול האט געבויט א מזבח צו {dn גאט}. דאס איז געווען דער ערשטער מזבח וואס ער האט געבויט צו {dn גאט}.
/14:36 און שאול האט געזאגט: לאמיר אראפנידערן נאך די פלשתים ביי נאכט, און רויבן צווישן זיי ביזן ליכט פון פרימארגן, און לאמיר ניט איבערלאזן פון זיי א מאן. האבן זיי געזאגט: אלץ וואס איז גוט אין דיינע אויגן, טו. האט דער כהן געזאגט: לאמיר גענענען אהער צו {dn גאט}. /14:37 און שאול האט געפרעגט ביי {dn גאט}: זאל איך אראפנידערן נאך די פלשתים? וועסטו זיי געבן אין דער האנט פון ישראל? אבער ער האט אים ניט געענטפערט אין יענעם טאג. /14:38 האט שאול געזאגט: גענענט אהער, אלע פארשטייער פון פאלק, און ווערט געוואר און זעט, דורך וואס איז געשען די דאזיקע זינד היינט? /14:39 ווארום אזוי ווי עס לעבט {dn יהוה} וואס העלפט ישראל, אפילו ווען דאס איז אין מיין זון יונתנען, אז שטארבן מוז ער שטארבן! אבער קיינער פון גאנצן פאלק האט אים ניט געענטפערט. /14:40 האט ער געזאגט צו גאנץ ישראל: איר וועט זיין אויף איין זייט, און איך און מיין זון יונתן וועלן זיין אויף דער אנדער זייט. האט דאס פאלק געזאגט צו שאולן: וואס איז גוט אין דיינע אויגן, טו. /14:41 האט שאול געזאגט צו {dn יהוה} דעם {dn גאט} פון ישראל: גיב די ריכטיקייט. זיינען פארנומען געווארן יונתן און שאול, און דאס פאלק איז ארויס. /14:42 האט שאול געזאגט: ווארפט צווישן מיר און צווישן מיין זון יונתן; און יונתן איז פארנומען געווארן. /14:43 האט שאול געזאגט צו יונתנען: דערצייל מיר וואס דו האסט געטאן. האט אים יונתן דערציילט און האט געזאגט: פארזוכן האב איך פארזוכט מיטן שפיץ פון דעם שטעקן וואס אין מיין האנט א ביסל האניק. אט בין איך; לאמיך שטארבן. /14:44 האט שאול געזאגט: זאל {dn גאט} טאן אזוי און נאך מער, אז שטארבן מוזטו שטארבן, יונתן! /14:45 האט דאס פאלק געזאגט צו שאולן: זאל יונתן שטארבן, דער וואס האט אויפגעטאן די דאזיקע גרויסע ישועה אין ישראל? חלילה! אזוי ווי {dn יהוה} לעבט, אויב א האר פון זיין קאפ וועט פאלן צו דער ערד! ווארום מיט {dn גאט} האט ער דאס אויפגעטאן היינטיקן טאג. און דאס פאלק האט אויסגעלייזט יונתנען, און ער איז ניט געשטארבן.
/14:46 און שאול איז אוועק פון הינטער די פלשתים, און די פלשתים זיינען געגאנגען צו זייער ארט.
/14:47 און שאול האט פארנומען די מלוכה איבער ישראל, און ער האט מלחמה געהאלטן רונד ארום מיט אלע זייערע פיינט, מיט מואב, און מיט די קינדער פון עמון, און מיט אדום, און מיט די מלכים פון צובה, און מיט די פלשתים; און אומעטום ווי ער פלעגט זיך קערן, פלעגט ער זיי אנטאן שלעכטס. /14:48 און ער האט אויפגעטאן העלדישקייט, און האט געשלאגן עמלק, און מציל געווען ישראל פון דער האנט פון זיין רויבער.
/14:49 און שאולס זין זיינען געווען יונתן, און ישוי, און מלכישוע; און די נעמען פון זיינע צוויי טעכטער זיינען געווען: דער נאמען פון דער עלטערער, מרב, און דער נאמען פון דער קלענערער מיכל. /14:50 און דער נאמען פון שאולס ווייב איז געווען אחינועם די טאכטער פון אחימעצן; און דער נאמען פון זיין חיל־פירער אבינר דער זון פון נר, שאולס פעטער. /14:51 אי קיש דער פאטער פון שאולן, אי נר דער פאטער פון אבנרן, איז געווען א זון פון אביאלן.
/14:52 און די מלחמה אויף די פלשתים איז געווען שטארק אלע טעג פון שאולן. און ווי שאול פלעגט זען עמעץ א מאן א גבור, אדער עמעץ א העלדישן יונג, אזוי האט ער אים צוגענומען צו זיך.

/15:1 און שמואל האט געזאגט צו שאולן: מיך האט {dn גאט} געשיקט דיך צו זאלבן פאר א מלך איבער זיין פאלק איבער ישראל; דרום הער אצונד צו דעם קול פון די ווערטער פון {dn גאט}. /15:2 אזוי האט געזאגט {dn גאט} פון צבאות. איך געדענק וואס עמלק האט געטאן צו ישראל, ווי ער האט זיך אים געשטעלט אין וועג ביי זיין ארויפגיין פון מצרים. /15:3 אצונד גיי און זאלסט שלאגן עמלק; און איר זאלט פארוויסטן אלץ וואס ער האט, און זאלסט זיך ניט דערבארימען אויף אים, און זאלסט טייטן פון א מאן ביז א פרוי, פון א קינד ביז א זויגעדיקן, פון אן אקס ביז א שעפס, פון א קעמל ביז אן אייזל.
/15:4 האט שאול צונויפגערופן דאס פאלק, און ער האט זיי איבערגעציילט אין טלאים, צוויי הונדערט טויזנט פוסגייער, און צען טויזנט מאן פון יהודה. /15:5 און שאול איז געקומען צו דער שטאט פון עמלק, און ער האט מלחמה געהאלטן אין טאל. /15:6 און שאול האט געזאגט צום קיני: קומט גייט אוועק, נידערט אראפ פון צווישן עמלק, כדי איך זאל דיך ניט אומברענגען מיט אים; און דו האסט דאך געטאן חסד מיט אלע קינדער פון ישראל ביי זייער ארויפגיין פון מצרים. האט דער קיני אפגעטרעטן פון צווישן עמלק.
/15:7 און שאול האט געשלאגן עמלק פון חוילה ווי דו קומסט קיין שור וואס פאר מצרים. /15:8 און ער האט געכאפט אגג דעם מלך פון עמלק א לעבעדיקן, און דאס גאנצע פאלק האט ער פארוויסט מיטן שארף פון שווערד. /15:9 אבער שאול און דאס פאלק האבן געשלאגן אגגן, און די בעסטע פון די שאף און די רינדער – די צווייטגעבארענע, און די לעמער, און דאס גאנצע גוטס, און זיי האבן ניט געוואלט זיי פארוויסטן. נאר אל דאס נישטווערטיקע און צעקראכענע פי, דאס האבן זיי פארוויסט.
/15:10 איז דאס ווארט פון {dn גאט} געווען צו שמואלן, אזוי צו זאגן: /15:11 איך האב חרטה וואס איך האב געמאכט שאולן פאר א מלך, ווארום ער האט זיך אפגעקערט פון הינטער מיר, און מיינע ווערטער האט ער ניט מקיים געווען.
האט שמואלן געערגערט, און ער האט געשריען צו {dn גאט} א גאנצע נאכט. /15:12 און שמואל האט זיך געפעדערט אין דער פרי צו באגעגענען שאולן. איז אנגעזאגט געווארן שמואלן, אזוי צו זאגן: שאול איז געקומען קיין כרמל, און זע, ער האט זיך אויפגעשטעלט אן אנדענק, און האט זיך אויסגעדרייט, און איז אוועק און האט אראפגענידערט קיין גלגל. /15:13 איז שמואל געקומען צו שאולן, און שאול האט צו אים געזאגט: געבענטשט זאלסטו זיין פון {dn גאט}! איך האב מקיים געווען דאס ווארט פון {dn גאט}. /15:14 האט שמואל געזאגט: און וואס איז דער דאזיקער קול פון די שאף אין מיינע אויערן, און דער קול פון די רינדער וואס איך הער? /15:15 האט שאול געזאגט: פון עמלק האט מען זיי געבראכט, ווארום דאס פאלק האט געשוינט די בעסטע פון די שאף און די רינדער, כדי צו שלאכטן צו {dn גאט} דיין האר; אבער דאס איבעריקע האבן מיר פארוויסט. /15:16 האט שמואל געזאגט צו שאולן: הער אויף, און איך וועל דיר זאגן וואס {dn גאט} האט צו מיר גערעדט די נאכט. האט ער צו אים געזאגט: רעד.
/15:17 האט שמואל צו אים געזאגט: פאר וואר, אויב דו ביסט קליין אין דיינע אויגן, ביסטו אבער דער קאפ פון די שבטים פון ישראל, און דיך האט {dn גאט} געזאלבט פאר א מלך איבער ישראל. /15:18 און {dn גאט} האט דיך געשיקט אויף א וועג, און האט געזאגט: גיי און זאלסט פארוויסטן די זינדיקע, עמלק, און זאלסט האלטן מלחמה אויף זיי ביז מע וועט זיי פארלענדן. /15:19 טא פאר וואס האסטו ניט צוגעהערט צו דעם קול פון {dn גאט}, און האסט זיך א לאז געטאן צום רויב, און געטאן וואס איז שלעכט אין די אויגן פון {dn גאט}? /15:20 האט שאול געזאגט צו שמואלן: איך האב דאך צוגעהערט צו דעם קול פון {dn גאט}, און בין געגאנגען אויף דעם וועג וואס {dn גאט} האט מיך געשיקט, און האב געבראכט אגג דעם מלך פון עמלק, און עמלק האב איך פארוויסט. /15:21 אבער דאס פאלק האט גענומען פון דעם רויב שאף און רינדער, דאס בעסטע פון דעם חרם, כדי צו שלאכטן צו {dn יהוה} דיין {dn גאט} אין גלגל. /15:22 האט שמואל געזאגט:
באגערט דען {dn גאט} בראנדאפפער און שלאכטאפפערווי צוהערן צו דעם קול פון {dn גאט}?זע, צוהערן איז בעסער פון שלאכטאפפער. צו געהארכן – פון פעטס פון ווידערס;/15:23 ווארום זינד פון כישוף איז ווידערשפעניקייט, און געצנדינסט און תרפים איז איינגעשפארט זיין.
ווייל דו האסט פאראכט דאס ווארט פון {dn גאט}, אזוי האט ער דיך פאראכט פון צו זיין א מלך. /15:24 האט שאול געזאגט: איך האב געזינדיקט וואס איך האב איבערגעטרעטן דאס באפעל פון {dn גאט} און דיינע ווערטער, ווייל איך האב מורא געהאט פארן פאלק, און האב זיך צוגעהערט צו זייער קול. /15:25 און אצונד, פארגיב, איך בעט דיך, מיין זינד, און קער זיך אום מיט מיר, און איך וועל זיך בוקן צו {dn גאט}. /15:26 האט שמואל געזאגט צו שאולן: איך וועל זיך ניט אומקערן מיט דיר, ווארום דו האסט פאראכט דאס ווארט פון {dn גאט}, און {dn גאט} האט דיך פאראכט פון צו זיין א מלך איבער ישראל.
/15:27 און ווי שמואל האט זיך אומגעדרייט אוועקצוגיין, אזוי האט [שאול] אנגענומען דעם ברעג פון זיין מאנטל, און ער האט זיך אפגעריסן. /15:28 האט שמואל צו אים געזאגט: {dn גאט} האט היינט אפגעריסן פון דיר די מלוכה פון ישראל, און האט זי אוועקגעגעבן צו אן אנדערן וואס איז בעסער פון דיר. /15:29 און דער אייביקער פון ישראל זאגט אויך ניט ליגן, און האט ניט חרטה; ווארום ניט א מענטש איז ער, חרטה צו האבן.
/15:30 האט ער געזאגט: איך האב געזינדיקט, אבער אצונד, טו מיר, איך בעט דיך, דעם כבוד פאר די עלטסטע פון מיין פאלק און פאר ישראל, און קער זיך אום מיט מיר, און איך וועל זיך בוקן צו {dn יהוה} דיין {dn גאט}.
/15:31 האט שמואל זיך אומגעקערט נאך שאולן, און שאול האט זיך געבוקט צו {dn גאט}.
/15:32 און שמואל האט געזאגט: מאכט גענענען צו מיר אגג דעם מלך פון עמלק. איז אגג צוגעגאנגען צו אים אין קייטן. און אגג האט געזאגט: פאר וואר, די ביטערקייט פון טויט איז געקומען.
/15:33 האט שמואל געזאגט:
אזוי ווי דיין שווערד האט ווייבער אן קינדער געלאזט, זאל צווישן ווייבער דיין מוטער אן קינדער בלייבן.
און שמואל האט צעהאקט אגגן פאר {dn גאט} אין גלגל.
/15:34 און שמואל איז אוועקגעגאנגען קיין רמה, און שאול איז ארויפגעגאנגען צו זיין הויז אין גבעת־שאול. /15:35 און שמואל האט מער ניט געזען שאולן ביז דעם טאג פון זיין טויט, ווארום שמואל האט געטרויערט וועגן שאולן; און {dn גאט} האט חרטה געהאט וואס ער האט געמאכט שאולן פאר א מלך איבער ישראל.

/16:1 און {dn גאט} האט געזאגט צו שמואלן: ביז וואנען וועסטו טרויערן וועגן שאולן, אז איך האב אים פאראכט פון צו קיניגן איבער ישראל? פיל אן דיין הארן מיט אייל, און קום איך וועל דיך שיקן צו ישין פון בית־לחם, ווארום איך האב מיר געזען א מלך צווישן זיינע זין. /16:2 האט שמואל געזאגט: ווי קען איך גיין? אז שאול וועט הערן, וועט ער מיך הרגען. האט {dn גאט} געזאגט: א יונגע קו וועסטו נעמען מיט זיך, און וועסט זאגן: צו שלאכטן צו {dn גאט} בין איך געקומען. /16:3 און וועסט פאררופן ישין צום שלאכטאפפער, און איך וועל דיך לאזן וויסן וואס דו זאלסט טאן; און וועסט מיר זאלבן דעם וואס איך וועל דיר זאגן.
/16:4 האט שמואל געטאן וואס {dn גאט} האט געהייסן, און ער איז געקומען קיין בית־לחם. און די עלטסטע פון שטאט האבן געאיילט אים אנטקעגן, און געזאגט: פריד צו דיין קומען! /16:5 האט ער געזאגט: פריד! צו שלאכטן צו {dn גאט} בין איך געקומען. הייליקט אייך, און איר וועט קומען מיט מיר צום שלאכטאפפער. און ער האט געהייסן ישין און זיינע זין זיך הייליקן, און האט זיי פאררופן צום שלאכטאפפער.
/16:6 און עס איז געווען, ווי זיי זיינען געקומען, אזוי האט ער דערזען אליאבן, און ער האט געזאגט: פאר וואר, אנטקעגן {dn גאט} איז זיין געזאלבטער. /16:7 האט {dn גאט} געזאגט צו שמואלן: זאלסט ניט קוקן אויף זיין אויסזען, און אויף זיין הויכן וווקס, ווארום איך וויל אים ניט; ווארום עס איז ניט ווי דער מענטש זעט; ווייל דער מענטש זעט נאכן אנבליק, אבער {dn גאט} זעט נאכן הארצן. /16:8 האט ישי גערופן אבינדבן, און האט אים פארבייגעפירט פאר שמואלן, אבער ער האט געזאגט: אויך דעם דאזיקן האט {dn גאט} ניט אויסדערוויילט. /16:9 האט ישי פארבייגעפירט שמהן, אבער ער האט געזאגט: אויך דעם דאזיקן האט {dn גאט} ניט אויסדערוויילט. /16:10 אזוי האט ישי פארבייגעפירט זיבן פון זיינע זין פאר שמואלן, און שמואל האט געזאגט צו ישין: {dn גאט} האט ניט אויסדערוויילט די דאזיקע. /16:11 און שמואל האט געזאגט צו ישין: געענדיקט די יונגען? האט ער געזאגט: עס איז נאך געבליבן דער קלענסטער; און אט איז ער א פאסטוך ביי די שאף. האט שמואל געזאגט צו ישין: שיק און ברענג אים; ווארום מיר וועלן זיך ניט זעצן, ביז ער קומט אהער. /16:12 האט ער געשיקט און אים געבראכט. און ער איז געווען א גערויטלטער, מיט שיינע אויגן און א פיינעם אויסזען. און {dn גאט} האט געזאגט: שטיי אויף, זאלב אים, ווארום ער איז דאס. /16:13 האט שמואל גענומען דעם הארן מיט אייל, און האט אים געזאלבט אין מיטן זיינע ברידער. און דער גייסט פון {dn גאט} איז געקומען אויף דודן פון יענעם טאג אן און ווייטער. און שמואל איז אויפגעשטאנען, און איז אוועקגעגאנגען קיין רמה.
/16:14 און דער גייסט פון {dn גאט} האט זיך אפגעטאן פון שאולן און אים האט געשראקן א בייזער גייסט פון {dn גאט}. /16:15 האבן שאולס קנעכט צו אים געזאגט: זע נאר: א בייזער גייסט פון {dn גאט} שרעקט דיך. /16:16 זאל אקארשט אונדזער האר הייסן דיינע קנעכט וואס פאר דיר, זיי זאלן אויפזוכן א מאן וואס קען שפילן אויף א הארף; און עס וועט זיין, ווי דער בייזער גייסט פון {dn גאט} איז אויף דיר, אזוי וועט ער שפילן מיט זיין האנט, און דיר וועט בעסער ווערן. /16:17 האט שאול געזאגט צו זיינע קנעכט: זעט אקארשט פאר מיר א מאן וואס שפילט גוט, און איר זאלט אים ברענגען צו מיר. /16:18 האט זיך אפגערופן איינער פון די יונגען, און האט געזאגט: אט האב איך געזען א זון ביי ישין פון בית־לחם, וואס קען שפילן, און איז א העלדישער גבור און א מענטש פון מלחמה, און פארשטייט א זאך, און איז א מענטש מיט א געשטאלט, און {dn גאט} איז מיט אים.
/16:19 האט שאול געשיקט שלוחים צו ישין, און אנגעזאגט: שיק צו מיר דיין זון דודן וואס ביי די שאף. /16:20 האט ישי גענומען אן אייזל מיט ברויט און א לאגל וויין, און איין ציגנבעקל, און געשיקט דורך דער האנט פון זיין זון דודן צו שאולן. /16:21 און דוד איז געקומען צו שאולן, און איז געשטאנען פאר אים; און ער האט אים זייער ליב געקריגן, און ער איז אים געווארן א וואפנטרעגער. /16:22 און שאול האט געשיקט צו ישין, אזוי צו זאגן: זאל, איך בעט דיך, דוד שטיין פאר מיר, ווארום ער האט געפונען חן אין מיינע אויגן.
/16:23 און עס איז געווען, ווי דער [בייזער] גייסט פון {dn גאט} איז געווען אויף שאולן, אזוי פלעגט דוד נעמען די הארף און שפילן מיט זיין האנט, און שאולן פלעגט אפגיין, און אים פלעגט בעסער ווערן, און דער בייזער גייסט פלעגט זיך אפטאן פון אים.

/17:1 און די פלשתים האבן איינגעזאמלט זייערע מחנות אויף מלחמה. און זיי האבן זיך איינגעזאמלט אין שוכו וואס געהערט צו יהודה, און האבן געלאגערט צווישן שוכו און צווישן עזקה אין אפס־דמים.
/17:2 און שאול און די מענער פון ישראל האבן זיך איינגעזאמלט און האבן געלאגערט אין טאל אלה; און זיי האבן אנגעריכט א מלחמה אקעגן די פלשתים. /17:3 און די פלשתים זיינען געשטאנען אויפן בארג פון דער זייט, און די ישראל זיינען געשטאנען אויפן בארג פון דער אנדער זייט, מיט דעם טאל צווישן זיי. /17:4 איז ארויסגעגאנגען דער צווישנמאן פון דעם לאגער פון די פלשתים מיטן נאמען גלית פון גת, וואס זיין הייך איז געווען זעקס איילן און א שפאן. /17:5 און א קופערנער קיווער איז געווען אויף זיין קאפ, און אין א פאנצער פון שופן איז ער געווען אנגעטאן, און די וואג פון דעם פאנצער איז געווען פינף טויזנט שקל קופער. /17:6 און קופערנע בלעכן זיינען געווען אויף זיינע פיס, און א קופערנע פיקע צווישן זיינע אקסלען. /17:7 און דער האלץ פון זיין שפיז איז געווען ווי דער שטאנג פון א וועבער, און דער קלינג פון זיין שפיז איז געווען זעקס הונדערט שקל אייזן. און דער שילדטרעגער איז געגאנגען אים פארויס.
/17:8 און ער האט זיך אוועקגעשטעלט, און האט גערופן צו די רייען פון ישראל, און האט צו זיי געזאגט: נאך וואס גייט איר ארויס אנריכטן א מלחמה? בין איך דען ניט דער פלשתי, און איר קנעכט ביי שאולן? קלייבט אייך אויס א מאן, און זאל ער אראפנידערן צו מיר. /17:9 אויב ער וועט קענען מלחמה האלטן מיט מיר, און וועט מיך דערשלאגן, וועלן מיר זיין קנעכט צו אייך; און אויב איך וועל אים בייקומען, און וועל אים דערשלאגן וועט איר זיין קנעכט צו אונדז, און וועט אונדז דינען.
/17:10 און דער פלשתי האט געזאגט: איך שפאט פון די רייען פון ישראל היינטיקן טאג; גיט מיר א מאן און לאמיר מלחמה האלטן מיט אנאנדער.
/17:11 און שאול און גאנץ ישראל האבן געהערט די דאזיקע ווערטער פון דעם פלשתי, און זיי האבן זיך דערשראקן, און האבן זייער מורא געהאט.
/17:12 און דוד איז געווען דער זון פון יענעם אפרתער מאן פון בית־לחם-יהודה, וואס זיין נאמען איז געווען ישי; און ער האט געהאט אכט זין. און דער מאן איז אין די טעג פון שאולן געווען א זקן וואס קומט צווישן לייט. /17:13 און די דריי עלטערע זין פון ישין זיינען געגאנגען נאך שאולן אין דער מלחמה; און די נעמען פון זיינע דריי זין וואס זיינען געגאנגען אין דער מלחמה, זיינען געווען: אליאב דער בכור, און דער צווייטער פון אים אבינדב, און דער דריטער שמה. /17:14 און דוד איז געווען דער קלענסטער; און די דריי גרעסערע זיינען געגאנגען נאך שאולן. /17:15 און דוד פלעגט גיין און זיך אומקערן פון שאולן צו פיטערן די שאף פון זיין פאטער אין בית־לחם.
/17:16 און דער פלשתי האט גענענט פרי און שפעט, און האט זיך געשטעלט פערציק טעג נאכאנאנד.
/17:17 און ישי האט געזאגט צו זיין זון דודן: נעם אקארשט פאר דיינע ברידער אן איפה פון די דאזיקע געברענטע זאנגען, און די דאזיקע צען ברויטן, און לויף דערמיט אריבער אין לאגער צו דיינע ברידער. /17:18 און די דאזיקע צען קעז זאלסטו ברענגען צו דעם הויפטמאן פון דעם טויזנט; און זאלסט פרעגן דיינע ברידער אויף פריד, און נעמען פון זיי א צייכן.
/17:19 און שאול און זיי און אלע מענער פון ישראל זיינען געווען אין טאל אלה, אין מלחמה מיט די פלשתים.
/17:20 האט זיך דוד געפעדערט אין דער פרי, און ער האט איבערגעלאזט די שאף אויף א שומר, און ער האט גענומען און איז געגאנגען אזוי ווי ישי האט אים באפוילן, און ער איז אנגעקומען אין לאגעררינג, ווען דער חיל וואס איז ארויסגעגאנגען אין שלאכט, האט געשאלט אויף מלחמה. /17:21 און ישראל און די פלשתים האבן זיך אויסגעשטעלט א ריי קעגן א ריי. /17:22 האט דוד איבערגעלאזט די זאכן פון זיך אויף דער האנט פון דעם שומר פון די זאכן, און ער איז געלאפן צום שלאכטפעלד; און ער איז געקומען און האט געפרעגט זיינע ברידער אויף פריד.
/17:23 ווי ער רעדט מיט זיי, ערשט דער צווישנמאן וואס זיין נאמען איז געווען גלית דער פלשתי פון גת, קומט ארויף פון די רייען פון די פלשתים, און ער האט גערעדט אזוי ווי יענע רייד; און דוד האט געהערט.
/17:24 און אלע מענער פון ישראל, ווי זיי האבן דערזען דעם מאן, אזוי זיינען זיי אנטלאפן פאר אים, און האבן זייער מורא געהאט. /17:25 און די מענער פון ישראל האבן געזאגט: האט איר געזען דעם דאזיקן מאן וואס קומט ארויף? ווארום צו לעסטערן ישראל קומט ער ארויף; און עס וועט זיין, דער מאן וואס וועט אים דערשלאגן, וועט אים דער מלך מעשיר זיין מיט א גרויס עשירות, און וועט אים געבן זיין טאכטער, און זיין פאטערס הויז וועט ער מאכן פריי אין ישראל.
/17:26 האט דוד געזאגט צו די מענטשן וואס זיינען געשטאנען לעבן אים, אזוי צו זאגן: וואס וועט געטאן ווערן צו דעם מאן וואס וועט דערשלאגן יענעם פלשתי, און וועט אפטאן די שאנד פון ישראל? ווארום ווער איז דער דאזיקער אומבאשניטינער פלשתי, אז ער זאל לעסטערן די רייען פון דעם לעבעדיקן {dn גאט}? /17:27 האט דאס פאלק אים געזאגט אזוי ווי דאס דאזיקע גערייד, אזוי צו זאגן: אזוי וועט געטאן ווערן צו דעם מאן וואס וועט אים דערשלאגן.
/17:28 האט אליאב, זיין עלטערער ברודער, געהערט ווי ער רעדט צו די מענטשן, און דער צארן פון אליאבן האט געגרימט אויף דודן, און ער האט געזאגט: צו וואס גאר האסטו אראפגענידערט, און אויף וועמען האסטו איבערגעלאזט יענע ביסל שאף אין מדבר? איך קען דיין מוטוויליקייט, און די שלעכטיקייט פון דיין הארצן, אז כדי צוצוקוקן די מלחמה האסטו אראפגענידערט. /17:29 האט דוד געזאגט: וואס האב איך אצונד געטאן? עס איז דאך נאר א גערייד.
/17:30 און ער האט זיך אפגעדרייט פון אים צו אן אנדערן, און האט געפרעגט די אייגענע זאך, און דאס פאלק האט אים געענטפערט אזוי ווי דאס פריערדיקע גערייד.
/17:31 זיינען געהערט געווארן די ווערטער וואס דוד האט גערעדט, און מע האט דערציילט פאר שאולן, און ער האט אים געלאזט ברענגען צו זיך. /17:32 און דוד האט געזאגט צו שאולן: זאל קיין מענטשנס הארץ ניט אראפפאלן איבער אים; דיין קנעכט וועט גיין, און וועט מלחמה האלטן מיט דעם דאזיקן פלשתי. /17:33 האט שאול געזאגט צו דודן: קענסט ניט גיין אויף דעם דאזיקן פלשתי, מלחמה צו האלטן מיט אים, ווארום דו ביסט א יינגל, און ער איז א מאן פון מלחמה פון זיין יוגנט אן. /17:34 האט דוד געזאגט צו שאולן: דיין קנעכט איז געווען א פאסטוך פאר זיין פאטער ביי די שאף, און אז א לייב איז געקומען, אדער א בער, און האט אוועקגעטראגן א שעפס פון דער סטאדע, /17:35 בין איך ארויסגעגאנגען נאך אים, און האב אים געשלאגן, און האב ארויסגעריסן פון זיין מויל; און אז ער האט זיך געשטעלט אקעגן מיר, האב איך אים אנגענומען ביים בארד, און האב אים דערשלאגן און אים געטייט. /17:36 אי דעם לייב אי דעם בער האט דיין קנעכט דערשלאגן; און דער דאזיקער אומבאשניטינער פלשתי וועט זיין ווי איינער פון זיי. ווייל ער האט געלעסטערט די רייען פון דעם לעבעדיקן {dn גאט}.
/17:37 און דוד האט געזאגט: {dn גאט} וואס האט מיך מציל געווען פון דער האנט פון לייב, און פון דער האנט פון בער, ער וועט מיך מציל זיין פון דער האנט פון דעם דאזיקן פלשתי. האט שאול געזאגט צו דודן: גיי, און זאל {dn גאט} זיין מיט דיר.
/17:38 און שאול האט אנגעטאן דודן זיינע קליידער, און ער האט ארויפגעטאן א קופערנעם קיווער אויף זיין קאפ, און אים אנגעטאן א פאנצער. /17:39 און דוד האט אנגעגורט זיין שווערד איבער זיינע קליידער, און זיך געמאטערט צו גיין, ווייל ער איז ניט געווען צוגעוווינט. האט דוד געזאגט צו שאולן: איך קען ניט גיין אין די דאזיקע, ווייל איך בין ניט צוגעוווינט. און דוד האט זיי אויסגעטאן פון זיך. /17:40 און ער האט גענומען זיין שטעקן אין זיין האנט, און האט זיך אויסגעקליבן פינף גלאטע שטיינער פון דעם באך, און אריינגעטאן אין דעם פאסטוכזעקל וואס ער האט געהאט, אין דעם בייטל; און זיין שליידערער איז געווען אין זיין האנט; און ער האט גענענט צו דעם פלשתי.
/17:41 און דער פלשתי איז געגאנגען אלץ נענטער צו דודן און דער מאן וואס טראגט דעם שילד, אים פארויס. /17:42 און דער פלשתי האט א קוק געטאן און האט דערזען דודן, און האט אים פאראכט, ווארום ער איז געווען א יינגל, און גערויטלט, אויך שיין אויפן פנים. /17:43 און דער פלשתי האט געזאגט צו דודן: צי א הונט בין איך, וואס דו קומסט צו מיר מיט שטעקנס? און דער פלשתי האט געשאלטן דודן ביי זיין {dn גאט}. /17:44 און דער פלשתי האט געזאגט צו דודן: קום צו מיר, און איך וועל געבן דיין פלייש צום פויגל פון הימל און צו דער חיה פון פעלד. /17:45 האט דוד געזאגט צו דעם פלשתי: דו קומסט צו מיר מיט א שווערד און מיט א שפיז און מיט א פיקע, און איך קום צו דיר אין דעם נאמען פון {dn יהוה} פון צבאות, דעם {dn גאט} פון די רייען פון ישראל וואס דו האסט געלעסטערט. /17:46 היינטיקן טאג וועט דיך {dn יהוה} איבערענטפערן און איך וועל דיך דערשלאגן, און וועל אראפנעמען דיין קאפ פון דיר; און איך וועל געבן די פגרים פון דער מחנה פון די פלשתים היינטיקן טאג צום פויגל פון הימל און צו דער חיה פון דער ערד; און די גאנצע ערד וועט וויסן, אז פאראן א {dn גאט} ביי ישראל. /17:47 און די דאזיקע גאנצע איינזאמלונג וועט וויסן אז ניט מיט א שווערד און מיט א שפיז העלפט {dn יהוה}; ווארום די מלחמה איז יהיהס, און ער וועט אייך געבן אין אונדזער האנט.
/17:48 און עס איז געווען, ווי דער פלשתי איז אויפגעשטאנען און איז געגאנגען און האט גענענט אנטקעגן דודן, אזוי האט דוד געאיילט, און איז געלאפן צום שלאכטפעלד אנטקעגן דעם פלשתי. /17:49 און דוד האט אריינגעשטעקט זיין האנט אין זעקל, און האט ארויסגענומען פון דארטן א שטיין, און א שליידער געטאן, און געטראפן דעם פלשתי אין זיין שטערן. און דער שטיין איז אריינגעזונקען אין זיין שטערן, און ער איז געפאלן אויף זיין פנים צו דער ערד.
/17:50 אזוי האט דוד איבערגעשטארקט דעם פלשתי מיט א שליידערער און מיט א שטיין, און געטראפן דעם פלשתי, און אים געטייט; און קיין שווערד איז ניט געווען אין דודס האנט.
/17:51 און דוד איז צוגעלאפן, און האט זיך געשטעלט איבער דעם פלשתי, און האט אנגענומען זיין שווערד, און זי ארויסגעצויגן פון איר שייד, און אים געטייט; און ער האט אפגעשניטן מיט איר זיין קאפ.
און די פלשתים האבן געזען אז זייער גבור איז טויט, און זיי זיינען אנטלאפן. /17:52 און די מענער פון ישראל און יהודה זיינען אויפגעשטאנען און האבן געשאלט, און נאכגעיאגט די פלשתים ביז דו קומסט קיין גי, און ביז די טויערן פון עקרון. און עס זיינען געפאלן דערשלאגענע פון די פלשתים אויף דעם וועג פון שערים, און ביז גת, און ביז עקרון. /17:53 און די קינדער פון ישראל האבן זיך אומגעקערט פון נאכיאגן די פלשתים, און זיי האבן אויסגערויבט זייער לאגער.
/17:54 און דוד האט גענומען דעם קאפ פון דעם פלשתי, און האט אים געבראכט קיין ירושלים, און זיינע וואפן האט ער אהינגעטאן אין זיין געצעלט.
/17:55 און אז שאול האט געזען דודן ארויסגיין אקעגן דעם פלשתי, האט ער געזאגט צו אבנר דעם חיל־פירער: וועמעס זון איז דער דאזיקער בחור, אבנר? האט אבנר געזאגט: אזוי ווי דיין זעל לעבט, מלך, אויב איך ווייס! /17:56 האט דער מלך געזאגט: פרעג דו זיך נאך וועמעס זון דער יונג איז.
/17:57 און ווי דוד האט זיך אומגעקערט פון שלאגן דעם פלשתי, אזוי האט אים אבנר גענומען, און האט אים געבראכט פאר שאולן, מיט דעם קאפ פון דעם פלשתי אין זיין האנט. /17:58 האט שאול צו אים געזאגט: וועמעס זון ביסטו, בחור? האט דוד געזאגט: דער זון פון דיין קנעכט ישין פון בית־לחם.
/18:1 און עס איז געווען, ווי ער האט געענדיקט רעדן צו שאולן, אזוי איז די זעל פון יהונתנען צוגעבונדן געווארן צו דער זעל פון דודן, און יהונתן האט אים ליב געקריגן אזוי ווי זיין אייגן זעל. /18:2 און שאול האט אים צוגענומען אין יענעם טאג, און האט אים ניט געלאזט זיך אומקערן צו זיין פאטערס הויז. /18:3 און יהונתן האט געשלאסן א בונד מיט דודן, ווייל ער האט אים ליב געהאט ווי זיין אייגן זעל. /18:4 און יהונתן האט אויסגעטאן דעם מאנטל וואס אויף זיך, און האט אים געשאנקן דודן; אויך זיינע קליידער, ביז אויף זיין שווערד, און ביז אויף זיין בויגן, און ביז אויף זיין גארטל.
/18:5 און אז דוד איז ארויסגעגאנגען, איז, ווו שאול פלעגט אים שיקן, פלעגט ער באגליקן. און שאול האט אים אויפגעזעצט איבער די מלחמה־לייט; און ער איז וווילגעפעלן אין די אויגן פון גאנצן פאלק, און אויך אין די אויגן פון שאולס קנעכט.
/18:6 און עס איז געווען, ביי זייער אנקומען, אז דוד האט זיך אומגעקערט פון שלאגן דעם פלשתי, זיינען ארויסגעגאנגען די ווייבער פון אלע שטעט פון ישראל מיט געזאנג און טענץ אנטקעגן דעם מלך שאולן, מיט פויקן, מיט שמחה, און מיט צימבלען. /18:7 און די ווייבער די שפילערינס האבן געזונגען און געזאגט:
שאול האט געשלאגן אין זיינע טויזנטן, און דוד אין זיינע צענטויזנטן.
/18:8 האט שאולן זייער געברענט, און דאס דאזיקע גערייד איז געווען שלעכט אין זיינע אויגן, און ער האט געזאגט: דודן האבן זיי געגעבן די צענטויזנטן, און מיר האבן זיי געגעבן די טויזנטן, און אים פעלט נאך בלויז די מלוכה. /18:9 און שאול האט געקוקט קרום אויף דודן פון יענעם טאג און ווייטער.
/18:10 און עס איז געווען אויף מארגן, איז א בייזער גייסט פון {dn גאט} געקומען אויף שאולן, און ער האט אין הויז גערעדט פון זינען, און דוד האט געשפילט מיט זיין האנט אזוי ווי טאג אין טאג, און אין שאולס האנט איז געווען דער שפיז. /18:11 האט שאול א ווארף געטאן דעם שפיז, און ער האט געקלערט: איך וועל דורכשטעכן דודן ביז אין וואנט. אבער דוד האט זיך אפגעדרייט פון אים צוויי מאל.
/18:12 און שאול האט מורא געהאט פאר דודן, ווארום {dn גאט} איז געווען מיט אים, און פון שאולן האט ער זיך אפגעטאן. /18:13 און שאול האט אים אפגעטאן פון זיך, און אים געמאכט פאר א הויפטמאן פון טויזנט, און ער איז געגאנגען און געקומען דעם פאלק פארויס. /18:14 און דוד האט באגליקט אין אלע זיינע וועגן, און {dn גאט} איז געווען מיט אים. /18:15 און שאול האט געזען אז ער באגליקט זייער, און ער האט זיך געשראקן פאר אים. /18:16 אבער גאנץ ישראל און יהודה האט ליב געהאט דודן, ווארום ער פלעגט גיין און קומען זיי פארויס.
/18:17 און שאול האט געזאגט צו דודן: אט איז מיין עלטערע טאכטער מרב; זי וועל איך דיר געבן פאר א ווייב, אבער זיי מיר א העלדישער יונג, און פיר די מלחמות פון {dn גאט}. ווארום שאול האט געקלערט: זאל ניט מיין האנט זיין אויף אים, נייערט די האנט פון די פלשתים זאל זיין אויף אים. /18:18 האט דוד געזאגט צו שאולן: ווער בין איך? און וואס איז מיין לעבן, אדער מיין פאטערס משפחה אין ישראל, אז איך זאל ווערן אן איידעם ביים מלך?
/18:19 אבער עס איז געווען, בעת מע האט געזאלט געבן מרב די טאכטער פון שאולן צו דודן, איז זי אוועקגעגעבן געווארן צו עדריאלן פון מחולה פאר א ווייב.
/18:20 און מיכל די טאכטער פון שאולן האט ליב געהאט דודן; האט מען דערציילט שאולן, און די זאך איז וווילגעפעלן אין זיינע אויגן. /18:21 און שאול האט געקלערט: איך וויל זי אים געבן, כדי זי זאל אים זיין פאר א שטרויכלונג, און די האנט פון די פלשתים זאל זיין אויף אים. און שאול האט געזאגט צו דודן: וועסט היינט ווערן מיין איידעם מיט דער צווייטער.
/18:22 און שאול האט באפוילן זיינע קנעכט: רעדט צו דודן שטילערהייט, אזוי צו זאגן: זע, דער מלך וויל דיך, און אלע זיינע קנעכט האבן דיך ליב, טא ווער אצונד דעם מלכס איידעם.
/18:23 האבן שאולס קנעכט גערעדט אין די אויערן פון דודן די דאזיקע ווערטער. און דוד האט געזאגט: גרינג אין אייערע אויגן צו ווערן דעם מלכס איידעם, אז איך בין אן ארעמאן און גרינגגעשאצט?
/18:24 האבן די קנעכט פון שאולן אים דערציילט, אזוי צו זאגן: אזוי ווי די דאזיקע ווערטער האט דוד גערעדט. /18:25 האט שאול געזאגט: אזוי זאלט איר זאגן צו דודן: דער מלך וויל ניט קיין נדן, נייערט הונדערט פארהויטן פון די פלשתים, זיך נוקם צו זיין אן דעם מלכס פיינט. און שאול האט גערעכנט צו מאכן פאלן דודן דורך דער האנט פון די פלשתים.
/18:26 האבן זיינע קנעכט דערציילט דודן די דאזיקע ווערטער, און די זאך איז וווילגעפעלן אין די אויגן פון דודן, צו ווערן דעם מלכס איידעם. און די טעג זיינען נאך צו מאל ניט דערפילט געווארן, /18:27 איז דוד אויפגעשטאנען און איז אוועקגעגאנגען, ער מיט זיינע מענטשן, און ער האט געשלאגן פון די פלשתים צוויי הונדערט מאן. און דוד האט געבראכט זייערע פארהויטן, און מע האט זיי איבערגעגעבן פארפול צום מלך, כדי ער זאל ווערן דעם מלכס איידעם. און שאול האט אים געגעבן זיין טאכטער מיכלען פאר א ווייב.
/18:28 און שאול האט געזען און פארשטאנען אז {dn גאט} איז מיט דודן. און מיכל די טאכטער פון שאולן האט אים ליב געהאט. /18:29 און שאול האט נאך מער מורא געקריגן פאר דודן. און שאול איז געווען דודן א שונא אלע טעג.
/18:30 און די הארן פון די פלשתים פלעגן ארויסגיין; און עס איז געווען, ווען נאר זיי זיינען ארויסגעגאנגען, האט דוד באגליקט מער פון אלע קנעכט פון שאולן, און זיין נאמען איז געווען זייער געאכט.

/19:1 און שאול האט גערעדט צו יונתן זיין זון און צו אלע קנעכט, צו טייטן דודן; אבער יהונתן דער זון פון שאולן האט זייער געגארט דודן. /19:2 און יהונתן האט דערציילט דודן, אזוי צו זאגן: מיין פאטער שאול זוכט דיך צו טייטן. און אצונד, איך בעט דיך, זיי אפגעהיט אין דער פרי, און זאלסט זיצן אין פארבארגעניש און זיך באהאלטן. /19:3 און איך וועל ארויסגיין, און וועל שטיין לעבן מיין פאטער אויף דעם פעלד וואס דו ביסט דארטן. און איך וועל רעדן וועגן דיר צו מיין פאטער, און אז איך וועל וואס מערקן, וועל איך דיר זאגן.
/19:4 און יהונתן האט גערעדט גוטס אויף דודן צו זיין פאטער שאולן, און ער האט צו אים געזאגט: זאל דער מלך ניט זינדיקן אקעגן זיין קנעכט, אקעגן דודן, ווייל ער האט אקעגן דיר ניט געזינדיקט, און ווייל זיינע טוונגען זיינען געווען זייער גוט פאר דיר. /19:5 און ער האט גענומען זיין לעבן אין זיין האנט, און האט געשלאגן דעם פלשתי, און {dn גאט} האט געטאן א גרויסע ישועה פאר גאנץ ישראל; האסט עס געזען, און האסט זיך געפרייט. און פאר וואס זאלסטו זיך פארזינדיקן אן אומשולדיקן בלוט, צו טייטן דודן אומזיסט?
/19:6 האט שאול צוגעהערט צו דעם קול פון יהונתנען, און שאול האט געשווארן: אזוי ווי {dn גאט} לעבט, אויב ער וועט געטייט ווערן!
/19:7 און יהונתן האט גערופן דודן, און יהונתן האט אים דערציילט אלע די דאזיקע ווערטער. און יהונתן האט געבראכט דודן צו שאולן, און ער איז געווען פאר אים אזוי ווי נעכטן־אייערנעכטן.
/19:8 און ווידער געווארן א מלחמה, און דוד איז ארויסגעגאנגען, און האט מלחמה געהאלטן אקעגן די פלשתים, און ער האט געשלאגן צווישן זיי א גרויסן שלאק, און זיי זיינען אנטלאפן פאר אים.
/19:9 און א בייזער גייסט פון {dn גאט} איז געקומען אויף שאולן בעת ער איז געזעסן אין זיין הויז מיט זיין שפיז אין זיין האנט; און דוד האט געשפילט מיט דער האנט. /19:10 האט שאול געזוכט דורכצושטעכן דודן מיטן שפיז ביז אין וואנט, אבער ער האט זיך ארויסגעמאכט פון שאולן, און ער האט אריינגעשטאכן דעם שפיז אין וואנט. און דוד איז אנטלאפן און איז אנטרונען געווארן אין יענער נאכט.
/19:11 האט שאול געשיקט שלוחים צו דודס הויז, אים צו היטן, און אים צו טייטן אין דער פרי. אבער זיין ווייב מיכל האט אנגעזאגט דודן, אזוי צו זאגן: אויב דו ראטעוועסט ניט דיין נפש די נאכט, ווערסטו מארגן געטייט.
/19:12 און מיכל האט אראפגעלאזט דודן דורכן פענסטער, און ער איז אוועק און איז אנטלאפן און אנטרונען געווארן. /19:13 און מיכל האט גענומען דעם תרפים, און ארויפגעלייגט אויפן בעט, און א געשטריק פון ציגנהאר האט זי אים געלייגט צו קאפנס, און איבערגעדעקט מיט א בגד. /19:14 און אז שאול האט געשיקט שלוחים צו נעמען דודן, האט זי געזאגט: ער איז קראנק.
/19:15 האט שאול געשיקט שלוחים צו זען דודן, אזוי צו זאגן: ברענגט אים ארויף מיטן בעט צו מיר, אים צו טייטן. /19:16 זיינען די שלוחים געקומען, ערשט דער תרפים איז אויפן בעט, און דאס געשטריק פון ציגהאר אים צוקאפנס.
/19:17 האט שאול געזאגט צו מיכלען: פאר וואס האסטו מיך אזוי אפגענארט, און האסט אוועקגעלאזט מיין שונא, און ער איז אנטרונען געווארן? האט מיכל געזאגט צו שאולן: ער האט צו מיר געזאגט: לאז מיך אוועק, נאך וואס זאל איך דיך טייטן?
/19:18 און דוד איז אנטלאפן און אנטרונען געווארן, און ער איז געקומען צו שמואלן קיין רמה, און האט אים דערציילט אלץ וואס שאול האט אים געטאן. און ער און שמואל זיינען געגאנגען און האבן זיך באזעצט אין ניות.
/19:19 איז אנגעזאגט געווארן שאולן, אזוי צו זאגן: זע, דוד איז אין ניות אין רמה. /19:20 און שאול האט געשיקט שלוחים צו נעמען דודן. האבן זיי געזען דאס געזעמל נביאים נביאות זאגן, און שמואל שטייט געשטעלט איבער זיי; און דער גייסט פון {dn גאט} איז געווען אויף די שלוחים פון שאולן, און זיי אויך האבן נביאות געזאגט.
/19:21 האט מען אנגעזאגט שאולן, און ער האט געשיקט אנדערע שלוחים. האבן זיי אויך נביאות געזאגט. האט שאול ווידער געשיקט דריטע שלוחים, און זיי אויך האבן נביאות געזאגט.
/19:22 איז ער אויך געגאנגען קיין רמה, און ער איז געקומען ביז דער גרויסער גרוב וואס אין שכו, און האט זיך נאכגעפרעגט און געזאגט: ווו זיינען שמואל און דוד? האט מען אים געזאגט: אן, אין ניות אין רמה.
/19:23 איז ער אוועק אהין קיין ניות אין רמה, און אויך אויף אים איז געווען דער גייסט פון {dn גאט}, און ער איז געגאנגען און גייענדיק נביאות געזאגט, ביז ער איז געקומען קיין ניות אין רמה. /19:24 און ער אויך האט אויסגעטאן זיינע קליידער, און ער אויך האט נביאות געזאגט פאר שמואלן, און איז געלעגן א נאקעטער יענעם גאנצן טאג, און די גאנצע נאכט. דעריבער זאגט מען: איז אויך שאול צווישן די נביאים?

/20:1 און דוד איז אנטלאפן פון ניות אין רמה, און ער איז געקומען, און האט געזאגט פאר יהונתנען: וואס האב איך געטאן? און וואס איז מיין פארברעך, און וואס איז מיין חטא פאר דיין פאטער, וואס ער זוכט מיין לעבן? /20:2 האט ער צו אים געזאגט: חלילה! וועסט ניט שטארבן. זע, מיין פאטער טוט ניט א גרויסע זאך אדער א קליינע זאך, אווו ער אנטפלעקט ניט מיין אויער, און פאר וואס זאל מיין פאטער פארבארגן פון מיר די דאזיקע זאך? עס איז ניט אזוי. /20:3 האט דוד ווידער געשווארן, און געזאגט: ווייסן ווייסט דיין פאטער אז איך האב געפונען חן אין דיינע אויגן, און ער קלערט: זאל יהונתן דערפון ניט וויסן, כדי ער זאל זיך ניט קלעמען. אבער אזוי ווי {dn גאט} לעבט, און אזוי ווי דיין זעל לעבט, אז אזוי ווי א טריט איז צווישן מיר און צווישן טויט! /20:4 האט יהונתן געזאגט צו דודן: וואס וויל דיין זעל, איך זאל פאר דיר טאן? /20:5 האט דוד געזאגט צו יהונתנען: אט איז מארגן ראש־חודש, ווען זיצן דארף איך זיצן מיטן מלך צום עסן; זאלסטו מיך לאזן גיין, און איך וועל זיך באהאלטן אין פעלד ביז איבער מארגן אוונט. /20:6 אויב נאכפרעגן וועט זיך נאכפרעגן דיין פאטער אויף מיר, זאלסטו זאגן: אפבעטן האט זיך אפגעבעטן דוד ביי מיר, כדי אריבערצולויפן אין זיין שטאט בית־לחם, ווארום די יערלעכע אפפערשלאכטונג איז דארטן ביי דער גאנצער משפחה. /20:7 אויב ער וועט אזוי זאגן: גוט! איז פריד צו דיין קנעכט; אויב אבער צערענען וועט ער צערענען, זיי וויסן אז שלעכטס איז באשלאסן ביי אים. /20:8 און זאלסט טאן חסד מיט דיין קנעכט, ווארום אין א בונד פון {dn גאט} האסטו געבראכט דיין קנעכט מיט דיר; און אויב אין מיר איז דא א פארברעך, טייט מיך דו; און נאך וואס דען זאלסטו מיך ברענגען צו דיין פאטער? /20:9 האט יהונתן געזאגט: חלילה דיר! ווארום אויב דערוויסן וועל איך זיך דערוויסן אז ביי מיין פאטער איז באשלאסן, דיר זאל געשען בייז, צי וועל איך דאס דיר ניט דערציילן? /20:10 האט דוד געזאגט צו יהונתנען: ווער וועט מיר דערציילן אויב דיין פאטער וועט דיר ענטפערן הארט? /20:11 האט יהונתן געזאגט צו דודן: קום, און לאמיר ארויסגיין אין פעלד.
זיינען זיי ביידע ארויסגעגאנגען אין פעלד. /20:12 און יהונתן האט געזאגט צו דודן: ביי {dn יהוה} דעם {dn גאט} פון ישראל! אז איך וועל אויספארשן מיין פאטער מארגן אדער איבער מארגן אין דער צייט, ערשט ער איז גוט צו דודן, צי וועל איך דענצמאל ניט שיקן צו דיר, און אנטפלעקן דיין אויער? /20:13 זאל {dn גאט} טאן צו יהונתנען אזוי און נאך מער! אויב מיין פאטער וועט ווויל געפעלן צו ברענגען אויף דיר שלעכט, וועל איך אנטפלעקן דיין אויער און וועל דוד אוועקשיקן, און וועסט גיין בשלום, און {dn גאט} וועט זיין מיט דיר אזוי ווי ער איז געווען מיט מיין פאטער. /20:14 און ניט נאר ווען איך לעב נאך – ניט נאר זאלסטו טאן מיט מיר א גאטס חסד, אז איך זאל ניט שטארבן; /20:15 נייערט זאלסט ניט אפשניידן דיין חסד פון מיין הויז ביז אייביק; ניט צו מאל ווען {dn גאט} וועט פארשניידן דודס פיינט ביז איינעם פון דעם געזיכט פון דער ערד.
/20:16 און יהונתן האט געשלאסן א בונד מיט דעם הויז פון דודן: זאל {dn גאט} אויפמאנען פון דער האנט פון דודס פיינט! /20:17 און יהונתן האט ווידער באשווארן דודן ביי זיין ליבשאפט צו אים, ווארום ליב ווי זיין זעל האט ער אים ליב געהאט. /20:18 און יהונתן האט צו אים געזאגט: מארגן איז ראש־חודש, און דו וועסט פעלן, ווייל דיין זיץ וועט זיין ליידיק. /20:19 זאלסטו איבער מארגן טיף אראפנידערן, און קומען צו דעם ארט וואס דו האסט זיך דארטן פארבארגן אין דעם וואכעדיקן טאג, און זיצן לעבן דעם שטיין אזל. /20:20 און איך וועל ווארפן דריי פיילן אן א זייט, אזוי ווי איך וואלט שיסן אין א ציל. /20:21 און זע, איך וועל שיקן דעם יינגל: גיי, געפין די פיילן. אויב זאגן וועל איך זאגן צום יינגל: ״אן זיינען די פיילן אהער צו צו פון דיר, נעם עס״, טא קום, ווארום פריד איז צו דיר, און עס איז גארנישט, אזוי ווי {dn גאט} לעבט! /20:22 אויב אבער איך וועל אזוי זאגן צום יונג: ״אן זיינען די פיילן אהין צו פון דיר״, גיי אוועק, ווארום {dn גאט} שיקט דיך אוועק. /20:23 און וועגן דער זאך וואס מיר האבן גערעדט, איך און דו, אט איז {dn גאט} [אן עדות] צווישן מיר און צווישן דיר אויף אייביק.
/20:24 האט דוד זיך באהאלטן אין פעלד; און אז עס איז געווען ראש־חודש, האט דער מלך זיך געזעצט צום מאלצייט עסן. /20:25 און דער מלך איז געזעסן אויף זיין זיץ אזוי ווי אלע מאל, אויף דעם זיץ ביי דער וואנט; און יהונתן איז געשטאנען, און אבנר איז געזעסן ביים זייט פון שאולן; און דודס ארט איז געווען ליידיק. /20:26 און שאול האט גארנישט גערעדט אין יענעם טאג, ווארום ער האט געקלערט: א סיבה איז דאס; ער איז ניט ריין, ער איז אוודאי אומריין.
/20:27 און עס איז געווען אויף מארגן נאך ראש־חודש דעם צווייטן טאג, און דודס ארט איז געווען ליידיק, האט שאול געזאגט צו יהונתן זיין זון: פאר וואס איז ניט געקומען דער זון פון ישין אי נעכטן אי היינט צום מאלצייט? /20:28 האט יהונתן געענטפערט שאולן: אפבעטן האט זיך אפגעבעטן דוד ביי מיר קיין בית־לחם; /20:29 און ער האט געזאגט: לאז מיך גיין, איך בעט דיך, ווארום אן אפפערשלאכטונג פון דער משפחה איז ביי אונדז אין שטאט, און מיין ברודער, ער האט מיר באפוילן; און אצונד, אויב איך האב געפונען לייטזעליקייט אין דיינע אויגן, לאמיך, איך בעט דיך, זיך אריבערכאפן, און זען מיינע ברידער. דעריבער איז ער ניט געקומען צום מלכס טיש. /20:30 האט געגרימט דער צארן פון שאולן אויף יהונתנען, און ער האט צו אים געזאגט: דו זון פון פארקערטער ווידערשפעניקייט, ווייס איך דען ניט, אז דו האסט אויסדערוויילט דעם זון פון ישין, צו דיין שאנד און צו דער שאנד פון דיין מוטערס נאקעטקייט? /20:31 ווארום כל־זמן דער זון פון ישין לעבט אויף דער ערד, וועסט דו און דיין מלוכה ניט האבן קיין באשטאנד. און אצונד, שיק און נעם אים צו מיר, ווארום טויט קומט אים. /20:32 האט יהונתן געענטפערט זיין פאטער שאולן, און האט צו אים געזאגט: פאר וואס זאל ער געטייט ווערן? וואס האט ער געטאן?
/20:33 האט שאול א ווארף געטאן אויף אים דעם שפיז, אים צו טרעפן; און יהונתן האט פארשטאנען, אז דאס איז באשלאסן ביי זיין פאטער צו טייטן דודן.
/20:34 איז יהונתן אויפגעשטאנען פון טיש אין גרימצארן, און ער האט דעם צווייטן טאג פון חודש ניט געגעסן קיין שפייז, ווייל ער האט זיך געקלעמט וועגן דודן, און ווייל זיין פאטער האט אים פארשעמט. /20:35 און עס איז געווען אין דער פרי, איז יהונתן ארויסגעגאנגען אין פעלד, צו דער צייט וואס איז געווען אפגעמאכט מיט דודן, און א קליין יינגל איז געווען מיט אים. /20:36 און ער האט געזאגט צו זיין יינגל: לויף, געפין אקארשט די פיילן וואס איך ווארף. איז דער יינגל געלאפן, און ער האט געווארפן א פייל אים אריבערצויאגן. /20:37 און ווי דער יינגל איז צוגעקומען צו דעם ארט פון דער פייל וואס יהונתן האט געווארפן, אזוי האט יהונתן נאכגערופן דעם יינגל, און געזאגט: די פייל איז דאך אהין צו פון דיר. /20:38 און יהונתן האט נאכגערופן דעם יינגל: גיכער, אייל זיך, זאלסט זיך ניט אפשטעלן. און יהונתנס יינגל האט אויפגעקליבן די פיילן, און איז געקומען צו זיין האר.
/20:39 און דער יינגל האט פון גארנישט געוווסט, נאר יהונתן און דוד האבן געוווסט פון דער זאך. /20:40 האט יהונתן געגעבן זיין וואפן צו זיין יינגל, און האט צו אים געזאגט: גיי, ברענג זיי אין שטאט.
/20:41 ווי דער יינגל איז אוועקגעגאנגען, אזוי איז דוד אויפגעשטאנען פון דרום־זייט, און ער איז געפאלן אויף זיין פנים צו דער ערד, און האט זיך געבוקט דריי מאל. און זיי האבן געקושט איינער דעם אנדערן, און געוויינט איינער מיטן אנדערן, ביז דוד האט איבערגעשטיגן.
/20:42 און יהונתן האט געזאגט צו דודן: גיי בשלום; [געדענק] וואס מיר האבן זיך ביידע געשווארן ביים נאמען פון {dn גאט}, אזוי צו זאגן: {dn גאט} זאל זיין [אן עדות] צווישן מיר און צווישן דיר, און צווישן מיין זאמען און צווישן דיין זאמען ביז אייביק.

/21:1 און ער איז אויפגעשטאנען און איז אוועקגעגאנגען; און יהונתן איז אריין אין שטאט.
/21:2 און דוד איז געקומען קיין נוב צו אחימלך דעם כהן, און אחימלך האט געאיילט דודן אנטקעגן, און האט צו אים געזאגט: פאר וואס ביסטו אליין, און קיינער איז ניט מיט דיר? /21:3 האט דוד געזאגט צו אחימלך דעם כהן: דער מלך האט מיר באפוילן א זאך, און האט צו מיר געזאגט: קיינער זאל גארנישט וויסן פון דער זאך וועגן וואס איך שיק דיך, און וואס איך האב דיר באפוילן; און די יונגען האב איך באשטעלט אין יענעם און יענעם ארט. /21:4 און אצונד, וואס איז דא אונטער דיין האנט? גיב אין מיין האנט א פינף ברויטן, אדער וואס עס געפינט זיך. /21:5 האט דער כהן געענטפערט דודן, און האט געזאגט: וואכעדיק ברויט איז ניטא אונטער מיין האנט, נאר בלויז הייליק ברויט איז דא, אויב די יונגען האבן זיך נאר אפגעהיט פון א ווייב. /21:6 האט דוד געענטפערט דעם כהן, און האט צו אים געזאגט: פאר וואר, א ווייב איז פארמיטן פון אונדז אזוי ווי אלע מאל אז איך גיי ארויס; און די כלים פון די יונגען ווערן געהאלטן הייליק; און דאס איז דער שטייגער מיט וואכעדיקן, און ווי שוין היינט, אז הייליקס וועט זיין אין דער כלי!
/21:7 האט אים דער כהן געגעבן הייליקס; ווארום דארטן איז ניט געווען קיין ברויט, נאר בלויז דאס ברויט פון אנגעזיכט וואס איז אראפגענומען געווארן פון פאר {dn גאט}, כדי אוועקצולייגן ווארעם ברויט, אין דעם טאג וואס עס איז אוועקגענומען געווארן.
/21:8 און דארטן איז געווען א מאן פון שאולס קנעכט אין יענעם טאג וואס האט זיך אויפגעהאלטן פאר {dn גאט}, און זיין נאמען איז געווען דואג דער אדומי, דער הויפט פון די פאסטוכער וואס ביי שאולן.
/21:9 און דוד האט געזאגט צו אחימלכן: און איז ניטא דא אונטער דיין האנט א שפיז אדער א שווערד? ווארום אפילו מיין שווערד, און אפילו מיינע וואפן, האב איך ניט מיטגענומען מיט זיך, ווייל די זאך פון דעם מלך איז געווען אייליק. /21:10 האט דער כהן געזאגט: די שווערד פון גלית דעם פלשתי וואס דו האסט געשלאגן אין טאל אלה, אן איז זי איינגעוויקלט אין א טוך הינטער דעם אפוד; אויב דו ווילסט זי דיר נעמען, נעם, ווארום קיין אנדערע חוץ איר איז דא ניטא. /21:11 האט דוד געזאגט: ניטא איר גלייכן; גיב זי מיר.
און דוד איז אויפגעשטאנען, און איז אנטלאפן אין יענעם טאג פון שאולן, און איז געקומען צו אכיש דעם מלך פון גת.
/21:12 האבן די קנעכט פון אכישן געזאגט צו אים: איז דאס ניט דוד דער מלך פון לאנד? האט מען ניט אויף דעם דאזיקן געזונגען מיט טענץ, אזוי צו זאגן:
שאול האט געשלאגן אין זיינע טויזנטן, און דוד אין זיינע צענטויזנטן?
/21:13 האט דוד זיך אריינגענומען די דאזיקע ווערטער אין הארצן, און ער האט זייער מורא געהאט פאר אכיש דעם מלך פון גת. /21:14 האט ער געביטן זיין שכל פאר זייערע אויגן, און האט זיך משוגע געמאכט פאר זיי, און האט געצייכנט אויף די טירן פון טויער, און געלאזט רינען זיין שפייעכץ אויף זיין בארד. /21:15 האט אכיש געזאגט צו זיינע קנעכט: אז איר זעט א מענטש איז משוגע, נאך וואס ברענגט איר אים צו מיר? /21:16 צי פעלן מיר משוגעים, וואס איר האט מיר געבראכט דעם דאזיקן צו זיין משוגע ביי מיר? זאל דער דאזיקער קומען אין מיין הויז?

/22:1 און דוד איז אוועקגעגאנגען פון דארטן, און איז אנטרונען געווארן צו דער הייל פון עדולם. האבן דערהערט זיינע ברידער און דאס גאנצע הויז פון זיין פאטער, און זיי האבן אראפגענידערט אהין צו אים.
/22:2 און עס האבן זיך אויפגעקליבן צו אים ווו נאר א מענטש א געדריקטער, און ווו נאר א מענטש וואס האט א בעל־חוב, און ווו נאר א מענטש מיט א ביטער געמיט; און ער איז געווארן פאר א הויפטמאן איבער זיי. און עס זיינען געווען מיט אים ארום פיר הונדערט מאן.
/22:3 און דוד איז אוועקגעגאנגען פון דארטן קיין מצפה־מואב, און ער האט געזאגט צום מלך פון מואב: זאל, איך בעט דיך, ארויסקומען מיין פאטער און מיין מוטער צו זיין ביי אייך ביז וואנען איך וועל וויסן וואס {dn גאט} וועט טאן מיט מיר.
/22:4 און ער האט זיי געבראכט צו פירן פאר דעם מלך פון מואב, און זיי זיינען געזעסן ביי אים אלע טעג וואס דוד איז געווען אין דער בארגפעסטונג.
/22:5 און גד דער נביא האט געזאגט צו דודן: זאלסט ניט זיצן אין דער בארגפעסטונג; קום, און זאלסט גיין אין לאנד יהודה. איז דוד געגאנגען און ער איז געקומען אין וואלד חרש.
/22:6 האט געהערט שאול, אז דוד און די מענטשן וואס מיט אים זיינען אויסגעפונען געווארן; און שאול איז געזעסן אין גבעה, אונטער דעם טאמאריסקנבוים אין רמה, מיט זיין שפיז אין זיין האנט; און אלע זיינע קנעכט זיינען געשטאנען לעבן אים. /22:7 האט שאול געזאגט צו זיינע קנעכט וואס זיינען געשטאנען ארום אים: הערט אקארשט, איר בנימינער, וועט דען דער זון פון ישין אייך אלעמען געבן פעלדער און וויינגערטנער, וועט ער אייך אלעמען מאכן פאר הויפטלייט פון טויזנט, און הויפטלייט פון הונדערט, /22:8 וואס איר האט אלע געמאכט א בונט אויף מיר, און קיינער אנטפלעקט ניט מיין אויער, ווען מיין זון שליסט א בונד מיט דעם זון פון ישין, און קיינער ניט פון אייך קימערט זיך אום מיר און אנטפלעקט מיין אויער, אז מיין זון האט אנגעשטעלט מיין קנעכט אויף מיר פאר א לויערער, אזוי ווי היינטיקן טאג? /22:9 האט זיך אפגערופן דואג דער אדומי, וואס איז געשטאנען מיט די קנעכט פון שאולן, און ער האט געזאגט: איך האב געזען דעם זון פון ישין קומען קיין נוב צו אחימלך דעם זון פון אחיטובן. /22:10 און ער האט געפרעגט פאר אים ביי {dn גאט}; אויך צערונג האט ער אים געגעבן, און די שווערד פון גלית דעם פלשתי האט ער אים געגעבן.
/22:11 האט דער מלך געשיקט רופן אחימלך דעם זון פון אחיטוב דעם כהן, און דאס גאנצע הויז פון זיין פאטער, די כהנים וואס אין נוב; און זיי זיינען אלע געקומען צום מלך. /22:12 האט שאול געזאגט: הער אקארשט, דו זון פון אחיטובן. האט ער געזאגט: דא בין איך, מיין האר. /22:13 האט שאול צו אים געזאגט: פאר וואס האט איר געמאכט א בונט אויף מיר, דו און דער זון פון ישין, ווען דו האסט אים געבראכט ברויט און א שווערד, און געפרעגט פאר אים ביי {dn גאט}, כדי ער זאל אויפשטיין קעגן מיר פאר א לויערער, אזוי ווי היינטיקן טאג? /22:14 האט אחימלך געענטפערט דעם מלך, און האט געזאגט: און ווער צווישן אלע דיינע קנעכט איז אזוי באגלויבט ווי דוד, וואס איז דעם מלכס איידעם, און דער האר איבער דיין לייבוואך, און אנגעזען אין דיין הויז? /22:15 האב איך דען היינט אנגעהויבן פרעגן פאר אים ביי {dn גאט}? באהיט זאל איך זיין! זאל דער מלך ניט ארויפלייגן א חשד אויף זיין קנעכט, אויף דעם גאנצן הויז פון מיין פאטער, ווארום דיין קנעכט האט פון דעם אלעם ניט געוווסט קיין זאך, קליין אדער גרויס. /22:16 האט דער מלך געזאגט: שטארבן מוזטו שטארבן, אחימלך, דו און דאס גאנצע הויז פון דיין פאטער.
/22:17 און דער מלך האט געזאגט צו די לויפערס וואס זיינען געשטאנען לעבן אים: דרייט אייך אום, און טייט די כהנים פון {dn גאט}, ווייל אויך זייער האנט איז געווען מיט דודן, און ווייל זיי האבן געוווסט אז ער אנטלויפט, און האבן ניט אנטפלעקט מיין אויער. אבער די קנעכט פון מלך האבן ניט געוואלט אויסשטרעקן זייער האנט אנצופאלן אויף די כהנים פון {dn גאט}. /22:18 האט דער מלך געזאגט צו דואגן: דריי זיך דו אום, און פאל־צו אויף די כהנים. האט דואג דער אדומי זיך אומגעדרייט, און ער איז אנגעפאלן אויף די כהנים, און האט געטייט אין יענעם טאג פינף און אכציק מאן וואס האבן געטראגן א ליינענעם אפוד.
/22:19 און נוב די שטאט פון די כהנים האט ער געשלאגן מיטן שארף פון שווערד, פון א מאן און ביז א פרוי, פון א קינד און ביז א זויגעדיקן, און אן אקס און אן אייזל און א שעפס, מיטן שארף פון שווערד.
/22:20 און איין זון פון אחימלך דעם זון פון אחיטובן, וואס זיין נאמען איז געווען אביתר, איז אנטרונען געווארן, און איז אנטלאפן נאך דודן. /22:21 און אביתר האט דערציילט דודן, אז שאול האט געהרגעט די כהנים פון {dn גאט}. /22:22 האט דוד געזאגט צו אביתרן: איך האב געוווסט אין יענעם טאג, אויב דואג דער אדומי איז דארטן, אז דערציילן וועט ער דערציילן שאולן. איך בין געווען די סיבה אין דעם טויט פון אלע נפשות פון דיין פאטערס הויז. /22:23 זיץ ביי מיר, זאלסט ניט מורא האבן; ווארום נאר דער וואס וועט זוכן מיין לעבן וועט זוכן דיין לעבן; ווייל אפגעהיט וועסטו זיין ביי מיר.

/23:1 האט מען אנגעזאגט דודן, אזוי צו זאגן: זע, די פלשתים האלטן מלחמה אויף קעילה, און זיי רויבן די שייערן.
/23:2 האט דוד געפרעגט ביי {dn גאט}, אזוי צו זאגן: זאל איך גיין, און שלאגן די דאזיקע פלשתים? האט {dn גאט} געזאגט צו דודן: גיי, און זאלסט שלאגן די פלשתים, און העלפן קעילה.
/23:3 האבן די מענטשן פון דודן צו אים געזאגט: זע, דא אין יהודה זיינען מיר אין מורא, היינט ווי שוין אז מיר וועלן גיין קיין קעילה, אקעגן די רייען פון די פלשתים?
/23:4 האט דוד ווידער געפרעגט ביי {dn גאט}, און {dn גאט} האט אים געענטפערט און געזאגט: שטיי אויף, נידער אראפ קיין קעילה, ווארום איך גיב די פלשתים אין דיין האנט.
/23:5 איז געגאנגען דוד און זיינע מענטשן קיין קעילה, און האט מלחמה געהאלטן אויף די פלשתים, און אוועקגעפירט זייערע פי, און געשלאגן צווישן זיי א גרויסן שלאק. און דוד האט געהאלפן די באוווינער פון קעילה.
/23:6 און עס איז געווען, אז אביתר דער זון פון אחימלכן איז אנטלאפן צו דודן קיין קעילה, האט ער אראפגענידערט מיטן אפוד אין זיין האנט.
/23:7 איז אנגעזאגט געווארן שאולן, אז דוד איז געקומען קיין קעילה, און שאול האט געזאגט: {dn גאט} האט אים איבערגעענטפערט אין מיין האנט, ווארום ער האט זיך אליין איינגעשלאסן דורך קומען אין א שטאט מיט טירן און ריגלען. /23:8 און שאול האט צונויפגערופן דאס גאנצע פאלק אויף מלחמה, צו נידערן אויף קעילה, צו לעגערן אויף דודן און אויף זיינע מענטשן.
/23:9 האט דוד זיך דערוווסט, אז שאול טראכט קעגן אים שלעכט, און ער האט געזאגט צו אביתר דעם כהן: גענען דעם אפוד. /23:10 און דוד האט געזאגט: {dn יהוה} דו {dn גאט} פון ישראל, הערן האט געהערט דיין קנעכט, אז שאול וויל קומען קיין קעילה, צו צעשטערן די שטאט פון מיינעט וועגן. /23:11 וועלן די מענער פון קעילה מיך איבערענטפערן אין זיין האנט? וועט שאול אראפנידערן, אזוי ווי דיין קנעכט האט געהערט? {dn יהוה} דו {dn גאט} פון ישראל, זאג, איך בעט דיך, צו דיין קנעכט. האט {dn גאט} געזאגט: ער וועט אראפנידערן. /23:12 האט דוד געזאגט: וועלן די מענער פון קעילה איבערענטפערן מיך און מיינע מענטשן אין דער האנט פון שאולן? האט {dn גאט} געזאגט: זיי וועלן איבערענטפערן.
/23:13 איז דוד אויפגעשטאנען מיט זיינע מענטשן, ארום זעקס הונדערט מאן, און זיי זיינען ארויס פון קעילה, און זיינען געגאנגען ווו זיי האט זיך געמאכט.
איז שאולן אנגעזאגט געווארן, אז דוד איז אנטרונען געווארן פון קעילה; און ער האט זיך פארמיטן פון ארויסצוגיין.
/23:14 און דוד איז געזעסן אין מדבר, אין די פעסטונגען; און ער איז געזעסן אויפן בארג אין מדבר זיף. און שאול האט אלע טאג געזוכט, אבער {dn גאט} האט אים ניט געגעבן אין זיין האנט. /23:15 און דוד האט געזען, אז שאול איז ארויסגעגאנגען זוכן זיין לעבן; און דוד איז געווען אין מדבר זיף, אין חורשה.
/23:16 און יהונתן דער זון פון שאולן איז אויפגעשטאנען, און איז געגאנגען צו דודן קיין חורשה, און ער האט געשטארקט זיין האנט אין {dn גאט}. /23:17 און ער האט צו אים געזאגט: זאלסט ניט מורא האבן, ווארום די האנט פון מיין פאטער שאולן וועט דיך ניט געפינען, און דו וועסט קיניגן איבער ישראל, און איך וועל פאר דיר זיין פאר א שני־למלך; און אויך מיין פאטער שאול ווייס דאס.
/23:18 און זיי האבן ביידע געשלאסן א בונד פאר {dn גאט}; און דוד איז געבליבן אין חורשה, און יהונתן איז אוועקגעגאנגען צו זיין הויז.
/23:19 און די זיפער זיינען ארויפגעגאנגען צו שאולן קיין גבעה, אזוי צו זאגן: פאר וואר, דוד באהאלט זיך ביי אונדז אין די פעסטונגען אין חורשה אויפן בערגל חכילה וואס רעכטס פון ישימון. /23:20 און אצונד, מלך, ווען נאר דיין הארץ געלוסט אראפצונידערן, נידער אראפ, און אויף אונדז איז אים איבערצוענטפערן אין דער האנט פון מלך. /23:21 האט שאול געזאגט: געבענטשט זאלט איר זיין פון {dn גאט}, וואס האט איר אייך דערבארימט אויף מיר. /23:22 גייט, איך בעט אייך, פאסט ווידער אויף, און ווערט געוואר, און מערקט זיין ארט ווו זיין פוס איז, ווער עס האט אים דארטן געזען; ווארום מע האט מיר געזאגט, ער איז זייער ליסטיק. /23:23 דרום זעט, און ווערט געוואר אלע באהעלטענישן וואס ער באהאלט זיך דארטן, און איר זאלט זיך אומקערן צו מיר מיט זיכערן, און איך וועל גיין מיט אייך; און עס וועט זיין, אויב ער איז אין לאנד, וועל איך אים ארומזוכן צווישן אלע טויזנטן פון יהודה.
/23:24 זיינען זיי אויפגעשטאנען, און זיינען געגאנגען קיין זיף פארויס פאר שאולן. און דוד און זיינע מענטשן זיינען געווען אין מדבר מעון, אין דעם פלוין, רעכטס פון ישימון.
/23:25 און ווי שאול און זיינע מענטשן זיינען געגאנגען זוכן, אזוי האט מען אנגעזאגט דודן, און ער האט אראפגענידערט צום פעלדז, און האט זיך באזעצט אין מדבר מעון. האט שאול דערהערט, און ער האט נאכגעיאגט דודן אין מדבר מעון. /23:26 און שאול איז געגאנגען פון דער זייט בארג, און דוד און זיינע מענטשן פון דער אנדער זייט בארג; און דוד האט זיך געאיילט אוועקצוגיין פון שאולן, און שאול און זיינע מענטשן האבן ארומגערינגלט דודן און זיינע מענטשן זיי צו כאפן. /23:27 איז אנגעקומען א שליח צו שאולן, אזוי צו זאגן: אייל זיך און קום, ווארום די פלשתים זיינען אנגעפאלן אויפן לאנד. /23:28 האט שאול זיך אומגעקערט פון נאכיאגן דודן, און ער איז געגאנגען אקעגן די פלשתים. דעריבער האט מען גערופן יענעם ארט סלע־המחלקות.

/24:1 און דוד איז ארויפגעגאנגען פון דארטן, און האט זיך באזעצט אין די בארגפעסטונגען פון עין־גדי.
/24:2 און עס איז געווען, אז שאול האט זיך אומגעקערט פון הינטער די פלשתים, האט מען אים געזאגט, אזוי צו זאגן: זע, דוד איז אין מדבר פון עין־גדי. /24:3 האט שאול גענומען דריי טויזנט געקליבענע מענער פון גאנץ ישראל, און ער איז געגאנגען זוכן דודן מיט זיינע מענטשן אויף די שטיינבעקפעלדזן. /24:4 און ער איז געקומען צו די שאפגעהעפטן ביים וועג, און דארטן איז געווען א הייל; איז שאול אריינגעגאנגען אויף זיין באדערפעניש. און דוד און זיינע מענטשן זיינען געזעסן אין די ווינקלען פון דער הייל. /24:5 האבן די מענטשן פון דודן צו אים געזאגט: זע, דאס איז דער טאג, וואס {dn גאט} האט דיר אנגעזאגט: זע, איך גיב דיין שונא אין דיין האנט, און וועסט טאן צו אים אזוי ווי עס וועט זיין גוט אין דיינע אויגן.
איז דוד אויפגעשטאנען, און האט אפגעשניטן דעם ברעג פון שאולס מאנטל שטילערהייט.
/24:6 און עס איז געווען נאך דעם, האט דודס הארץ אים געפלאגט פאר וואס ער האט אפגעשניטן דעם ברעג פון שאולן. /24:7 און ער האט געזאגט צו זיינע מענטשן: באהיט זאל איך ווערן פון {dn גאט}, אז איך זאל טאן די דאזיקע זאך צו מיין האר, צום געזאלבטן פון {dn גאט}, אויסצושטרעקן מיין האנט אויף אים, ווארום דער געזאלבטער פון {dn גאט} איז ער. /24:8 און דוד האט אפגעהאקט זיינע מענטשן מיט די ווערטער, און ער האט זיי ניט געלאזן אויפשטיין אקעגן שאולן. און שאול איז אויפגעשטאנען פון דער הייל, און איז געגאנגען אין וועג.
/24:9 איז דוד דערנאך אויפגעשטאנען, און ער איז ארויסגעגאנגען פון דער הייל, און ער האט נאכגערופן שאולן, אזוי צו זאגן: מיין האר מלך! האט שאול זיך אומגעקוקט הינטער זיך, און דוד האט זיך גענייגט מיטן פנים צו דער ערד, און זיך געבוקט. /24:10 און דוד האט געזאגט צו שאולן: פאר וואס הערסטו צו די רייד פון א מענטשן, אזוי צו זאגן: זע, דוד זוכט דיר שלעכטס? /24:11 אט האבן היינטיקן טאג דיינע אויגן געזען, אז {dn גאט} האט דיך געגעבן אין מיין האנט אין דער הייל; און מע האט גערעדט דיך צו הרגען, אבער [מיין אויג] האט דיך געשוינט, און איך האב געזאגט: איך וועל ניט אויסשטרעקן מיין האנט אויף מיין האר, ווארום דער געזאלבטער פון {dn גאט} איז ער. /24:12 און זע, מיין פאטער, אדרבה זע דעם ברעג פון דיין מאנטל אין מיין האנט; ווארום אז איך האב אפגעשניטן דעם ברעג פון דיין מאנטל, און האב דיך ניט געהרגעט, פארשטיי און זע, אז אין מיין האנט איז ניטא קיין בייז און קיין פארברעך, און איך האב ניט געזינדיקט קעגן דיר; און דו לויערסט מיין לעבן צו נעמען. /24:13 זאל {dn גאט} משפטן צווישן מיר און צווישן דיר, און זאל {dn גאט} זיך פאר מיר נוקם זיין אן דיר; אבער מיין האנט זאל ניט זיין אויף דיר. /24:14 אזוי ווי דאס שפריכווארט פון די פארצייטיקע זאגט: פון שלעכטע קומט ארויס שלעכטס; אבער מיין האנט זאל ניט זיין אויף דיר. /24:15 נאך וועמען איז ארויסגעגאנגען דער מלך פון ישראל? נאך וועמען יאגסטו זיך? נאך א טויטן הונט, נאך אן איינציקער פלוי? /24:16 און זאל {dn גאט} זיין צום דיין, און משפטן צווישן מיר און צווישן דיר, און זען, און קריגן מיין קריג, און מיך העלפן פון דיין האנט.
/24:17 און עס איז געווען, ווי דוד האט געענדיקט רעדן די דאזיקע רייד צו שאולן, אזוי האט שאול געזאגט: איז דאס דיין קול, דוד מיין זון? און שאול האט אויפגעהויבן זיין קול, און האט געוויינט. /24:18 און ער האט געזאגט צו דודן: דו ביסט גערעכטער פון מיר, ווארום דו האסט מיר געטאן גוטס, און איך האב אפגעטאן שלעכטס. /24:19 און דו האסט באוויזן היינט ווי דו האסט גוטס געטאן מיט מיר, ווען {dn גאט} האט מיך איבערגעענטפערט אין דיין האנט, און דו האסט מיך ניט געהרגעט. /24:20 און וועט דען עמעצער טרעפן זיין פיינט, און אים לאזן גיין מיט א גוטן וועג? דרום זאל דיר {dn גאט} אפצאלן גוטס פאר וואס דו האסט מיר געטאן היינטיקן טאג. /24:21 און אצונד, זע, איך ווייס אז קיניגן וועסטו קיניגן און אין דיין האנט וועט זיך אפשטעלן די מלוכה פון ישראל. /24:22 דרום שווער מיר אצונד, ביי {dn גאט}, אויב דו וועסט פארשניידן מיין זאמען נאך מיר, און אויב דו וועסט פארטיליקן מיין נאמען פון מיין פאטערס הויז.
/24:23 האט דוד געשווארן שאולן; און שאול איז אוועקגעגאנגען צו זיין הויז, און דוד און זיינע מענטשן זיינען ארויפגעגאנגען אויף דער בארגפעסטונג.

/25:1 און שמואל איז געשטארבן, און גאנץ ישראל האבן זיך איינגעזאמלט, און האבן אים באקלאגט; און זיי האבן אים באגראבן אין זיין היים אין רמה.
און דוד איז אויפגעשטאנען, און האט אראפגענידערט צום מדבר פארן.
/25:2 און אין מעון איז געווען א מאן, וואס זיין ווירטשאפט איז געווען אין כרמל. און דער מאן איז געווען זייער רייך, און ער האט געהאט דריי טויזנט שאף, און טויזנט ציגן; און ער איז געווען ביים שערן פון זיינע שאף אין כרמל. /25:3 און דער נאמען פון דער מאן איז געווען נבל, און דער נאמען פון זיין ווייב אביגיל. און די פרוי איז געווען וווילפארשטאנדיק און שיין אין געשטאלט; אבער דער מאן איז געווען הארט און שלעכט אין מעשים; און ער איז געווען פון כלבס משפחה.
/25:4 האט דוד געהערט אין מדבר אז נבל שערט זיינע שאף. /25:5 און דוד האט געשיקט צען יונגען, און דוד האט געזאגט צו די יונגען: גייט ארויף קיין כרמל, און קומט צו נבלן און פרעגט אים אין מיין נאמען אויף פריד. /25:6 און אזוי זאלט איר זאגן: צום לעבן! און פריד צו דיר, און פריד צו דיין הויז, און פריד צו אלץ וואס איז דיינס! /25:7 און אצונד האב איך געהערט, אז מע שערט ביי דיר; אצונד: די פאסטוכער וואס ביי דיר זיינען געווען מיט אונדז; ניט מיר האבן זיי געקריוודעט, און ניט ביי זיי איז עפעס געמינערט געווארן אלע טעג וואס זיי זיינען געווען אין כרמל -/25:8 פרעג דיינע יונגען, און זיי וועלן דיר דערציילן – טא זאלן די יונגען געפינען לייטזעליקייט אין דיינע אויגן; ווארום אין א גוטן טאג זיינען מיר געקומען. גיב, איך בעט דיך, וואס דיין האנט וועט געפינען, צו דיינע קנעכט און צו דיין זון דודן.
/25:9 זיינען געקומען די יונגען פון דודן, און האבן גערעדט צו נבלן אזוי ווי אלע די דאזיקע רייד אין נאמען פון דודן; און זיי האבן זיך פאררוט. /25:10 האט נבל געענטפערט די קנעכט פון דודן, און האט געזאגט: ווער איז דוד? און ווער איז דער זון פון ישין? היינט צו טאג זיינען דא א סך קנעכט וואס רייסן זיך אוועק איטלעכער פון זיין האר. /25:11 און איך זאל נעמען מיין ברויט און מיין וואסער, און מיין שעכטונג וואס איך האב געשאכטן פאר מיינע שערערס, און אוועקשענקען צו מענטשן וואס איך ווייס ניט פון וואנען זיי זיינען?
/25:12 האבן די יונגען פון דודן זיך פארקערט אויף זייער וועג, און זיי זיינען צוריקגעגאנגען, און זיינען געקומען, און האבן אים דערציילט אזוי ווי אלע די דאזיקע ווערטער. /25:13 האט דוד געזאגט צו זיינע מענטשן: גורט אן איטלעכער זיין שווערד. האבן זיי איטלעכער אנגעגורט זיין שווערד, אויך דוד האט אנגעגורט זיין שווערד; און עס זיינען ארויפגעגאנגען נאך דודן ארום פיר הונדערט מאן; און צוויי הונדערט זיינען געבליבן ביי די זאכן.
/25:14 און אביגילן, נבלס ווייב, האט דערציילט איין יונג פון די יונגען, אזוי צו זאגן: זע, דוד האט געשיקט שלוחים פון מדבר אנצוווינטשן אונדזער האר, און ער איז אויף זיי אנגעפאלן. /25:15 און די מענטשן זיינען געווען זייער גוט צו אונדז, און ניט מיר זיינען געקריוודעט געווארן, און ניט ביי אונדז איז עפעס געמינערט געווארן, אלע טעג וואס מיר זיינען אומגעגאנגען מיט זיי, ווען מיר זיינען געווען אין פעלד. /25:16 זיי זיינען געווען א מויער ארום אונדז אי ביי נאכט אי ביי טאג, אלע טעג וואס מיר זיינען געווען מיט זיי, פיטערנדיק די שאף. /25:17 און אצונד ווייס און זע וואס דו זאלסט טאן, ווייל אן אומגליק איז באשלאסן אויף אונדזער האר און אויף זיין גאנצן הויז; און ער איז א נידערטרעכטיקער יונג, אז עס איז ניט צו רעדן צו אים.
/25:18 האט אביגיל געאיילט און האט גענומען צוויי הונדערט ברויטן, און צוויי לאגלען וויין, און פינף געמאכטע שאף, און פינף סאה געברענטע זאנגען, און הונדערט בינטלעך ראזינקעס, און צוויי הונדערט קוכנס פייגן, און ארויפגעטאן אויף אייזלען. /25:19 און זי האט געזאגט צו אירע יונגען: גייט אוועק מיר פארויס; אט קום איך אייך נאך. און איר מאן נבלן האט זי ניט דערציילט.
/25:20 און עס איז געווען, ווי זי רייט אויף איר אייזל, און נידערט אראפ אונטער דעם צודעק פון בארג, ערשט דוד מיט זיינע מענטשן נידערן אראפ איר אנטקעגן, און זי האט זיי אנגעטראפן.
/25:21 און דוד האט געזאגט: בלויז אומנישט האב איך געהיט אלץ וואס געהערט צו דעם דאזיקן אין מדבר, און גארנישט איז געמינערט געווארן פון אלץ וואס געהערט צו אים; און ער האט מיר אומגעקערט א רעה פאר א טובה. /25:22 זאל {dn גאט} טאן אזוי און נאך מער צו די פיינט פון דודן, אויב איך וועל איבערלאזן פון אלע וואס געהערן צו אים ביזן ליכט פון פרימארגן א מאנספארשוין!
/25:23 און ווי אביגיל האט דערזען דודן, אזוי האט זי געאיילט און אראפגענידערט פון אייזל, און איז געפאלן אויף איר פנים פאר דודס אנגעזיכט, און האט זיך געבוקט צו דער ערד. /25:24 און זי איז געפאלן צו זיינע פיס, און האט געזאגט: אויף מיר אליין, מיין האר, די שולד! און זאל דיין דינסט, איך בעט דיך, רעדן אין דיינע אויערן, און הער צו די ווערטער פון דיין דינסט. /25:25 זאל, איך בעט דיך, מיין האר ניט טאן זיין הארץ אויף דעם דאזיקן נידערטרעכטיקן מענטשן, אויף נבלן, ווארום אזוי ווי זיין נאמען, אזוי איז ער. נבל איז זיין נאמען, און מנווולדיקייט איז אין אים. און איך דיין דינסט האב ניט געזען די יונגען פון מיין האר, וואס דו האסט געשיקט. /25:26 און אצונד, מיין האר, אזוי ווי {dn גאט} לעבט, און אזוי ווי דיין זעל לעבט, אז דאס האט דיך {dn גאט} פארמיטן פון פארגיין בלוט־פארגיסונג, און זיך העלפן מיט דיין אייגענער האנט! און אצונד, זאלן ווערן אזוי ווי נבל דיינע שונאים און די וואס זוכן שלעכטס אויף מיין האר. /25:27 און אצונד, זאל די דאזיקע מתנה, וואס דיין דינסט האט געבראכט צו מיין האר, געגעבן ווערן צו די יונגען וואס גייען הינטער מיין האר. /25:28 פארגיב, איך בעט דיך, דעם פארברעך פון דיין דינסט, ווארום מאכן וועט {dn גאט} מאכן מיין האר א זיכער הויז, ווייל די מלחמות פון {dn גאט} פירט מיין האר, און קיין בייז איז ניט געפונען געווארן אין דיר פון דיין לעבטאג אן. /25:29 הגם א מענטש איז אויפגעשטאנען זיך צו יאגן נאך דיר, און צו זוכן דיין לעבן, וועט די זעל פון מיין האר זיין איינגעבונדן אין דעם בונד פון לעבן ביי {dn יהוה} דיין {dn גאט}, און די זעל פון דיינע פיינט, זי וועט ער אוועקשליידערן אין א שליידערלעפל. /25:30 און עס וועט זיין, אז {dn גאט} וועט טאן צו מיין האר אזוי ווי אל דאס גוטס וואס ער האט אנגעזאגט אויף דיר, און ער וועט דיך באפעלן פאר א פירשט איבער ישראל, /25:31 זאל דאס דיר ניט זיין פאר א שטרויכלונג, און פאר א פארווורף פון הארצן פון מיין האר, וואס דו האסט פארגאסן בלוט אומזיסט, און וואס מיין האר האט זיך אליין געהאלפן. און אז {dn גאט} וועט באגיטיקן מיין האר, זאלסטו זיך דערמאנען אן דיין דינסט.
/25:32 האט דוד געזאגט צו אביגילן: געלויבט איז {dn יהוה} דער {dn גאט} פון ישראל, וואס האט דיך היינטיקן טאג געשיקט מיר אנטקעגן. /25:33 און געבענטשט זאל זיין דיין שכל, און געבענטשט זאלסט דו זיין, וואס דו האסט מיך היינטיקן טאג פארמיטן פון באגיין בלוט־פארגיסונג, און זיך העלפן מיט מיין אייגענער האנט. /25:34 ווארום פאר וואר, אזוי ווי עס לעבט {dn יהוה} דער {dn גאט} פון ישראל וואס האט מיך פארמיטן פון דיר שלעכטס צו טאן, אז ווען דו וואלסט ניט געאיילט און געקומען מיר אנטקעגן, אויב עס וואלט געבליבן ביי נבלן ביזן ליכט פון פרימארגן א מאנספארשוין!
/25:35 און דוד האט אנגענומען פון איר האנט וואס זי האט אים געבראכט, און צו איר האט ער געזאגט: גיי ארויף בשלום צו דיין הויז. זע, איך האב צוגעהערט צו דיין קול, און האב געשוינט דיין פנים.
/25:36 און אביגיל איז געקומען צו נבלן, ערשט ער האט א מאלצייט ביי זיך אין הויז, אזוי ווי א מאלצייט פון א מלך, און נבלס הארץ איז אים פריילעך, און ער איז שכור ביז גאר. האט זי אים קיין זאך ניט דערציילט, קליין אדער גרויס, ביזן ליכט פון פרימארגן.
/25:37 און עס איז געווען אין דער פרי, אז דער וויין איז ארויס פון נבלן, האט אים זיין ווייב דערציילט די דאזיקע זאכן, און זיין הארץ איז אפגעשטארבן אין אים, און ער איז געווארן אזוי ווי שטיין. /25:38 און עס איז געווען אין ארום צען טעג, האט {dn גאט} געשלאגן נבלן, און ער איז געשטארבן.
/25:39 האט דוד געהערט, אז נבל איז געשטארבן, און ער האט געזאגט: געלויבט איז {dn גאט} וואס האט זיך אנגענומען די קריוודע פון מיין חרפה פון נבלס האנט, און האט פארמיטן זיין קנעכט פון שלעכטס; און דאס שלעכטס פון נבלן האט {dn גאט} אומגעקערט אויף זיין קאפ. און דוד האט געשיקט און גערעדט צו אביגילן, זי צו נעמען צו זיך פאר א ווייב.
/25:40 זיינען געקומען דודס קנעכט צו אביגילן קיין כרמל, און זיי האבן גערעדט צו איר, אזוי צו זאגן: דוד האט אונדז געשיקט צו דיר, דיך צו נעמען צו אים פאר א ווייב.
/25:41 איז זי אויפגעשטאנען, און האט זיך געבוקט מיטן פנים צו דער ערד, און זי האט געזאגט: אט איז דיין דינסט פאר א שקלאפין צו וואשן די פיס פון מיין הארס קנעכט.
/25:42 און אביגיל האט געאיילט און איז אויפגעשטאנען, און האט זיך געזעצט אויפן אייזל, מיט אירע פינף מיידלעך וואס זיינען געגאנגען הינטער איר, און זי איז געגאנגען נאך די שלוחים פון דודן. און זי איז אים געווארן פאר א ווייב.
/25:43 און אחינועמען האט דוד גענומען פון יזרעאל; און זיי זיינען אים ביידע געווארן פאר ווייבער.
/25:44 און שאול האט אוועקגעגעבן זיין טאכטער מיכל, דודס ווייב, צו פלטי דעם זון פון לישן וואס פון גלים.

/26:1 און די זיפער זיינען געקומען צו שאולן קיין גבעה, אזוי צו זאגן: פאר וואר, דוד באהאלט זיך אויף דעם בערגל חכילה פאר ישימון.
/26:2 איז שאול אויפגעשטאנען, און האט אראפגענידערט צום מדבר זיף מיט דריי טויזנט געקליבענע מענער פון ישראל, צו זוכן דודן אין מדבר זיף. /26:3 און שאול האט געלאגערט אויפן בערגל חכילה וואס פאר ישימון ביים וועג. און דוד איז געזעסן אין מדבר, און ער האט געמערקט, אז שאול איז געקומען נאך אים אין מדבר. /26:4 און דוד האט געשיקט אויסקוקערס, און איז געוואר געווארן אויף געוויס, אז שאול איז געקומען. /26:5 איז דוד אויפגעשטאנען, און איז צוגעקומען צו דעם ארט וואס שאול האט דארטן געלאגערט, און דוד האט געזען דעם ארט וואס דארטן איז געלעגן שאול און אבנר דער זון פון נרן, זיין חיל־פירער. און שאול איז געלעגן אין לאגעררינג, און דאס פאלק האט געלאגערט רונד ארום אים.
/26:6 האט זיך אפגערופן דוד און האט געזאגט צו אחימלך דעם חתי, און צו אבישי דעם זון פון צרויהן, יואבס ברודער, אזוי צו זאגן: ווער וויל אראפנידערן מיט מיר צו שאולן אין לאגער? האט אבישי געזאגט: איך וועל אראפנידערן מיט דיר.
/26:7 איז געקומען דוד און אבישי צו דעם פאלק ביי נאכט, ערשט שאול ליגט און שלאפט אין לאגעררינג, און זיין שפיז איז אריינגעשטעקט אין דער ערד אים צוקאפנס, און אבנר און דאס פאלק ליגן רונד ארום אים.
/26:8 האט אבישי געזאגט צו דודן: {dn גאט} האט היינט איבערגעענטפערט דיין פיינט אין דיין האנט; און אצונד, לאמיך אקארשט אים איין מאל א שטאך טאן מיטן שפיז ביז אין דער ערד, און איך וועל אים ניט דארפן טאן א צווייטן. /26:9 האט דוד געזאגט צו אבישין: זאלסט אים ניט אומברענגען, ווארום ווער האט אויסגעשטרעקט זיין האנט אויף דעם געזאלבטן פון {dn גאט}, און איז אפגעקומען גלאט? /26:10 און דוד האט געזאגט: אזוי ווי {dn גאט} לעבט, אז נאר {dn גאט} זאל אים שלאגן! ענטוועדער זיין טאג וועט קומען, און ער וועט שטארבן, אדער ער וועט נידערן אין מלחמה און אומקומען. /26:11 באהיט זאל איך ווערן פון {dn גאט}, אויסצושטרעקן מיין האנט אויף דעם געזאלבטן פון {dn גאט}. און אצונד, נעם, איך בעט דיך, דעם שפיז וואס ביי אים צוקאפנס, און דעם קרוג וואסער, און לאמיר זיך גיין.
/26:12 און דוד האט גענומען דעם שפיז און דעם קרוג וואסער פון שאולס צוקאפנס, און זיי זיינען זיך אוועקגעגאנגען; און קיינער האט ניט געזען און ניט געמערקט, און קיינער האט זיך ניט אויפגעכאפט, ווייל זיי זיינען אלע געשלאפן, ווארום א גאטס שלאף איז געפאלן אויף זיי.
/26:13 און דוד איז אריבערגעגאנגען אויף דער אנדער זייט, און ער האט זיך געשטעלט אויפן שפיץ בארג פון דער ווייטן, מיט א ברייט ארט צווישן זיי. /26:14 און דוד האט גערופן צו דעם פאלק און צו אבנר דעם זון פון נרן, אזוי צו זאגן: ווילסטו ניט ענטפערן, אבנר? האט אבנר זיך אפגערופן און האט געזאגט: ווער ביסטו, וואס דו רופסט צום מלך? /26:15 האט דוד געזאגט צו אבנרן: דו ביסט דאך א מאן, און ווער איז דיין גלייכן אין ישראל, היינט פאר וואס האסטו ניט אפגעהיט דעם מלך דיין האר? ווארום איינער פון פאלק איז געקומען אומצוברענגען דעם מלך דיין האר. /26:16 ניט גוט איז די דאזיקע זאך וואס דו האסט געטאן. אזוי ווי {dn גאט} לעבט, אז טויט זייט איר ווערט, וואס איר האט ניט אפגעהיט אייער האר, דעם געזאלבטן פון {dn גאט}! און אצונד זע, ווו איז דער שפיז פון דעם מלך, און דער קרוג וואסער וואס איז געווען ביי אים צוקאפנס?
/26:17 האט שאול דערקענט דודס קול, און ער האט געזאגט: איז דאס דיין קול, מיין זון דוד? האט דוד געזאגט: מיין קול, מיין האר מלך. /26:18 און ער האט געזאגט: פאר וואס יאגט זיך מיין האר נאך זיין קנעכט? וואס האב איך דען געטאן? און וואס פאר א בייז איז אין מיין האנט? /26:19 און אצונד, זאל, איך בעט דיך, מיין האר דער מלך צוהערן די ווערטער פון זיין קנעכט: אויב {dn גאט} האט דיך אנגערייצט אויף מיר, וועט ער אננעמען א קרבן; אויב אבער מענטשנקינדער, זאלן זיי זיין פארשאלטן פאר {dn גאט}, וואס זיי האבן מיך פארטריבן היינט פון זיין באהעפט אן דער נחלה פון {dn יהוה}, אזוי צו זאגן: גיי, דין פרעמדע געטער. /26:20 און אצונד, זאל מיין בלוט ניט פאלן צו דער ערד אוועק פון גאטס פנים; ווארום דער מלך פון ישראל איז ארויסגעגאנגען זוכן אן איינציקע פלוי, אזוי ווי מע יאגט א פעלדהון אין די בערג.
/26:21 האט שאול געזאגט: איך האב געזינדיקט; קער זיך אום, מיין זון דוד, ווארום איך וועל דיר מער ניט בייז טאן, דערפאר וואס מיין לעבן איז טייער געווען אין דיינע אויגן היינטיקן טאג. זע, איך האב זיך נאריש באגאנגען, און האב פארזען זייער פיל.
/26:22 האט זיך אפגערופן דוד און האט געזאגט: אט איז דעם מלכס שפיז, און זאל איינער פון די יונגען אריבערקומען, און אים נעמען. /26:23 און {dn גאט} וועט אומקערן איטלעכן זיין גערעכטיקייט און זיין טריישאפט; ווארום {dn גאט} האט דיך היינט איבערגעענטפערט אין מיין האנט, און איך האב ניט געוואלט אויסשטרעקן מיין האנט אויף דעם געזאלבטן פון {dn גאט}. /26:24 און אט אזוי ווי דיין לעבן איז געווען גרויסגעשאצט אין מיינע אויגן היינטיקן טאג, אזוי זאל מיין לעבן זיין גרויסגעשאצט אין די אויגן פון {dn גאט}, אז ער זאל מיך מציל זיין פון יעטוועדער צרה.
/26:25 האט שאול געזאגט צו דודן: געבענטשט זאלסטו זיין, מיין זון דוד; אי טאן וועסטו טאן, אי אויספירן וועסטו אויספירן.
און דוד איז געגאנגען אויף זיין וועג, און שאול האט זיך אומגעקערט צו זיין ארט.

/27:1 און דוד האט געזאגט ביי זיך אין הארצן: אצונד וועל איך איין טאג אומגעבראכט ווערן דורך שאולס האנט. ניטא בעסערס פאר מיר, ווי אנטרונען זאל איך אנטרונען ווערן אין לאנד פון די פלשתים, און שאול וועט זיך מיאש זיין פון מיר, מיך ווייטער צו זוכן אין גאנצן געמארק פון ישראל; אזוי וועל איך אנטרונען ווערן פון זיין האנט.
/27:2 איז דוד אויפגעשטאנען און איז אריבערגעגאנגען, ער און די זעקס הונדערט מאן וואס מיט אים, צו אכיש דעם זון פון מעוכן, דעם מלך פון גת. /27:3 און דוד איז געזעסן ביי אכישן אין גת, ער און זיינע מענטשן, איטלעכער מיט זיין הויזגעזינט, דוד מיט זיינע צוויי ווייבער, אחינועם פון יזרעאל, און אביגיל די ווייב פון נבלן פון כרמל.
/27:4 איז אנגעזאגט געווארן שאולן, אז דוד איז אנטלאפן קיין גת, אבער ער האט אים מער ווייטער ניט געזוכט.
/27:5 און דוד האט געזאגט צו אכישן: אויב, איך בעט דיך, איך האב געפונען לייטזיליקייט אין דיינע אויגן, זאל מען מיר געבן אן ארט אין איינער פון די פעלד־שטעט, און איך וועל דארטן זיצן; און נאך וואס זאל דיין קנעכט זיצן אין דער מלוכה־שטאט ביי דיר?
/27:6 האט אים אכיש געגעבן אין יענעם טאג ציקלאג. דעריבער געהערט ציקלאג צו די מלכים פון יהודה ביז אויף היינטיקן טאג.
/27:7 און די צאל פון די טעג וואס דוד איז געזעסן אין פעלד פון די פלשתים, איז געווען א יאר מיט פיר חדשים.
/27:8 און דוד און זיינע מענטשן פלעגן ארויפגיין און אנפאלן אויף דעם גשורי, און דעם גזרי, און דעם עמלקי, ווארום זיי זיינען געווען די באוווינער פון לאנד וואס פון אייביק אן, ווי דו קומסט קיין שור, און ביז לאנד מצרים. /27:9 און דוד פלעגט שלאגן דאס לאנד, און ניט לאזן לעבן קיין מאן און קיין פרוי; און ער פלעגט צונעמען שאף און רינדער, און אייזלען, און קעמלען, און בגדים, און זיך אומקערן און קומען צו אכישן. /27:10 און אז אכיש האט געזאגט: ווו זייט איר אנגעפאלן היינט? האט דוד געזאגט: אויפן דרום פון יהודה, און אויפן דרום פון דעם ירחמאלי, און אויפן דרום פון דעם קיני.
/27:11 און קיין מאן און קיין פרוי פלעגט דוד ניט לאזן לעבן, צו ברענגען קיין גת, ווייל ער האט געזאגט: טאמער וועלן זיי דערציילן אויף אונדז, אזוי צו זאגן: אזוי און אזוי האט דוד געטאן. און אזוי איז געווען זיין שטייגער אלע טעג וואס ער איז געזעסן אין פעלד פון די פלשתים. /27:12 און אכיש האט געגלויבט דודן, אזוי צו זאגן: פארמיאוסן האט ער זיך פארמיאוסט ביי זיין פאלק, ביי ישראל, און ער וועט מיר זיין פאר אן אייביקן קנעכט.

/28:1 און עס איז געווען אין יענע טעג, האבן די פלשתים איינגעזאמלט זייערע מחנות אין קריג, צו האלטן מלחמה אויף ישראל. און אכיש האט געזאגט צו דודן: וויסן זאלסטו וויסן, אז דו וועסט אריינגיין מיט מיר אין חיל, דו און דיינע מענטשן. /28:2 האט דוד געזאגט צו אכישן: דערפאר וועסט דו געוואר ווערן, וואס דיין קנעכט וועט אויפטאן. האט אכיש געזאגט צו דודן: דערפאר וועל איך דיך מאכן פארן שומר פון מיין קאפ אלע טעג.
/28:3 און שמואל איז געשטארבן, און גאנץ ישראל האבן אים באקלאגט, און זיי האבן אים באגראבן אין רמה, אין זיין שטאט.
און שאול האט געהאט אפגעטאן פון לאנד די גייסטערזעער און די טויטנבאשווערער.
/28:4 און די פלשתים האבן זיך איינגעזאמלט, און זיי זיינען געקומען און האבן געלאגערט אין שונם, און שאול האט איינגעזאמלט גאנץ ישראל, און זיי האבן געלאגערט אין גלבוע. /28:5 און שאול האט געזען דעם לאגער פון די פלשתים, און ער האט מורא געקריגן, און זיין הארץ האט זייער געציטערט. /28:6 און שאול האט געפרעגט ביי {dn גאט}, אבער {dn גאט} האט אים ניט געענטפערט, ניט דורך חלומות, ניט דורך די אורים, ניט דורך נביאים.
/28:7 האט שאול געזאגט צו זיינע קנעכט: זוכט מיר אויף א פרוי א גייסטערזעערין, און איך וועל גיין צו איר, און וועל ביי איר פרעגן. האבן זיינע קנעכט צו אים געזאגט: אט איז דא א פרוי א גייסטערזעערין אין עין־דור.
/28:8 האט שאול זיך פארשטעלט, און ער האט אנגעטאן אנדערע בגדים, און ער איז געגאנגען, און צוויי מענער מיט אים. און זיי זיינען געקומען צו דער פרוי ביי נאכט, און ער האט געזאגט: ווארזאג מיר, איך בעט דיך, דורך א גייסט, און ברענג מיר אויף דעם וואס איך וועל דיר זאגן. /28:9 האט די פרוי צו אים געזאגט: זע, דו ווייסט וואס שאול האט געטאן, ווי ער האט פארשניטן די גייסטערזעער און די טויטנבאשווערער פון לאנד, און פאר וואס לייגסטו א שטרויכלונג ביי מיין לעבן מיך צו טייטן?
/28:10 האט שאול איר געשווארן ביי {dn גאט}, אזוי צו זאגן: אזוי ווי {dn גאט} לעבט, אויב דיר וועט געשען א שטראף וועגן דער דאזיקער זאך! /28:11 האט די פרוי געזאגט: וועמען זאל איך דיר אויפברענגען: האט ער געזאגט: שמואל ברענג מיר אויף.
/28:12 און ווי די פרוי האט דערזען שמואלן, אזוי האט זי אויסגעשריען אויף א הויכן קול; און די פרוי האט געזאגט צו שאולן, אזוי צו זאגן: פאר וואס האסטו מיך גענארט? דו ביסט דאך שאול. /28:13 האט דער מלך צו איר געזאגט: זאלסט ניט מורא האבן; וואס זעסטו דען? האט די פרוי געזאגט צו שאולן: א {dn גאט} זע איך ארויפגיין פון דער ערד.
/28:14 האט ער צו איר געזאגט: וואס איז זיין געשטאלט? האט זי געזאגט: אן אלטער מאן קומט ארויף, און ער איז איינגעוויקלט אין א מאנטל.
האט שאול געוווסט אז דאס איז שמואל, און ער האט זיך גענייגט מיטן פנים צו דער ערד, און זיך געבוקט.
/28:15 האט שמואל געזאגט צו שאולן: פאר וואס האסטו מיין רו געשטערט, מיך אויפצוברענגען? האט שאול געזאגט: מיך האט זייער צוגעדריקט, ווארום די פלשתים האלטן מלחמה אויף מיר, און {dn גאט} האט זיך אפגעקערט פון מיר, און ער ענטפערט מיר ניט מער, ניט דורך נביאים, ניט דורך חלומות; האב איך דיך גערופן, מיך צו לאזן וויסן, וואס איך זאל טאן.
/28:16 האט שמואל געזאגט: און נאך וואס פרעגסטו מיך, אז {dn גאט} האט זיך אפגעטאן פון דיר, און איז געווארן דיין פיינט? /28:17 און {dn גאט} האט פאר זיך געטאן וואס ער האט גערעדט דורך מיר, און {dn גאט} האט אוועקגעריסן די מלוכה פון דיין האנט, און האט זי געגעבן צו אן אנדערן, צו דודן. /28:18 אזוי ווי דו האסט ניט צוגעהערט צו דעם קול פון {dn גאט}, און האסט ניט אויסגעפירט זיין גרימצארן אויף עמלק, דרום האט {dn גאט} געטאן צו דיר די דאזיקע זאך היינטיקן טאג. /28:19 און {dn גאט} וועט אויך געבן ישראל מיט דיר אין דער האנט פון די פלשתים. און מארגן וועסט דו און דיינע זין זיינען מיט מיר. אויך דעם חיל פון ישראל וועט {dn גאט} געבן אין דער האנט פון די פלשתים.
/28:20 איז שאול באלד אנידערגעפאלן ווי הויך ער איז אויף דער ערד, און ער האט זייער מורא געהאט פאר די ווערטער פון שמואלן; אויך האט ער קיין כוח ניט געהאט, ווייל ער האט ניט געהאט געגעסן קיין ברויט א גאנצן טאג און א גאנצע נאכט.
/28:21 איז די פרוי צוגעגאנגען צו שאולן, און זי האט געזען אז ער איז זייער דערשראקן, און זי האט צו אים געזאגט: זע, דיין דינסט האט צוגעהערט צו דיין קול, און איך האב גענומען מיין לעבן אין מיין האנט, און האב געהארכט צו דיינע ווערטער וואס דו האסט גערעדט צו מיר. /28:22 און אצונד, איך בעט דיך, הער דו אויך צו דעם קול פון דיין דינסט, און לאמיר לייגן פאר דיר א שטיקל ברויט, און עס, און וועסט האבן כוח, אז דו וועסט גיין אין וועג.
/28:23 האט ער ניט געוואלט, און ער האט געזאגט: איך וועל ניט עסן. אבער זיינע קנעכט און אויך די פרוי זיינען צוגעשטאנען צו אים, און ער האט צוגעהערט צו זייער קול, און ער איז אויפגעשטאנען פון דער ערד, און האט זיך געזעצט אויפן בעט.
/28:24 און די פרוי האט געהאט א געשטאפט קאלב אין הויז, האט זי געאיילט און האט עס געשאכטן, און זי האט גענומען מעל און פארקנעטן, און האט דערפון אויסגעבאקט אומגעזייערט ברויט. /28:25 און זי האט דערלאנגט פאר שאולן און פאר זיינע קנעכט, און זיי האבן געגעסן. און זיי זיינען אויפגעשטאנען און זיינען אוועקגעגאנגען אין דער אייגענער נאכט.

/29:1 און די פלשתים האבן איינגעזאמלט זייערע מחנות קיין אפק; און די ישראל האבן געלאגערט ביי דעם קוואל וואס אין יזרעאל. /29:2 און די פירשטן פון די פלשתים זיינען פארבייגעגאנגען אין הונדערטן און אין טויזנטן, און דוד און זיינע מענטשן זיינען פארבייגעגאנגען צולעצט מיט אכישן.
/29:3 האבן די הארן פון די פלשתים געזאגט: וואס טוען דא די דאזיקע עברים? האט אכיש געזאגט צו די הארן פון די פלשתים: דאס איז דאך דוד דער קנעכט פון שאול דעם מלך פון ישראל, וואס איז ביי מיר שוין טעג אדער שוין יארן, און איך האב אין אים קיין שום בייז ניט געפונען פון דעם טאג וואס ער איז צוגעפאלן [צו מיר] ביז היינטיקן טאג. /29:4 האבן די הארן פון די פלשתים געצערנט אויף אים, און די הארן פון די פלשתים האבן צו אים געזאגט: קער אום דעם מאן, און זאל ער זיך אומקערן צו זיין ארט וואס דו האסט אים דארטן אריינגעזעצט, און זאל ער ניט נידערן מיט אונדז אין דער מלחמה, כדי ער זאל אונדז ניט זיין פאר א שטער אין דער מלחמה; ווארום מיט וואס וועט דער דאזיקער זיך איבערבעטן מיט זיין האר, אויב ניט מיט די קעפ פון די דאזיקע מענטשן? /29:5 איז דאס ניט דער דוד, וואס מע האט פאר אים געזונגען מיט טענץ, אזוי צו זאגן:
שאול האט געשלאגן אין זיינע טויזנטן, און דוד אין זיינע צענטויזנטן?
/29:6 האט אכיש גערופן דודן, און האט צו אים געזאגט: אזוי ווי {dn גאט} לעבט, אז דו ביסט רעכטפארטיק, און דיין ארויסגיין און דיין אריינגיין מיט מיר אין חיל איז גוט אין מיינע אויגן, ווארום איך האב קיין שלעכטס אין דיר ניט געפונען פון דעם טאג וואס דו ביסט צו מיר געקומען ביז היינטיקן טאג. אבער אין די אויגן פון די פירשטן ביסטו ניט וווילגעפעלן. /29:7 און אצונד קער זיך אום, און גיי בשלום, כדי זאלסט ניט טאן וואס איז שלעכט אין די אויגן פון די פירשטן פון די פלשתים.
/29:8 האט דוד געזאגט צו אכישן: אבער וואס האב איך געטאן, און וואס האסטו געפונען אין דיין קנעכט פון דעם טאג וואס איך בין ביי דיר ביז היינטיקן טאג, אז איך זאל ניט קומען און מלחמה האלטן אקעגן די פיינט פון מיין האר דעם מלך?
/29:9 האט אכיש געענטפערט און האט געזאגט צו דודן: איך ווייס אז דו ביסט גוט אין מיינע אויגן אזוי ווי א מלאך פון {dn גאט}, אבער די הארן פון די פלשתים האבן געזאגט: ער זאל ניט ארויפגיין מיט אונדז אין דער מלחמה. /29:10 און אצונד, פעדער זיך אין דער פרי מיט די קנעכט פון דיין האר וואס זיינען געקומען מיט דיר, און ווי איר וועט אייך פעדערן אין דער פרי, און אייך ווערט ליכטיק, אזוי גייט אוועק.
/29:11 האט דוד זיך געפעדערט, ער און זיינע מענטשן, אוועקצוגיין אין דער פרי, זיך אומצוקערן אין לאנד פון די פלשתים. און די פלשתים זיינען ארויפגעגאנגען קיין יזרעאל.

/30:1 און עס איז געווען, אז דוד און זיינע מענטשן זיינען געקומען אויפן דריטן טאג קיין ציקלאג, ערשט די עמלקים זיינען אנגעפאלן אויפן דרום, און אויף ציקלאג, און זיי האבן געשלאגן ציקלאג, און האבן זי פארברענט אין פייער. /30:2 און זיי האבן געפאנגען די ווייבער [און אלע] וואס אין איר, פון קליין ביז גרויס; זיי האבן קיינעם ניט געטייט, נאר זיי האבן זיי אוועקגעפירט, און זיינען געגאנגען אויף זייער וועג. /30:3 און ווי דוד און זיינע מענטשן זיינען געקומען אין שטאט, ערשט זי איז פארברענט אין פייער, און זייערע ווייבער און זייערע זין און זייערע טעכטער זיינען געפאנגען געווארן.
/30:4 האט דוד און דאס פאלק וואס מיט אים אויפגעהויבן זייער קול און געוויינט, ביז זיי האבן מער קיין כוח ניט געהאט צו וויינען.
/30:5 אויך ביידע ווייבער פון דודן זיינען געפאנגען געווארן, אחינועם פון יזרעאל, און אביגיל די ווייב פון נבלן פון כרמל.
/30:6 און דודן האט זייער צוגעדריקט, ווארום דאס פאלק האט גערעדט אים צו פארשטיינען, ווייל דאס געמיט פון גאנצן פאלק איז געווען פארביטערט, איטלעכער איבער זיינע זין און איבער זיינע טעכטער. אבער דוד האט זיך געשטארקט מיט {dn יהוה} זיין {dn גאט}. /30:7 און דוד האט געזאגט צו אביתר דעם כהן, אחימלכס זון: גענען מיר, איך בעט דיך, דעם אפוד. האט אביתר גענענט דעם אפוד צו דודן. /30:8 און דוד האט געפרעגט ביי {dn גאט}, אזוי צו זאגן: זאל איך נאכיאגן די דאזיקע מחנה? וועל איך זי אניאגן? האט ער צו אים געזאגט: יאג נאך, ווארום אניאגן וועסטו אניאגן, און מציל זיין וועסטו מציל זיין.
/30:9 איז דוד געגאנגען, ער און די זעקס הונדערט מאן וואס מיט אים, און זיי זיינען געקומען צום טייך בשור; און די צוריקגעבליבענע האבן זיך אפגעשטעלט. /30:10 און דוד האט נאכגעיאגט, ער און פיר הונדערט מאן; און צוויי הונדערט מאן האבן זיך אפגעשטעלט, די וואס זיינען געווען צו אפגעשלאפט אריבערצוגיין דעם טייך בשור.
/30:11 און זיי האבן געפונען אין פעלד א מאן א מצרי, און האבן אים געבראכט צו דודן; און זיי האבן אים געגעבן ברויט, און ער האט געגעסן, און זיי האבן אים געגעבן טרינקען וואסער; /30:12 און זיי האבן אים געגעבן א שטיק געפרעסטע פייגן, און צוויי בינטלעך ראזינקעס; און ער האט געגעסן, און האט אפגעכאפט דעם אטעם, ווארום ער האט ניט געהאט געגעסן ברויט און ניט געטרונקען קיין וואסער דריי טעג און דריי נעכט.
/30:13 האט דוד צו אים געזאגט: צו וועמען געהערסטו און פון וואנען ביסטו? האט ער געזאגט: איך בין א מצרישער יונג, א קנעכט פון א מאן פון עמלק, און מיין האר האט מיך איבערגעלאזן, ווייל איך בין קראנק געווארן מיט דריי טעג צוריק. /30:14 מיר זיינען אנגעפאלן אויף דעם דרום פון דעם כרתי, און אויף וואס געהערט צו יהודה, און אויף דעם דרום פון כלב; און ציקלאג האבן מיר פארברענט אין פייער. /30:15 האט דוד צו אים געזאגט: וועסטו מיך אראפפירן צו דער דאזיקער מחנה? האט ער געזאגט: שווער מיר ביי {dn גאט}, אויב דו וועסט מיך טייטן, און אויב דו וועסט מיך איבערענטפערן אין דער האנט פון מיין האר, און איך וועל דיך אראפפירן צו דער דאזיקער מחנה.
/30:16 האט ער אים אראפגעפירט, ערשט זיי זיינען פארשפרייט אויפן געזיכט פון גאנצן לאנד, און זיי עסן און טרינקען און הוליען איבער אל דעם גרויסן רויב וואס זיי האבן גענומען פון לאנד פון די פלשתים, און פון לאנד יהודה.
/30:17 האט דוד זיי געשלאגן פון פארנאכט און ביז אויף מארגן אין אוונט, און פון זיי איז ניט אנטרונען געווארן א מאן, אחוץ פיר הונדערט יונגע מענער וואס זיינען געריטן אויף קעמלען, און זיינען אנטלאפן. /30:18 און דוד האט מציל געווען אלץ וואס עמלק האט צוגענומען; אויך זיינע צוויי ווייבער האט דוד מציל געווען. /30:19 און ביי זיי איז גארנישט געמינערט געווארן פון מינדסטן און ביזן גרעסטן, סיי זין און טעכטער, סיי פון רויב, סיי אלץ וואס יענע האבן צוגענומען פאר זיך; אלץ האט דוד צוריקגעבראכט. /30:20 אויך האט דוד צוגענומען אלע [זייערע] שאף און רינדער. האט מען זיי געפירט פארויס פאר יענעם פי, און מע האט געזאגט: דאס איז דודס רויב.
/30:21 און דוד איז געקומען צו די צוויי הונדערט מאן וואס זיינען געווען צו אפגעשלאפט צו גיין הינטער דודן, און מע האט זיי געלאזט זיצן ביים טייך בשור. און זיי זיינען ארויסגעגאנגען אנטקעגן דודן און אנטקעגן דעם פאלק וואס מיט אים. און דוד האט גענענט צו דעם פאלק, און האט זיי געפרעגט אויף פריד.
/30:22 האבן זיך אפגערופן אלע שלעכטע און נידערטרעכטיקע לייט פון די מענטשן וואס זיינען געגאנגען מיט דודן, און זיי האבן געזאגט: ווייל זיי זיינען ניט געגאנגען מיט אונדז, וועלן מיר זיי ניט געבן פון דעם רויב וואס מיר האבן מציל געווען, נאר בלויז איטלעכן זיין ווייב און זיינע קינדער, וואס זיי מעגן אוועקפירן און גיין.
/30:23 האט דוד געזאגט: איר זאלט אזוי ניט טאן, מיינע ברידער, מיט דעם וואס {dn גאט} האט אונדז געגעבן, אז ער האט אונדז אפגעהיט, און האט געגעבן די מחנה וואס איז אויף אונדז געקומען, אין אונדזער האנט. /30:24 און ווער וועט זיך צוהערן צו אייך אין דער דאזיקער זאך? ווארום אזוי ווי דער חלק פון דעם וואס נידערט אין מלחמה אזוי איז דער חלק פון דעם וואס בלייבט ביי די זאכן; גלייך זאלן זיי זיך טיילן.
/30:25 און אזוי איז געווען פון יענעם טאג אן און ווייטער; און מע האט עס געמאכט פאר א חוק און פאר א געזעץ פאר ישראל ביז אויף היינטיקן טאג.
/30:26 און דוד איז געקומען קיין ציקלאג, און האט געשיקט פון דעם רויב צו די עלטסטע פון יהודה, צו זיינע גוטע פריינד, אזוי צו זאגן: נאט אייך א מתנה פון דעם רויב פון גאטס פיינט; /30:27 צו די וואס אין בית־אל, און צו די וואס אין רמות פון דרום, און צו די וואס אין יתיר; /30:28 און צו די וואס אין ערוער, און צו די וואס אין שפמות, און צו די וואס אין אשתמוע; /30:29 און צו די וואס אין רכל, און צו די וואס אין די שטעט פון דעם ירחמאלי, און צו די וואס אין די שטעט פון דעם קיני; /30:30 און צו די וואס אין חרמה, און צו די וואס אין כור־עשן, און צו די וואס אין עתך; /30:31 און צו די וואס אין חברון, און צו אלע ערטער וואס דוד און זיינע מענטשן זיינען דארטן ארומגעגאנגען.

/31:1 און די פלשתים האבן מלחמה געהאלטן אויף ישראל, און די מענער פון ישראל זיינען אנטלאפן פאר די פלשתים, און זיי זיינען געפאלן דערשלאגענע אויפן בארג גלבוע. /31:2 און די פלשתים האבן אנגעיאגט שאולן און זיינע זין, און די פלשתים האבן דערשלאגן יהונתן, און אבינדב, און מלכישוע, די זין פון שאולן. /31:3 און די מלחמה איז געווען שווער אקעגן שאולן, און די שיסערס, די לייט מיט די בויגנס, האבן אים געפונען; און ער האט זייער געציטערט פאר די שיסערס. /31:4 האט שאול געזאגט צו זיין וואפנטרעגער: צי ארויס דיין שווערד און דערשטעך מיך מיט איר, כדי די דאזיקע אומבאשניטענע זאלן ניט קומען, און מיך דערשטעכן, און מאכן געשפעט איבער מיר. אבער זיין וואפנטרעגער האט ניט געוואלט, ווארום ער האט זייער מורא געהאט. האט שאול גענומען די שווערד, און איז ארויפגעפאלן אויף איר. /31:5 און זיין וואפנטרעגער האט געזען אז שאול איז געשטארבן, איז ער אויך ארויפגעפאלן אויף זיין שווערד, און איז געשטארבן מיט אים. /31:6 און שאול, און זיינע דריי זין, און זיין וואפנטרעגער, אויך אלע זיינע מענטשן, זיינען געשטארבן אין איינעם אין יענעם טאג.
/31:7 האבן געזען די מענער פון ישראל וואס אויף יענער זייט טאל, און וואס אויף יענער זייט ירדן, אז די מענער פון ישראל זיינען אנטלאפן, און שאול און זיינע זין זיינען טויט, און זיי האבן פארלאזן זייערע שטעט, און זיינען אנטלאפן. און די פלשתים זיינען געקומען, און האבן זיך באזעצט אין זיי.
/31:8 און עס איז געווען אויף מארגן, זיינען די פלשתים געקומען אויסטאן די דערשלאגענע, און זיי האבן געפונען שאולן און זיינע דריי זין, געפאלן אויפן בארג גלבוע. /31:9 און זיי האבן אפגעשניטן זיין קאפ, און אויסגעטאן זיינע וואפן, און געשיקט אין לאנד פון די פלשתים רונד ארום, אנצוזאגן אין הויז פון זייערע געצנבילדער, און דעם פאלק. /31:10 און זיי האבן אהינגעטאן זיינע וואפן אין הויז פון עשתרות, און זיין טויטן לייב האבן זיי אויפגעשטאכן אויף דער מויער פון בית־שן.
/31:11 און די באוווינער פון יבש־גלעד האבן געהערט וועגן אים – וואס די פלשתים האבן געטאן צו שאולן. /31:12 זיינען אויפגעשטאנען אלע העלדישע לייט, און זיי זיינען געגאנגען א גאנצע נאכט, און האבן אראפגענומען דעם לייב פון שאולן, און די לייבער פון זיינע זין, פון דער מויער פון בית־שן. און זיי זיינען געקומען קיין יבש, און האבן זיי דארטן פארברענט. /31:13 און זיי האבן גענומען זייערע ביינער, און באגראבן אונטער דעם טאמאריסקנבוים אין יבש; און זיי האבן געפאסט זיבן טעג.

תרגום יידיש פון יהואש
שמואל ב


﻿
/1:1 און עס איז געווען נאך שאולס טויט, אז דוד האט זיך געהאט אומגעקערט פון שלאגן עמלק, און דוד איז געזעסן אין ציקלג צוויי טעג, /1:2 און אויפן דריטן טאג, ערשט א מאן קומט אן פון דעם לאגער, פון שאולן, און זיינע קליידער זיינען צעריסן, און ערד איז אויף זיין קאפ. און עס איז געווען, ווי ער איז געקומען צו דודן, אזוי איז ער געפאלן צו דער ערד, און האט זיך געבוקט. /1:3 האט דוד צו אים געזאגט: פון וואנען קומסטו? האט ער צו אים געזאגט: פון דעם לאגער פון ישראל בין איך אנטרונען געווארן. /1:4 האט דוד צו אים געזאגט: ווי איז די זאך געווען? דערצייל מיר, איך בעט דיך. האט ער געזאגט: דאס פאלק איז אנטלאפן פון דער מלחמה, און אויך זיינען פיל פון דעם פאלק געפאלן און געשטארבן, און אויך שאול און זיין זון יהונתן זיינען טויט. /1:5 האט דוד געזאגט צו דעם יונג וואס האט דאס אים דערציילט: ווי אזוי ווייסטו אז שאול און זיין זון יהונתן זיינען טויט? /1:6 האט דער יונג וואס האט אים דאס דערציילט, געזאגט: איך האב זיך גראד געטראפן אויף בארג גלבוע, ערשט שאול איז אנגעלענט אויף זיין שפיז, און אט האבן די רייטוועגן און די רייטמענער אים אנגעיאגט. /1:7 האט ער זיך אומגעקערט הינטער זיך, און האט מיך דערזען, און ער האט גערופן צו מיר, און איך האב געזאגט: דא בין איך. /1:8 האט ער צו מיר געזאגט: ווער ביסטו? האב איך צו אים געזאגט: אן עמלקי בין איך. /1:9 האט ער צו מיר געזאגט: שטעל זיך, איך בעט דיך, לעבן מיר, און טייט מיך, ווארום די גסיסה האט מיך אנגענומען; ווארום נאר וואס מיין נשמה האלט זיך אין מיר. /1:10 האב איך זיך געשטעלט לעבן אים, און האב אים געטייט, ווייל איך האב געוווסט, אז ער קען מער ניט לעבן נאך זיין פאלן. און איך האב גענומען די קרוין וואס אויף זיין קאפ, און דעם ארעמבאנד וואס אויף זיין ארעם, און האב זיי געבראכט אהער צו מיין האר.
/1:11 האט דוד אנגענומען זיינע קליידער, און האט זיי צעריסן, און דאס גלייכן אלע מענטשן וואס מיט אים. /1:12 און זיי האבן געקלאגט און געוויינט, און האבן געפאסט ביזן אוונט אויף שאולן און אויף יהונתן זיין זון, און אויף דעם פאלק פון {dn גאט}, און אויף דעם הויז פון ישראל, וואס זיי זיינען געפאלן דורכן שווערד.
/1:13 און דוד האט געזאגט צו דעם יונג וואס האט דאס אים דערציילט: פון וואנען ביסטו? האט ער געזאגט: איך בין דער זון פון א פרעמדן מאן, אן עמלקי. /1:14 האט דוד צו אים געזאגט: ווי האסטו ניט מורא געהאט אויסצושטרעקן דיין האנט אומצוברענגען דעם געזאלבטן פון {dn גאט}?
/1:15 און דוד האט צוגערופן איינעם פון די יונגען, און האט געזאגט: גענען, פאל־צו אויף אים. און ער האט אים געשלאגן, און ער איז געשטארבן.
/1:16 און דוד האט צו אים געזאגט: דיין בלוט אויף דיין קאפ! ווארום דיין מויל האט עדות געזאגט אויף דיר, אזוי צו זאגן: איך האב געטייט דעם געזאלבטן פון {dn גאט}.
/1:17 און דוד האט געקלאגט די דאזיקע קלאג אויף שאולן און אויף יהונתן זיין זון, /1:18 און ער האט געזאגט־כדי צו לערנען די קינדער פון יהודה דעם בויגן; דאס איז שוין פארשריבן אין בוך פון ישר:
/1:19 די פראכט, ישראל, איז אויף דיינע הייכן דערשלאגן;ווי זיינען די גבורים געפאלן!/1:20 ניט דערציילן זאלט איר אין גת, ניט אנזאגן אין די גאסן פון אשקלון, כדי די טעכטער פון די פלשתים זאלן זיך ניט פרייען, כדי די טעכטער פון די אומבאשניטענע זאלן ניט קוועלן.
/1:21 איר בערג פון גלבוע, ניט טוי און ניט רעגן אויף אייך, אדער פעלדער געהויבענע!ווארום דארט איז פארמיאוסט געווארן דער שילד פון גבורים, דער שילד פון שאולן, מיט אייל ניט באשמירט, /1:22 פון בלוט פון דערשלאגענע, פון פעטס פון גבורים, האט יהונתנס בויגן זיך צוריק ניט געצויגן, און די שווערד פון שאולן זיך ניט אומגעקערט ליידיק. /1:23 שאול און יהונתן, די באליבטע און ליבע אין זייער לעבן, צו מאל אין זייער טויט האבן זיי זיך ניט צעשיידט. פון אדלערס זיינען זיי געווען פלינקער, פון לייבן זיינען זיי געווען שטארקער.
/1:24 איר טעכטער פון ישראל, אויף שאולן וויינט, וואס האט אייך אין רויטן געקליידט, מיט תענוגים דערצו, וואס האט ארויפגעטאן צירונג פון גאלד אויף אייער קלייד.
/1:25 ווי זיינען די גבורים אין מלחמה געפאלן־יהונתן אויף דיינע הייכן דערשלאגן!
/1:26 מיך קלעמט נאך דיר, יהונתן מיין ברודער, ליב געווען ביסטו מיר זייער;ווונדערלעך געווען איז דיין ליבשאפט צו מיר, מער ווי די ליבשאפט פון ווייבער.
/1:27 ווי זיינען די גבורים געפאלן, און אונטערגעגאנגען די וואפן פון מלחמה!

/2:1 און עס איז געווען נאך דעם, האט דוד געפרעגט ביי {dn גאט}, אזוי צו זאגן: זאל איך ארויפגיין אין איינער פון די שטעט פון יהודה? האט {dn גאט} צו אים געזאגט: גיי ארויף. האט דוד געזאגט: וווהין זאל איך ארויפגיין? האט ער געזאגט: קיין חברון.
/2:2 איז דוד ארויפגעגאנגען אהין, און אויך זיינע צוויי ווייבער, אחינועם פון יזרעאל, און אביגיל די ווייב פון נבלן פון כרמל. /2:3 און זיינע מענטשן וואס מיט אים האט דוד ארויפגעבראכט, עטלעכן מיט זיין הויזגעזינט; און זיי האבן זיך באזעצט אין די שטעט פון חברון. /2:4 און די מענער פון יהודה זיינען געקומען, און האבן דארטן געזאלבט דודן פאר א מלך איבער דעם הויז פון יהודה.
האט מען דערציילט דודן, אזוי צו זאגן: די מענטשן פון יבש־גלעד זיינען די וואס האבן באגראבן שאולן. /2:5 האט דוד געשיקט שלוחים צו די מענטשן פון יבש־גלעד, און זיי געלאזט זאגן: געבענטשט זאלט איר זיין פון {dn גאט}, וואס איר האט געטאן דעם דאזיקן חסד מיט אייער האר, מיט שאולן, און האט אים באגראבן. /2:6 און אצונד, זאל {dn גאט} טאן מיט אייך חסד און טריישאפט; און אויך איך וועל אייך אפטאן די דאזיקע טובה, וואס איר האט געטאן די דאזיקע זאך. /2:7 און אצונד, זאלן שטארק זיין אייערע הענט, און זייט העלדישע יונגען; ווארום אייער האר שאול איז טויט, און אויך האט מיך דאס הויז פון יהודה געזאלבט פאר א מלך איבער זיי.
/2:8 און אבנר דער זון פון נרן, דער חיל־פירער פון שאולן, האט גענומען איש־בושת דעם זון פון שאולן, און האט אים אריבערגעפירט קיין מחנים. /2:9 און ער האט אים געמאכט פאר א מלך איבער גלעד, און איבער דעם אשורי, און איבער יזרעאל און איבער אפרים, און איבער בנימין, און איבער גאנץ ישראל.
/2:10 פערציק יאר איז אלט געווען איש־בושת דער זון פון שאולן, אז ער איז געווארן מלך איבער ישראל, און צוויי יאר האט ער געקיניגט. אבער דאס הויז פון יהודה איז געווען הינטער דודן. /2:11 און די צאל פון די טעג וואס דוד איז געווען מלך אין חברון איבער דעם הויז פון יהודה, איז געווען זיבן יאר און זעקס חדשים.
/2:12 און אבנר דער זון פון נרן, און די קנעכט פון איש־בושת דעם זון פון שאולן, זיינען ארויסגעגאנגען פון מחנים קיין גבעון. /2:13 אויך יואב דער זון פון צרויהן, און די קנעכט פון דודן, זיינען ארויסגעגאנגען, און זיי האבן זיך צונויפגעטראפן מיט זיי אין איינעם ביים טייך פון גבעון, און די האבן זיך געזעצט פון דער זייט טייך, און די פון יענער זייט טייך. /2:14 און אבנר האט געזאגט צו יואבן: זאלן אקארשט די יונגען אויפשטיין, און א שטיף טאן פאר אונדז. האט יואב געזאגט: זאלן זיי אויפשטיין.
/2:15 זיינען זיי אויפגעשטאנען, און זיינען אריבערגעגאנגען מיט א צאל, צוועלף פאר בנימין, און פאר איש־בושת דעם זון פון שאולן, און צוועלף פון דודס קנעכט. /2:16 און זיי האבן אנגענומען איינער דעם אנדערן פארן קאפ, מיט זיין שווערד צום אנדערנס זייט, ביז זיי זיינען געפאלן אין איינעם. און מע האט גערופן יענעם ארט חלקת־הצורים, וואס איז גבעון.
/2:17 און די מלחמה איז געווען זייער א שווערע אין יענעם טאג, און אבנר און די מענער פון ישראל זיינען געשלאגן געווארן פאר די קנעכט פון דודן.
/2:18 און דארטן זיינען געווען צרויהס דריי זין, יואב, און אבישי און עשהאל; און עשהאל איז געווען פלינק אויף זיינע פיס, אזוי ווי איינער פון די הינדן וואס אין פעלד. /2:19 האט עשהאל נאכגעיאגט אבנרן, און ער האט זיך ניט אפגענייגט פון הינטער אבנרן צו גיין רעכטס אדער לינקס. /2:20 האט אבנר זיך אומגעקערט הינטער זיך, און האט געזאגט: ביסט דו דאס, עשהאל? האט ער געזאגט: איך. /2:21 האט אבנר צו אים געזאגט: נייג זיך צו דיין רעכטער זייט אדער צו דיין לינקער, און כאפ דיר אן איינעם פון די יונגען, און נעם דיר זיין אויסטו. אבער עשהאל האט זיך ניט געוואלט אפקערן פון הינטער אים. /2:22 האט אבנר ווידער געזאגט צו עשהאלן: קער דיך אפ פון הינטער מיר; נאך וואס זאל איך דיך שלאגן צו דער ערד? און ווי וועל איך אויפהייבן מיין פנים צו דיין ברודער יואבן? /2:23 אבער ער האט זיך ניט געוואלט אפקערן, און אבנר האט אים א זעץ געטאן מיטן אונטערשטן טייל פון שפיז אין בויך, ביז דער שפיז איז אים ארויס פון הינטן; און ער איז דארטן געפאלן און געשטארבן אויפן ארט. און עס איז געווען, איטלעכער וואס איז געקומען צו דעם ארט וואס עשהאל איז דארטן געפאלן און געשטארבן, האט זיך אפגעשטעלט.
/2:24 האבן יואב און אבישי נאכגעיאגט אבנרן, און ווי די זון איז אונטערגעגאנגען, זיינען זיי געקומען ביזן בערגל אמה וואס פאר גיח, אויפן וועג צום מדבר פון גבעון. /2:25 און די קינדער פון בנימין האבן זיך איינגעזאמלט הינטער אבנרן, און זיי זיינען געווארן צו איין בונד; און זיי האבן זיך געשטעלט אויפן שפיץ פון א בערגל.
/2:26 האט אבנר גערופן צו יואבן, און האט געזאגט: זאל דען אייביק פארצערן די שווערד? ווייסטו דען ניט אז ביטער וועט זיין צום סוף? און ביז וואנען וועסטו ניט הייסן דעם פאלק זיך אומקערן פון הינטער זייערע ברידער? /2:27 האט יואב געזאגט: אזוי ווי {dn גאט} לעבט, אז ווען דו וואלסט ניט גערעדט, וואלט ערשט אין דער פרי דאס פאלק אפגעטרעטן איינער פון הינטערן אנדערן.
/2:28 און יואב האט געבלאזן אין שופר, און דאס גאנצע פאלק האט זיך אפגעשטעלט, און זיי האבן מער ניט נאכגעיאגט ישראל, און האבן מער ווייטער ניט מלחמה געהאלטן.
/2:29 און אבנר און זיינע מענטשן זיינען געגאנגען דורכן פלוין יענע גאנצע נאכט, און זיי זיינען אריבער דעם ירדן, און דורכגעגאנגען גאנץ בתרון, און געקומען קיין מחנים.
/2:30 און יואב האט זיך אומגעקערט פון הינטער אבנרן, און ער האט איינגעזאמלט דאס גאנצע פאלק; האבן געפעלט פון דודס קנעכט ניינצן מאן און עשהאל. /2:31 און דודס קנעכט האבן געשלאגן פון בנימין, צווישן אבנרס מענטשן -דריי הונדערט און זעכציק מאן זיינען געבליבן טויט.
/2:32 און עשהאלן האבן זיי אוועקגעטראגן, און האבן אים באגראבן אין קבר פון זיין פאטער וואס אין בית־לחם. און יואב און זיינע מענטשן זיינען געגאנגען א גאנצע נאכט, און זיי איז ליכטיק געווארן אין חברון.

/3:1 און די מלחמה איז געווען א לאנגע צווישן דעם הויז פון שאולן און צווישן דעם הויז פון דודן. און דוד איז געווארן אלץ שטארקער, און דאס הויז פון שאולן איז געווארן אלץ שוואכער.
/3:2 און ביי דודן זיינען געבארן געווארן זין אין חברון, און זיין בכור איז געווען אמנון, פון אחינועמען פון יזרעאל; /3:3 און דער צווייטער פון אים, כלאב, פון אביגיל דער ווייב פון נבלן פון כרמל; און דער דריטער, אבשלום, דער זון פון מעכה דער טאכטער פון תלמי דעם מלך פון גשור; /3:4 און דער פירטער, אדוניה, דער זון פון חגיתן; און דער פינפטער שפטיה דער זון פון אביטלן; /3:5 און דער זעקסטער, יתרעם פון דודס ווייב עגלהן. די דאזיקע זיינען געבארן געווארן ביי דודן אין חברון.
/3:6 און עס איז געווען, ווען די מלחמה איז געווען צווישן דעם הויז פון שאולן און צווישן דעם הויז פון דודן, האט אבנר זיך געהאלטן אן דעם הויז פון שאולן.
/3:7 און שאול האט געהאט א קעפסווייב וואס איר נאמען איז געווען רצפה די טאכטער פון איהן. האט [איש־בושת] געזאגט צו אבנרן: פאר וואס ביסטו געקומען צו מיין פאטערס קעפסווייב? /3:8 האט אבנרן זייער געברענט אויף די ווערטער פון איש־בושתן, און ער האט געזאגט: בין איך דען א הונטסקאפ פון יהודה? איך טו היינט צו טאג חסד מיט דעם הויז פון דיין פאטער שאולן, צו זיינע אייגענע און צו זיינע גוטע פריינט, און איך האב דיך ניט איבערגעענטפערט אין דער האנט פון דודן, און דו ווארפסט מיר היינט פאר א זינד מיט דער פרוי. /3:9 זאל {dn גאט} טאן צו אבנרן אזוי און נאך מער, אז אזוי ווי {dn גאט} האט געשווארן צו דודן, אזוי וועל איך אים טאן, /3:10 אריבערצוטראגן די מלוכה פון שאולס הויז, און אויפשטעלן דעם טראן פון דודן איבער ישראל און איבער יהודה, פון דן און ביז באר־שבע! /3:11 און ער האט מער א ווארט ניט געקענט ענטפערן אבנרן, פון זיין מורא פאר אים.
/3:12 און אבנר האט אויפן ארט געשיקט שלוחים צו דודן, אזוי צו זאגן: ביי וועמען איז דאס לאנד? אזוי צו זאגן: שליס דיין בונד מיט מיר, און אט איז מיין האנט מיט דיר איבערצודרייען צו דיר גאנץ ישראל. /3:13 האט ער געזאגט: גוט, איך וועל שליסן מיט דיר א בונד, אבער איין זאך פארלאנג איך פון דיר, אזוי צו זאגן: זאלסט ניט זען מיין פנים, סיידן דו ברענגסט צוגלייך מיכל די טאכטער פון שאולן, ווען דו קומסט זען מיין פנים.
/3:14 און דוד האט געשיקט שלוחים צו איש־בושת דעם זון פון שאולן, אזוי צו זאגן: גיב מיר מיין ווייב מיכלען, וואס איך האב פארקנאסט צו מיר מיט הונדערט פארהויטן פון די פלשתים.
/3:15 האט איש־בושת געשיקט, און האט זי אפגענומען פון דעם מאן, פון פלטיאל דעם זון פון לישן. /3:16 און איר מאן איז געגאנגען מיט איר, געגאנגען נאך איר און געוויינט ביז בחורים. האט אבנר צו אים געזאגט: גיי קער זיך אום; און ער האט זיך אומגעקערט.
/3:17 און אבנר האט געהאט א גערייד מיט די עלטסטע פון ישראל, אזוי צו זאגן: נאך נעכטן און נאך אייערנעכטן האט איר באגערט דודן פאר א מלך איבער אייך. /3:18 און אצונד טוט; ווארום {dn גאט} האט געזאגט אויף דודן, אזוי צו זאגן: דורך דער האנט פון דוד מיין קנעכט וועל איך העלפן מיין פאלק ישראל פון דער האנט פון די פלשתים, און פון דער האנט פון אלע זייערע פיינט.
/3:19 און אבנר האט אויך גערעדט אין די אויערן פון בנימין. און אבנר איז אויך געגאנגען דערציילן אין די אויערן פון דודן אין חברון אלץ וואס איז וווילגעפעלן אין די אויגן פון ישראל, און אין די אויגן פון גאנצן הויז פון בנימין. /3:20 און אבנר איז געקומען צו דודן קיין חברון, און צוואנציק מאן מיט אים. און דוד האט געמאכט פאר אבנרן און פאר די מענטשן וואס מיט אים א מאלצייט. /3:21 און אבנר האט געזאגט צו דודן: איך וועל אויפשטיין און וועל גיין, און איך וועל איינזאמלען צו מיין האר דעם מלך גאנץ ישראל, און זיי וועלן שליסן מיט דיר א בונד, און וועסט קיניגן ווי ווייט דיין הארץ געלוסט. און דוד האט אוועקגעשיקט אבנרן, און ער איז אוועקגעגאנגען בשלום.
/3:22 ערשט די קנעכט פון דודן און יואב זיינען אנגעקומען פון אן אנפאל, און זיי האבן געבראכט מיט זיך פיל רויב; און אבנר איז שוין ניט געווען ביי דודן אין חברון, ווייל ער האט אים אוועקגעשיקט, און ער איז אוועקגעגאנגען בשלום. /3:23 און ווי יואב און דער גאנצער חיל וואס מיט אים זיינען אנגעקומען, האט מען דערציילט יואבן, אזוי צו זאגן: אבנר דער זון פון נרן איז געקומען צום מלך, און ער האט אים אוועקגעשיקט, און ער איז אוועקגעגאנגען בשלום.
/3:24 איז יואב געקומען צום מלך, און האט געזאגט: וואס האסטו געטאן? אט איז אבנר געקומען צו דיר; אלמאי האסטו אים אפגעלאזט, און ער איז אוועקגעגאנגען? /3:25 דו קענסט אבנר דעם זון פון נרן, אז דיך צו פארנארן איז ער געקומען, און געוואר צו ווערן ווו אויס און ווו איין ביי דיר, און געוואר צו ווערן אלץ וואס דו טוסט.
/3:26 און יואב איז ארויסגעגאנגען פון דודן, און ער האט געשיקט שלוחים נאך אבנרן, און זיי האבן אים אומגעקערט פון בור־סירה; און דוד האט ניט געוווסט.
/3:27 און ווי אבנר האט זיך אומגעקערט קיין חברון, אזוי האט אים יואב אפגענייגט אינעווייניק אין טויער, כדי צו רעדן מיט אים שטילערהייט, און ער האט אים דארטן געשלאגן אין בויך, און ער איז געשטארבן, פאר דעם בלוט פון זיין ברודער עשהאלן.
/3:28 און דוד האט עס דערנאך געהערט, און ער האט געזאגט: ריין בין איך און מיין מלוכה פאר {dn גאט} אויף אייביק פון דעם בלוט פון אבנר דעם זון פון נרן. /3:29 זאל עס פאלן אויפן קאפ פון יואבן, און אויפן גאנצן הויז פון זיין פאטער, און זאל ניט אויסגיין פון יואבס הויז א פלוסיקער און א קרעציקער, און דער וואס האלט זיך אויף א שטעקן, און דער וואס פאלט דורכן שווערד און דער וואס אים פעלט ברויט.
/3:30 און יואב און אבישי זיין ברודער האבן געהרגעט אבנרן פאר וואס ער האט געטייט זייער ברודער עשהאלן אין גבעון אין דער מלחמה.
/3:31 און דוד האט געזאגט צו יואבן און צו דעם גאנצן פאלק וואס מיט אים: צערייסט אייערע קליידער, און גורט אן זאק, און קלאגט פארויס פאר אבנרן. און דער מלך דוד איז געגאנגען נאך דער מיטה. /3:32 און זיי האבן באגראבן אבנרן אין חברון. /3:33 און דער מלך האט אויפגעהויבן זיין קול, און האט געוויינט אויף אבנרס קבר, און דאס גאנצע פאלק האט מיטגעוויינט. און דער מלך האט געקלאגט אויף אבנרן, און האט געזאגט:
זאל אבנר שטארבן ווי א נידערטרעכטיקער שטארבט?/3:34 דיינע הענט זיינען ניט געבונדן געווען, און דיינע פיס ניט אין קייטן געשמידט;ווי מע פאלט פאר פארברעכער ביסטו געפאלן. און דאס גאנצע פאלק האט ווידער געוויינט אויף אים.
/3:35 און דאס גאנצע פאלק איז געקומען צו געבן עסן דודן ברויט ווען עס איז נאך געווען טאג, אבער דוד האט געשווארן, אזוי צו זאגן: זאל מיר {dn גאט} טאן אזוי און נאך מער, אויב איך וועל פארזוכן ברויט אדער עפעס וואס עס איז, איידער די זון גייט אונטער! /3:36 און דאס גאנצע פאלק האט געמערקט, און עס איז וווילגעפעלן אין זייערע אויגן; אלץ וואס דער מלך האט געטאן איז וווילגעפעלן אין די אויגן פון גאנצן פאלק. /3:37 און דאס גאנצע פאלק און גאנץ ישראל האבן געוווסט אין יענעם טאג, אז דאס איז ניט געווען פון מלך, צו טייטן אבנר דעם זון פון נרן.
/3:38 און דער מלך האט געזאגט צו זיינע קנעכט: פאר וואר, איר דארפט וויסן, אז א האר און א גרויסער מאן איז געפאלן היינטיקן טאג אין ישראל. /3:39 און איך בין היינט שוואך, און נאר־וואס געזאלבט פאר א מלך, און די דאזיקע לייט, די זין פון צרויהן, זיינען צו הארט פאר מיר. זאל {dn גאט} באצאלן דעם שלעכטסטוער לויט זיין שלעכטיקייט.

/4:1 און שאולס זון האט געהערט, אז אבנר איז אומגעקומען אין חברון, און זיינע הענט זיינען שלאף געווארן, און גאנץ ישראל זיינען דערשראקן געווארן.
/4:2 און שאולס זון האט געהאט צוויי הויפטלייט פון מחנות; דער נאמען פון איינעם איז געווען בענה, און דער נאמען פון צווייטן רכב, זין פון רמון דעם בארותער, פון די קינדער פון בנימין; ווארום אויך בארות ווערט גערעכנט צו בנימין; /4:3 און די בארותער זיינען אנטלאפן קיין גתים, און זיינען דארטן געבליבן וווינער ביז אויף היינטיקן טאג.
/4:4 און יהונתן דער זון פון שאולן האט געהאט א זון א לאמען אויף די פיס. ער איז געווען פינף יאר אלט, ווען די הערונג וועגן שאולן און יהונתנען איז אנגעקומען פון יזרעאל. האט אים זיין אם אויפגעהויבן און איז געלאפן: איז, אין איר איילעניש צו אנטלויפן, איז ער געפאלן און איז הינקעדיק געווארן. און זיין נאמען איז געווען מפיבושת.
/4:5 זיינען געגאנגען די זין פון רמון דעם בארותער, רכב און בענה, און זיי זיינען געקומען אין דער היץ פון טאג צום הויז פון איש־בושתן, בעת ער האט געשלאפן דעם מיטאגשלאף. /4:6 און זיי זיינען אריינגעגאנגען אינעווייניק אין הויז ווי קויפער פון ווייץ, און האבן אים געשלאגן אין בויך; און רכב און זיין ברודער בענה זיינען אנטרונען געווארן. /4:7 און אז זיי זיינען אריין אין הויז, ווען ער איז געלעגן אויף זיין בעט אין זיין שלאפקאמער, און האבן אים געשלאגן און געטייט, האבן זיי אפגעשניטן זיין קאפ; און זיי האבן גענומען זיין קאפ, און זיינען געגאנגען מיטן וועג פון פלוין א גאנצע נאכט. /4:8 און זיי האבן געבראכט דעם קאפ פון איש־בושתן צו דודן קיין חברון, און זיי האבן געזאגט צום מלך: אט איז דער קאפ פון איש־בושת דעם זון פון שאול דיין פיינט וואס האט געזוכט דיין לעבן; און {dn גאט} האט היינטיקן טאג געגעבן מיין האר דעם מלך א נקמה אן שאולן און אן זיין זאמען.
/4:9 האט דוד געענטפערט רכבן און זיין ברודער בענהן, די זין פון רמון דעם בארותער, און ער האט צו זיי געזאגט: אזוי ווי עס לעבט {dn גאט} וואס האט אויסגעלייזט מיין זעל פון יעטוועדער צרה, /4:10 אז דער וואס האט מיר דערציילט, אזוי צו זאגן: ״זע, שאול איז טויט״, און ער איז געווען ווי א בשורה־ברענגער אין זיינע אויגן, האב איך אים אנגענומען, און האב אים געהרגעט אין ציקלג, אנשטאט וואס איך זאל אים געבן בשורה־געלט. /4:11 היינט ווי נאך אז מענטשן רשעים האבן געהרגעט אן אומשולדיקן מענטשן אין זיין הויז אויף זיין געלעגער, זאל איך אצונד ניט מאנען זיין בלוט פון אייער האנט, און אייך אפראמען פון דער ערד?
/4:12 און דוד האט באפוילן די יונגען, און זיי האבן זיי געהרגעט, און אפגעהאקט זייערע הענט און זייערע פיס, און זיי אויפגעהאנגען ביים טייך אין חברון. און דעם קאפ פון איש־בושתן האבן זיי גענומען און באגראבן אין דעם קבר פון אבנרן אין חברון.


/5:1 און אלע שבטים פון ישראל זיינען געקומען צו דודן קיין חברון, און זיי האבן געזאגט, אזוי צו זאגן: דיין ביין און דיין פלייש זיינען מיר. /5:2 נאך נעכטן און נאך אייערנעכטן, אז שאול איז געווען מלך איבער אונדז, ביסט דו געווען דער וואס האט ארויסגעפירט און אריינגעפירט ישראל. און {dn גאט} האט צו דיר געזאגט: דו זאלסט פיטערן מיין פאלק, ישראל, און דו זאלסט זיין א פירשט איבער ישראל.
/5:3 און אלע עלטסטע פון ישראל זיינען געקומען צום מלך קיין חברון, און דער מלך דוד האט זיי געשלאסן א בונד אין חברון פאר {dn גאט}, און זיי האבן געזאלבט דודן פאר א מלך איבער ישראל.
/5:4 דרייסיק יאר איז דוד אלט געווען ווען ער איז געווארן מלך; פערציק יאר האט ער געקיניגט. /5:5 אין חברון האט ער געקיניגט איבער יהודה זיבן יאר און זעקס חדשים, און אין ירושלים האט ער געקיניגט דריי און דרייסיק יאר איבער גאנץ ישראל און יהודה.
/5:6 און דער מלך איז געגאנגען מיט זיינע מענטשן קיין ירושלים אויף דעם יבוסי, דעם באוווינער פון לאנד. האבן זיי געזאגט צו דודן, אזוי צו זאגן: וועסט אהער ניט קומען סיידן וועסט אפטאן די בלינדע און די הינקעדיקע; אזוי צו זאגן: דוד קען אהער ניט קומען. /5:7 אבער דוד האט באצווונגען די פעסטונג פון ציון, דאס איז דודס־שטאט. /5:8 און דוד האט געזאגט אין יענעם טאג: ווער נאר עס וועט שלאגן דעם יבוסי, און וועט צוקומען צו דער וואסעררינע, און [אפטאן] די הינקעדיקע און די בלינדע, די פארהאסטע פון דודס זעל. . . . . דרום זאגט מען: א בלינדער און א הינקעדיקער איז דא; מע קען ניט אריין אין הויז.
/5:9 און דוד האט זיך באזעצט אין דער פעסטונג, און ער האט זי גערופן דודס־שטאט; /5:10 און דוד האט פארבויט רונד ארום פון מלוא און אינעווייניק צו. און דוד איז געווארן אלץ גרעסער, און {dn יהוה} דער {dn גאט} פון צבאות איז געווען מיט אים.
/5:11 און חירם דער מלך פון צור האט געשיקט שלוחים צו דודן מיט צעדערהאלץ און האלצמיינסטערס און שטיינמיינסטערס, און זיי האבן געבויט א הויז פאר דודן. /5:12 און דוד האט געוווסט אז {dn גאט} האט אים באפעסטיקט פאר א מלך איבער ישראל, און אז ער האט דערהויבן זיין מלוכה פון וועגן זיין פאלק ישראל.
/5:13 און דוד האט גענומען נאך קעפסווייבער און ווייבער פון ירושלים נאך זיין קומען פון חברון, און ביי דודן זיינען געבארן געווארן נאך זין און טעכטער. /5:14 און דאס זיינען די נעמען פון די וואס זיינען אים געבארן געווארן אין ירושלים: שמוע, און שובב, און נתן, און שלמה; /5:15 און יבחר, און אלישוע, און נפג, און יפיע; /5:16 און אלישמע, און אלידע, און אליפלט.
/5:17 און די פלשתים האבן געהערט אז מע האט געזאלבט דודן פאר א מלך איבער ישראל, און אלע פלשתים זיינען ארויפגעגאנגען צו זוכן דודן. האט דוד דערהערט, און ער האט אראפגענידערט צו דער פעסטונג.
/5:18 און די פלשתים זיינען געקומען, און האבן זיך פארשפרייט אין טאל רפאים.
/5:19 האט דוד געפרעגט ביי {dn גאט}, אזוי צו זאגן: זאל איך ארויפגיין אקעגן די פלשתים? וועסטו זיי געבן אין מיין האנט? האט {dn גאט} געזאגט צו דודן: גיי ארויף ווארום געבן וועל איך געבן די פלשתים אין דיין האנט.
/5:20 איז דוד געקומען אין בעל־פרצים, און דוד האט זיי דארטן געשלאגן, און ער האט געזאגט: {dn גאט} האט דורכגעבראכן מיינע פיינט פאר מיר, אזוי ווי א דורכבראך פון וואסער. דרום האט מען גערופן דעם נאמען פון יענעם ארט בעל־פרצים.
/5:21 און זיי האבן דארטן איבערגעלאזט זייערע געצנבילדער, און דוד און זיינע מענטשן האבן זיי אוועקגעטראגן.
/5:22 און די פלשתים זיינען ווידער א מאל ארויפגעקומען, און האבן זיך פארשפרייט אין טאל רפאים. /5:23 האט דוד געפרעגט ביי {dn גאט}, און ער האט געזאגט: זאלסט ניט ארויפגיין; דריי זיך אויס הינטער זיי, און זאלסט קומען אויף זיי פון אקעגן די מוילבערביימער. /5:24 און עס וועט זיין, אז דו הערסט א גערויש פון טריט אין די שפיצן פון די מוילבערביימער, דענצמאל זאלסטו איילן, ווארום דענצמאל איז {dn גאט} ארויסגעגאנגען דיר פארויס, צו שלאגן אין דעם לאגער פון די פלשתים.
/5:25 און דוד האט אזוי געטאן – אזוי ווי {dn גאט} האט אים באפוילן, און ער האט געשלאגן די פלשתים פון גבע ביז דו קומסט קיין גזר.

/6:1 און דוד האט ווידער איינגעזאמלט אלע געקליבענע אין ישראל, דרייסיק טויזנט מאן. /6:2 און דוד איז אויפגעשטאנען און איז געגאנגען מיט דעם גאנצן פאלק וואס מיט אים פון בעלי־יהודה, ארויפצוברענגען פון דארטן דעם ארון פון {dn גאט}, וואס אויף אים ווערט גערופן דער נאמען – דער נאמען פון {dn גאט} פון צבאות וואס זיצט אויף די כרובים. /6:3 און זיי האבן ארויפגעלייגט דעם ארון פון {dn גאט} אויף א נייעם וואגן, און האבן אים אוועקגענומען פון אבינדבס הויז וואס אין גבעה. און עוזה און אחיו די זין פון אבינדבן האבן געפירט דעם נייעם וואגן. /6:4 און אז זיי האבן אים אוועקגענומען פון אבינדבס הויז וואס אין גבעה, מיט דעם ארון פון {dn גאט}, איז אחיו געגאנגען פארויס פארן ארון. /6:5 און דוד און דאס גאנצע הויז פון ישראל האבן געשפילט פאר {dn גאט} אויף אלערליי [כלי־זמר פון] ציפרעסנהאלץ, און אויף הארפן, און אויף גיטארן, און אויף פויקן, און אויף קלעפערלעך, און אויף צימבלען.
/6:6 און ווי זיי זיינען געקומען ביזן שייער פון נכון, האט עוזה אויסגעשטרעקט זיין האנט צום ארון פון {dn גאט}, און האט אים אנגענומען, ווארום די רינדער האבן אים אראפגערוקט. /6:7 האט דער צארן פון {dn גאט} געגרימט אויף עוזהן, און {dn גאט} האט אים דארטן געשלאגן פאר דעם פארזע. און ער איז דארטן געשטארבן לעבן דעם ארון פון {dn גאט}.
/6:8 און דודן האט געערגערט פאר וואס {dn גאט} האט געבראכט א בראך אויף עוזהן. און מע רופט יענעם ארט פרץ־עוזה ביז אויף היינטיקן טאג. /6:9 און דוד האט מורא געהאט פאר {dn גאט} יענעם טאג, און ער האט געזאגט: ווי אזוי זאל דער ארון פון {dn גאט} קומען צו מיר?
/6:10 און דוד האט ניט געוואלט אפקערן דעם ארון פון {dn גאט} צו זיך אין דודס־שטאט, און דוד האט אים אפגעפירט צו דעם הויז פון עובד־אדומען פון גת. /6:11 און דער ארון פון {dn גאט} איז געבליבן אין הויז פון עובד־אדומען פון גת דריי חדשים. און {dn גאט} האט געבענטשט עובד־אדומען און זיין גאנץ הויז.
/6:12 איז דערציילט געווארן דעם מלך דודן, אזוי צו זאגן: {dn גאט} האט געבענטשט דאס הויז פון עובד־אדומען און אלץ וואס געהערט צו אים, פון וועגן דעם ארון פון {dn גאט}. איז דוד געגאנגען, און האט ארויפגעבראכט דעם ארון פון {dn גאט} פון עובד־אדומס הויז אין דודס־שטאט, מיט א שמחה. /6:13 און עס איז געווען, ווי די טרעגערס פון דעם ארון פון {dn גאט} זיינען אפגעגאנגען זעקס טריט, אזוי האט ער געשלאכט אן אקס און א געשטאפט רינד. /6:14 און דוד האט געטאנצט מיטן גאנצן כוח פאר {dn גאט}; און דוד איז געווען אנגעגורט אין א ליינענעם אפוד. /6:15 און דוד און דאס גאנצע הויז פון ישראל, האבן ארויפגעבראכט דעם ארון פון {dn גאט} מיט שאלונג און מיט א קול פון שופר.
/6:16 און עס איז געווען, ווי דער ארון פון {dn גאט} איז געקומען אין דודס־שטאט, אזוי האט מיכל די טאכטער פון שאולן ארויסגעקוקט דורכן פענצטער, און האט געזען דעם מלך דודן טאנצן און שפרינגען פאר {dn גאט}, און זי האט אים פאראכט אין איר הארצן.
/6:17 און זיי האבן געבראכט דעם ארון פון {dn גאט}, און האבן אים אוועקגעשטעלט אויף זיין ארט, אין דעם געצעלט וואס דוד האט פאר אים אויפגעשטעלט. און דוד האט אויפגעבראכט בראנדאפפער און פרידאפפער פאר {dn גאט}. /6:18 און אז דוד האט געענדיקט אויפברענגען די בראנדאפפער און די פרידאפפער, האט ער געבענטשט דאס פאלק אין דעם נאמען פון {dn גאט} פון צבאות. /6:19 און ער האט אויסגעטיילט דעם גאנצן פאלק, דעם גאנצן המון פון ישראל, פון א מאן ביז א פרוי, איטלעכן א חלה ברויט, און א חלק פלייש, און א ראזינקעקוכן. און דאס גאנצע פאלק איז געגאנגען איטלעכער צו זיין הויז.
/6:20 און דוד האט זיך אומגעקערט צו בענטשן זיין הויזגעזינט. איז מיכל די טאכטער פון שאולן ארויסגעגאנגען דודן אנטקעגן, און האט געזאגט: וואס פאר א כבוד האט זיך היינט אנגעטאן דער מלך פון ישראל, ווען ער האט זיך היינט אפגעדעקט פאר די אויגן פון די דינסטן פון זיינע קנעכט, אזוי ווי אפדעקן דעקט זיך אפ איינער פון די נישטווערטיקע! /6:21 האט דוד געזאגט צו מיכלען: פאר {dn גאט} וואס האט אויסדערוויילט מיך איידער דיין פאטער און איידער דיין גאנץ הויז, מיך צו באפעלן פאר א פירשט איבער דעם פאלק פון {dn גאט}, איבער ישראל – פאר {dn גאט} וועל איך מיך פריילעך מאכן. /6:22 און איך וועל זיך נאך קלענער האלטן ווי דאס, און וועל זיין שפל אין מיינע אויגן. און מיט די דינסטן וואס דו זאגסט, מיט זיי טו איך זיך אן כבוד.
/6:23 און מיכל די טאכטער פון שאולן, זי האט ניט געהאט קיין קינד ביז דעם טאג פון איר טויט.

/7:1 און עס איז געווען, אז דער מלך האט זיך באזעצט אין זיין הויז, און {dn גאט} האט אים בארוט רונד ארום פון אלע זיין פיינט, /7:2 האט דער מלך געזאגט צו נתן דעם נביא: זע נאר, איך וווין אין א הויז פון צעדערן, און דער ארון פון {dn גאט} וווינט אין פארהאנגען. /7:3 האט נתן געזאגט צום מלך: אלץ וואס אין דיין הארצן גיי טו, ווארום {dn גאט} איז מיט דיר.
/7:4 און עס איז געווען, אין יענער נאכט, איז דאס ווארט פון {dn גאט} געווען צו נתנען, אזוי צו זאגן: /7:5 גיי און זאלסט זאגן צו מיין קנעכט, צו דודן: אזוי האט {dn גאט} געזאגט: ווילסט דו דען מיר בויען א הויז צום וווינען פאר מיר? /7:6 אז איך האב ניט געוווינט אין א הויז פון דעם טאג וואס איך האב אויפגעבראכט די קינדער פון ישראל פון מצרים און ביז אויף היינטיקן טאג, נייערט איך פלעג אומגיין אין א געצעלט און אין א משכן. /7:7 אומעטום ווו איך בין אומגעגאנגען צווישן אלע קינדער פון ישראל, צי האב איך א ווארט גערעדט מיט איינעם פון די שבטים פון ישראל, וואס איך האב באפוילן צו פיטערן מיין פאלק ישראל, אזוי צו זאגן: פאר וואס האט איר מיר ניט געבויט א הויז פון צעדערן? /7:8 און אצונד, זאלסטו אזוי זאגן צו מיין קנעכט, צו דודן: אזוי האט געזאגט {dn גאט} פון צבאות: איך האב דיך גענומען פון דעם פיטערפלאץ, פון הינטער די שאף, צו זיין א פירשט איבער מיין פאלק, איבער ישראל. /7:9 און איך בין געווען מיט דיר אומעטום ווו דו ביסט געגאנגען, און איך האב פארשניטן אלע דיינע פיינט פון פאר דיר; און איך וועל דיר מאכן א גרויסן נאמען, אזוי ווי דער נאמען פון די גרעסטע וואס אויף דער ערד. /7:10 און איך וועל מאכן אן ארט פאר מיין פאלק, פאר ישראל, און וועל אים איינפלאנצן, ער זאל רוען אויף זיין ארט, און מער ניט ציטערן; און פארברעכער זאלן אים מער ניט פייניקן אזוי ווי צוערשט, /7:11 פון דעם טאג וואס איך האב באפוילן שופטים איבער מיין פאלק ישראל; און איך וועל דיך בארוען פון אלע דיינע פיינט. און {dn גאט} זאגט דיר אן, אז {dn גאט} וועט דיר מאכן א הויז. /7:12 אז דיינע טעג וועלן דערפילט ווערן, און וועסט זיך לייגן מיט דיינע עלטערן, וועל איך אויפשטעלן דיין זאמען נאך דיר, דעם וואס וועט ארויסגיין פון דיינע אינגעווייד, און איך וועל באפעסטיקן זיין מלוכה. /7:13 ער וועט בויען א הויז צו מיין נאמען, און איך וועל באפעסטיקן דעם טראן פון זיין מלוכה ביז אויף אייביק. /7:14 איך וועל אים זיין פאר א פאטער, און ער וועט מיר זיין פאר א זון, אז ווען ער פארברעכט, וועל איך אים שטראפן מיט דער רוט פון מענטשן, און מיט די פלאגן פון מענטשנקינדער. /7:15 אבער מיין חסד וועט זיך ניט אפטאן פון אים, אזוי ווי איך האב אפגעטאן פון שאולן, וועמען איך האב אפגעטאן פון פאר דיר. /7:16 און דיין הויז און דיין מלוכה וועלן ביז אייביק זיין זיכער פאר דיר; דיין טראן וועט זיין פעסט ביז אייביק.
/7:17 אזוי ווי אלע די דאזיקע ווערטער, און אזוי ווי די דאזיקע גאנצע זעונג, אזוי האט נתן גערעדט צו דודן.
/7:18 און דער מלך דוד איז געקומען, און האט זיך געזעצט פאר {dn גאט}, און האט געזאגט: ווער בין איך, {dn גאט דו האר}, און ווער איז מיין הויז, וואס דו האסט מיך געבראכט ביז אהער? /7:19 און דאס איז נאך געווען קליין אין דיינע אויגן, {dn גאט דו האר}, און דו האסט אויך גערעדט וועגן דיין קנעכטס הויז אויף ווייטער אהין, וואס דאס איז נאר דער שטייגער מיט א לייט, {dn גאט דו האר}. /7:20 און וואס מער נאך זאל דוד רעדן צו דיר? דו קענסט דאך דיין קנעכט, {dn גאט דו האר}. /7:21 פון וועגן דיין ווארט, און לויט דיין הארצן, האסטו געטאן, צו לאזן וויסן דיין קנעכט די דאזיקע גאנצע גדולה. /7:22 דעריבער ביסטו גרויס, {dn יהוה} דו {dn גאט}, ווארום ניטא אזא ווי דו, און ניטא קיין {dn גאט} אחוץ דיר, לויט אלץ וואס מיר האבן געהערט מיט אונדזערע אויערן. /7:23 און וואסער איינציקע אומה אויף דער ערד איז אזוי ווי דיין פאלק ישראל, וואס {dn גאט} איז געגאנגען אויסלייזן זיך צום פאלק, און זיך צו מאכן א נאמען, און צו טאן – פון אייערט וועגן־גרויס׳, און פארכטיקע זאכן, פאר דיין לאנד, [צו פארטרייבן] פון פאר דיין פאלק וואס דו האסט דיר אויסגעלייזט פון מצרים, אומות מיט זייערע געטער? /7:24 און דו האסט דיר באפעסטיקט דיין פאלק ישראל דיר צום פאלק אויף אייביק, און דו, {dn יהוה}, ביסט געווארן זיי צום {dn גאט}. /7:25 און אצונד, {dn יהוה} דו {dn גאט}, דאס ווארט וואס דו האסט גערעדט וועגן דיין קנעכט און וועגן זיין הויז, זיי מקיים אויף אייביק, און טו אזוי ווי דו האסט גערעדט. /7:26 און זאל געגרייסט ווערן דיין נאמען ביז אייביק, אזוי צו זאגן: {dn יהוה} פון צבאות איז דער {dn גאט} איבער ישראל; און דאס הויז פון דיין קנעכט דודן זאל זיין פעסט פאר דיר. /7:27 ווארום דו, {dn יהוה} פון צבאות, דער {dn גאט} איבער ישראל, האסט אנטפלעקט דעם אויער פון דיין קנעכט, אזוי צו זאגן: איך וועל דיר בויען א הויז; דרום האט דיין קנעכט געפונען ביי זיך הארץ מתפלל צו זיין צו דיר די דאזיקע תפילה. /7:28 און אצונד, {dn יהוה} {dn גאט}, דו ביסט {dn גאט}, און דיינע ווערטער מוזען זיין אמת, און דו האסט צוגעזאגט דיין קנעכט דאס דאזיקע גוטס; /7:29 דרום באוויליק אצונד, און בענטש דאס הויז פון דיין קנעכט צו זיין אויף אייביק פאר דיר, ווארום דו {dn גאט דער האר} האסט גערעדט; און פון דיין ברכה זאל דאס הויז פון דיין קנעכט געבענטשט ווערן אויף אייביק.

/8:1 און עס איז געווען נאך דעם, האט דוד געשלאגן די פלשתים, און האט זיי געמאכט אונטערטעניק, און דוד האט צוגענומען מתג־אמה פון דער האנט פון די פלשתים.
/8:2 און ער האט געשלאגן מואב, און האט זיי געמאסטן מיט א שנור, זיי אויסלייגנדיק אויף דער ערד; און ער האט אפגעמאסטן צוויי שנורן צו טייטן, און איין פולע שנור צו לאזן לעבן. און מואב איז געווארן צו דודן קנעכט וואס ברענגען אפגאב.
/8:3 און דוד האט געשלאגן הדדעזר דעם זון פון רחובן, דעם מלך פון צובה, בעת ער איז געגאנגען צוריקקריגן זיין אויבערהאנט ביים טייך פרת. /8:4 און דוד האט באצווונגען פון אים טויזנט און זיבן הונדערט רייטער, און צוואנציק טויזנט פוסגייער; און דוד האט געליימט אלע געשפאנען, נאר איבערגעלאזט פון זיי הונדערט געשפאן.
/8:5 איז ארם פון דמשק געקומען העלפן הדדעזר דעם מלך פון צובה, און דוד האט געשלאגן פון ארם צוויי און צוואנציק טויזנט מאן. /8:6 און דוד האט געשטעלט וואכן אין ארם פון דמשק, און ארם איז געווארן צו דודן קנעכט וואס ברענגען אפגאב.
און {dn גאט} האט געהאלפן דודן אומעטום ווו ער איז געגאנגען.
/8:7 און דוד האט גענומען די גילדערנע שילדן וואס זיינען געווען אויף הדדעזרס קנעכט, און ער האט זיי געבראכט קיין ירושלים. /8:8 און פון בטח און פון ברותי, הדדעזרס שטעט, האט דער מלך דוד צוגענומען קופער זייער פיל.
/8:9 און תועי דער מלך פון חמת האט געהערט אז דוד האט געשלאגן דעם גאנצן חיל פון הדדעזרן, /8:10 און תועי האט געשיקט זיין זון יורמען צום מלך דוד, אים צו פרעגן אויף פריד און אים אנצוווינטשן, פאר וואס ער האט מלחמה געהאלטן מיט הדדעזרן, און אים געשלאגן, ווארום הדדעזר האט געהאט מלחמה מיט תועין; און ער האט געבראכט מיט זיך זילבערנע כלים און גילדערנע כלים און קופערנע כלים. /8:11 זיי אויך האט דער מלך דוד געהייליקט צו {dn גאט}, מיט דעם זילבער און דעם גאלד וואס ער האט געהייליקט פון אלע פעלקער וואס ער האט באצווונגען: /8:12 פון ארם, און פון מואב, און פון די קינדער פון עמון, און פון די פלשתים, און פון עמלק, און פון דעם רויב פון הדדעזר דעם זון פון רחובן, דעם מלך פון צובה.
/8:13 און דוד האט זיך געמאכט א שם, ווען ער האט זיך אומגעקערט פון שלאגן ארם אין טאל פון זאלץ – אכצן טויזנט מאן. /8:14 און ער האט געשטעלט וואכן אין אדום; אין גאנץ אדום האט ער געשטעלט וואכן. און גאנץ אדום איז געווארן קנעכט צו דודן.
און {dn גאט} האט געהאלפן דודן אומעטום ווו ער איז געגאנגען. /8:15 און דוד האט געקיניגט איבער גאנץ ישראל. און דוד האט געטאן רעכט און גערעכטיקייט צו זיין גאנצן פאלק.
/8:16 און יואב דער זון פון צרויהן איז געווען איבערן חיל; און יהושפט דער זון פון אחילודן, דער דערמאנער; /8:17 און צדוק דער זון פון אחיטובן, און אחימלך דער זון פון אביתרן, כהנים; און שריה, דער שרייבער; /8:18 און בניהו דער זון פון יהוידען, איבער די כרתים און די פלתים; און די זין פון דודן זיינען געווען אויבערלייט.

/9:1 און דוד האט געזאגט: איז נאך ווער דא וואס איז געבליבן פון שאולס הויז, אז איך זאל קענען טאן מיט אים חסד פון יהונתנס וועגן?
/9:2 איז געווען פון שאולס הויז א קנעכט וואס זיין נאמען איז געווען ציבא; האט מען אים גערופן צו דודן, און דער מלך האט צו אים געזאגט: ביסט דו ציבא? האט ער געזאגט: דיין קנעכט! /9:3 האט דער מלך געזאגט: איז ניטא מער עמעצער פון שאולס הויז, אז איך זאל קענען טאן מיט אים א גאטס חסד? האט ציבא געזאגט צום מלך: פאראן נאך א זון פון יהונתנען, א לאמער אויף די פיס. /9:4 האט דער מלך צו אים געזאגט: אווו איז ער? האט ציבא געזאגט צום מלך: זע, ער איז אין הויז פון מכיר דעם זון פון עמיאלן אין לו־דבר. /9:5 האט דער מלך דוד געשיקט, און האט אים צוגענומען פון דעם הויז פון מכירן דעם זון פון עמיאלן פון לו־דבר. /9:6 און מפיבושת דער זון פון יהונתן דעם זון פון שאולן איז געקומען צו דודן, און ער איז געפאלן אויף זיין פנים, און האט זיך געבוקט. האט דוד געזאגט: מפיבושת! האט ער געזאגט: דא איז דיין קנעכט. /9:7 האט דוד צו אים געזאגט: זאלסט ניט מורא האבן, ווארום טאן וועל איך טאן מיט דיר חסד פון דיין פאטער יהונתנס וועגן, און איך וועל דיר אומקערן דאס גאנצע פעלד פון דיין פאטער שאולן, און דו וועסט עסן ברויט ביי מיין טיש תמיד. /9:8 האט ער זיך געבוקט און האט געזאגט: וואס איז דיין קנעכט, אז דו זאלסט זיך אומקוקן אויף אזא טויטן הונט ווי איך?
/9:9 און דער מלך האט גערופן ציבאן, שאולס דינער, און האט צו אים געזאגט: אלץ וואס האט געהערט צו שאולן און צו זיין גאנצן הויז, האב איך אפגעגעבן צו דעם זון פון דיין האר. /9:10 און וועסט באארבעטן פאר אים די ערד, דו און דיינע זין, און דיינע קנעכט, און וועסט אריינברענגען די תבואה, און עס וועט זיין פאר דיין הארס זון ברויט צום עסן; און מפיבושת דיין הארס זון וועט עסן ברויט ביי מיין טיש תמיד. – און ציבא האט געהאט פופצן זין און צוואנציק קנעכט. – /9:11 האט ציבא געזאגט צום מלך: אזוי ווי אלץ וואס מיין האר דער מלך באפעלט זיין קנעכט, אזוי וועט דיין קנעכט טאן. און מפיבושת – ער עסט אויך ביי מיין טיש אזוי ווי איינער פון דעם מלכס זין.
/9:12 און מפיבושת האט געהאט א קליינעם זון וואס זיין נאמען איז געווען מיכא. און די גאנצע באוווינערשאפט פון ציבאס הויז איז געווען קנעכט צו מפיבושתן. /9:13 און מפיבושת איז געזעסן אין ירושלים, ווארום ביים מלכס טיש האט ער תמיד געגעסן. און ער איז געווען א הינקעדיקער אויף זיינע ביידע פיס.

/10:1 און עס איז געווען נאך דעם, איז געשטארבן דער מלך פון די קינדער פון עמון, און זיין זון חנון איז געווארן מלך אויף זיין ארט. /10:2 האט דוד געזאגט: לאמיך טאן א פריינטלעכקייט מיט חנון דעם זון פון נחשן, אזוי ווי זיין פאטער האט געטאן א פריינטלעכקייט מיט מיר.
און דוד האט געשיקט דורך זיינע קנעכט אים צו טרייסטן נאך זיין פאטער. און דודס קנעכט זיינען געקומען אין לאנד פון די קינדער פון עמון.
/10:3 האבן די הארן פון די קינדער פון עמון געזאגט צו חנון זייער האר: צי מיינסטו אז דוד וויל טאן כבוד דיין פאטער, וואס ער האט געשיקט צו דיר טרייסטער? דאך נאר אויסצופארשן די שטאט און זי אויסצוקוקן און זי דורכצונישטערן האט דוד געשיקט זיינע קנעכט צו דיר.
/10:4 האט חנון גענומען דודס קנעכט און האט זיי אפגעגאלט א האלבע בארד, און אפגעשניטן זייערע קליידער אין העלפט, ביז זייער געזעס, און זיי אוועקגעשיקט.
/10:5 האט מען אנגעזאגט דודן, און ער האט געשיקט זיי אנטקעגן, ווארום די מענטשן האבן זיך זייער געשעמט. און דער מלך האט געלאזט זאגן: זיצט אין יריחו ביז אייער בארד וועט אפוואקסן, און איר וועט זיך אומקערן.
/10:6 האבן די קינדער פון עמון געזען אז זיי האבן זיך פארמיאוסט ביי דודן, און די קינדער פון עמון האבן געשיקט און געדונגען ארם פון בית־רחוב, און ארם פון צובא, צוואנציק טויזנט פוסגייער, און דעם מלך פון מעכה מיט טויזנט מאן, און די מענער פון טוב, צוועלף טויזנט מאן.
/10:7 האט דוד דערהערט, און ער האט געשיקט יואבן און דעם גאנצן חיל, די גבורים.
/10:8 און די קינדער פון עמון זיינען ארויסגעגאנגען, און האבן אנגעריכט א מלחמה ביים איינגאנג פון טויער; און ארם פון צובא און רחוב, און די מענער פון טוב און פון מעכה, זיינען געווען באזונדער אין פעלד. /10:9 און יואב האט געזען אז דער פראנט פון דער מלחמה איז קעגן אים פון פארנט און פון הינטן; האט ער אויסגעקליבן פון אלע געקליבענע פון ישראל, און אויסגעשטעלט אקעגן ארם. /10:10 און דאס איבעריקע פאלק האט ער געגעבן אויף דער האנט פון זיין ברודער אבישין, און אויסגעשטעלט אקעגן די קינדער פון עמון. /10:11 און ער האט געזאגט: אויב ארם וועט זיין שטארקער פון מיר, וועסטו מיר זיין צו הילף, און אויב די קינדער פון עמון וועלן זיין שטארקער פון דיר, וועל איך דיר גיין העלפן. /10:12 זיי שטארק, און לאמיר זיך שטארקן, פאר אונדזער פאלק און פאר די שטעט פון אונדזער {dn גאט}; און זאל {dn יהוה} טאן וואס איז גוט אין זיינע אויגן.
/10:13 און יואב און דאס גאנצע פאלק וואס מיט אים האבן גענענט אויף מלחמה קעגן ארם, און זיי זיינען אנטלאפן פאר אים. /10:14 און ווי די קינדער פון עמון האבן געזען אז ארם איז אנטלאפן, אזוי זיינען זיי אנטלאפן פאר אבישין, און זיינען אריין אין שטאט. און יואב האט זיך אומגעקערט פון די קינדער פון עמון, און איז געקומען קיין ירושלים.
/10:15 און ארם האט געזען אז ער איז געשלאגן געווארן פאר ישראל, און זיי האבן זיך איינגעזאמלט אין איינעם. /10:16 און הדדעזר האט געשיקט און ארויסגעבראכט ארם וואס פון יענער זייט טייך; און זיי זיינען געקומען קיין חילם, מיט שובך דעם חיל־פירער פון הדדעזרן זיי פארויס.
/10:17 איז אנגעזאגט געווארן דודן, און ער האט איינגעזאמלט גאנץ ישראל, און איז אריבער דעם ירדן, און געקומען קיין חילם. און ארם האט זיך אויסגעשטעלט אקעגן דודן, און זיי האבן מלחמה געהאלטן מיט אים. /10:18 און ארם איז אנטלאפן פאר ישראל, און דוד האט געהרגעט פון ארם זיבן הונדערט אויף רייטוועגן, און פערציק טויזנט רייטער; און שובך זייער חיל־פירער האט ער געשלאגן, און ער איז דארטן געשטארבן.
/10:19 און אלע מלכים, די קנעכט פון הדדעזרן, האבן געזען אז זיי זיינען געשלאגן געווארן פאר ישראל, און זיי האבן געמאכט שלום מיט ישראל, און האבן זיי געדינט. און ארם האט מורא געהאט ווידער צו העלפן די קינדער פון עמון.

/11:1 און עס איז געווען ביים אומקער פון יאר, אין דער צייט וואס די מלכים גייען ארויס אויף מלחמה, האט דוד געשיקט יואבן און זיינע קנעכט מיט אים, און גאנץ ישראל, און זיי האבן פארוויסט די קינדער פון עמון, און האבן געלעגערט אויף רבה. און דוד איז געזעסן אין ירושלים.
/11:2 און עס איז געווען קעגן אוונטצייט, איז דוד אויפגעשטאנען פון זיין געלעגער, און איז ארומגעגאנגען אויפן דאך פון מלכס הויז, און האט געזען פון דאך א פרוי זיך באדן; און די פרוי איז געווען זייער שיין פון אויסזען.
/11:3 האט דוד געשיקט און זיך נאכגעפרעגט אויף דער פרוי, און מע האט געזאגט: דאס איז דאך בת־שבע, די טאכטער פון אליעמען, די ווייב פון אוריה דעם חתי. /11:4 האט דוד געשיקט שלוחים און האט זי געלאזט ברענגען, און זי איז צו אים געקומען, און ער איז געלעגן מיט איר; און זי האט זיך נאר וואס געהאט גערייניקט פון איר אומריינקייט. און זי האט זיך אומגעקערט אין איר הויז.
/11:5 און די פרוי איז טראגעדיק געווארן, און זי האט געשיקט און דערציילט דודן, און געזאגט: איך בין טראגעדיק.
/11:6 האט דוד געשיקט צו יואבן: שיק צו מיר אוריה דעם חתי. און יואב האט געשיקט אוריהן צו דודן. /11:7 איז אוריה צו אים געקומען, און דוד האט זיך נאכגעפרעגט אויף דעם פריד פון יואבן, און אויף דעם פריד פון פאלק, און אויף דעם גאנג פון דער מלחמה. /11:8 און דוד האט געזאגט צו אוריהן: נידער אראפ צו דיין הויז, און וואש דיינע פיס.
איז אוריה ארויסגעגאנגען פון מלכס הויז, און נאך אים איז ארויסגעגאנגען א שפייזגעשאנק פון דעם מלך. /11:9 אבער אוריה האט זיך געלייגט ביים איינגאנג פון מלכס הויז מיט אלע קנעכט פון זיין האר, און האט ניט אראפגענידערט צו זיין הויז.
/11:10 האט מען דערציילט דודן, אזוי צו זאגן: אוריה האט ניט אראפגענידערט צו זיין הויז. און דוד האט געזאגט צו אוריהן: דו קומסט דאך פון וועג, פאר וואס האסטו ניט אראפגענידערט צו דיין הויז? /11:11 האט אוריה געזאגט צו דודן: דער ארון פון ישראל און יהודה זיצן אין ביידלעך, און מיין האר יואב און די קנעכט פון מיין האר לאגערן אויפן פרייען פעלד, און איך זאל קומען אין מיין הויז צו עסן און צו טרינקען, און צו ליגן מיט מיין ווייב? אזוי ווי דו לעבסט, און אזוי ווי דיין זעל לעבט, אויב איך וועל טאן די דאזיקע זאך!/11:12 האט דוד געזאגט צו אוריהן: בלייב דא אויך היינט, און מארגן וועל איך דיך אוועקשיקן.
איז אוריה געבליבן אין ירושלים יענעם טאג און אויף מארגן. /11:13 און דוד האט אים גערופן, און ער האט געגעסן ביי אים און געטרונקען: און ער האט אים אנגעשיכורט. אבער אין אוונט איז ער ארויסגעגאנגען זיך לייגן אויף זיין געלעגער מיט די קנעכט פון זיין האר, און צו זיין הויז האט ער ניט אראפגענידערט.
/11:14 און עס איז געווען אין דער פרי, האט דוד געשריבן א בריוו צו יואבן, און געשיקט דורך דער האנט פון אוריהן. /11:15 און ער האט געשריבן אין דעם בריוו אזוי צו זאגן: שטעל אוריהן אקעגן דעם פראנט פון דער שטארקסטער מלחמה, און קערט אייך אפ פון הינטער אים, כדי ער זאל געשלאגן ווערן און שטארבן.
/11:16 און עס איז געווען, אז יואב האט געוואכט אויף דער שטאט, האט ער אוועקגעשטעלט אוריהן אויף דעם ארט וואס ער האט געוווסט אז דארטן זיינען דא העלדישע לייט. /11:17 און די מענער פון שטאט זיינען ארויסגעגאנגען, און האבן מלחמה געהאלטן מיט יואבן, און עס זיינען געפאלן פון דעם פאלק, פון דודס קנעכט, און אויך אוריה דער חתי איז אומגעקומען.
/11:18 און יואב האט געשיקט און דערציילט דודן אלע געשעענישן פון דער מלחמה. /11:19 און ער האט באפוילן דעם שליח אזוי צו זאגן: אז דו ענדיקסט דערציילן דעם מלך אלע געשעענישן פון דער מלחמה, /11:20 איז, אויב דער גרימצארן פון דעם מלך וועט אויפגיין, און ער וועט זאגן צו דיר: נאך וואס האט איר גענענט צו דער שטאט מלחמה צו האלטן? האט איר ניט געוווסט אז זיי וועלן שיסן פון דער מויער?/11:21 ווער האט דערשלאגן אבימלך דעם זון פון ירובשתן? האט ניט א פרוי אראפגעווארפן אויף אים אן אויבערשטן מילשטיין פון דער מויער, און ער איז געשטארבן אין תבץ? נאך וואס האט איר גענענט צו דער מויער? – זאלסטו זאגן: אויך דיין קנעכט אוריה דער חתי איז אומגעקומען.
/11:22 איז געגאנגען דער שליח, און ער איז געקומען און האט דערציילט דודן אלץ וועגן וואס יואב האט אים געשיקט. /11:23 און דער שליח האט געזאגט צו דודן: יא, די מענטשן זיינען געווען שטארקער פון אונדז, און זיי זיינען ארויסגעגאנגען צו אונדז אין פעלד, און מיר האבן זיך געלאזט אויף זיי ביזן איינגאנג פון טויער. /11:24 און די שיסערס האבן געשאסן אויף דיינע קנעכט פון דער מויער, און עס זיינען אומגעקומען פון דעם מלכס קנעכט, און אויך דיין קנעכט אוריה דער חתי איז אומגעקומען.
/11:25 האט דוד געזאגט צום שליח: אזוי זאלסטו זאגן צו יואבן: ״זאל ניט זיין פארדראסיק אין דיינע אויגן די דאזיקע זאך, ווארום די שווערד פארצערט, אזוי צי אזוי; האלט אן דיין מלחמה אקעגן דער שטאט, און צעשטער זי״; און שטארק אים.
/11:26 און די ווייב פון אוריה דעם חתי האט געהערט אז איר מאן אוריה איז טויט, און זי האט געקלאגט אויף איר מאן. /11:27 און ווי די אבלות איז אריבער, אזוי האט דוד געשיקט און האט זי אריינגענומען אין זיין הויז, און זי איז אים געווארן פאר א ווייב. און זי האט אים געבארן א זון.
און די זאך וואס דוד האט געטאן, איז געווען שלעכט אין די אויגן פון {dn גאט}.

/12:1 און {dn גאט} האט געשיקט נתנען צו דודן, און ער איז צו אים געקומען, און האט צו אים געזאגט: צוויי מענטשן זיינען געווען אין איין שטאט: איינער אן עושר און איינער אן ארעמאן. /12:2 ביים עושר זיינען געווען שאף און רינדער זייער פיל, /12:3 און ביים ארעמאן איז גארנישט געווען אחוץ איין קליין שעפעלע, וואס ער האט געקויפט און עס אויפגעהאדעוועט, און עס איז אויפגעוואקסן אין איינעם מיט אים און מיט זיינע קינדער. פון זיין ביסן פלעגט עס עסן, און פון זיין בעכער פלעגט עס טרינקען, און אין זיין בוזעם פלעגט עס ליגן, און עס איז אים געווען ווי א טאכטער. /12:4 איז געקומען א דורכגייער צו דעם מאן דעם עושר, און אים איז געווען א שאד צו נעמען פון זיינע שאף און פון זיינע רינדער, אויף צו מאכן פאר דעם אורח וואס איז צו אים געקומען, האט ער גענומען דאס שעפעלע פון דעם ארעמאן, און האט עס געמאכט פאר דעם מאן וואס איז צו אים געקומען.
/12:5 האט דער צארן פון דודן שטארק געגרימט אויף דעם מאן, און ער האט געזאגט צו נתנען: אזוי ווי {dn גאט} לעבט, אז טויט קומט דעם מאן וואס טוט דאס דאזיקע! /12:6 און פאר דעם שעפעלע דארף ער באצאלן פירפאכיק, דערפאר וואס ער האט געטאן די דאזיקע זאך, און פאר וואס ער האט ניט רחמנות געהאט.
/12:7 האט נתן געזאגט צו דודן: דו ביסט דער מאן! אזוי האט געזאגט {dn יהוה} דער {dn גאט} פון ישראל: איך האב דיך געזאלבט פאר א מלך איבער ישראל, און איך האב דיך מציל געווען פון שאולס האנט;/12:8 און איך האב דיר געגעבן דאס הויז פון דיין האר, און די ווייבער פון דיין האר אין דיין בוזעם, און האב דיר געגעבן דאס הויז פון ישראל און יהודה. און אויב דאס איז ווינציק, וועל איך דיר צולייגן נאך און נאך א מאל אזוי פיל. /12:9 פאר וואס האסטו פאראכט דאס ווארט פון {dn גאט}, צו טאן וואס איז שלעכט אין מיינע אויגן? אוריה דעם חתי האסטו דערשלאגן מיטן שווערד, און זיין ווייב האסטו דיר צוגענומען פאר א ווייב; און האסט אים געהרגעט דורך דער שווערד פון די קינדער פון עמון. /12:10 און אצונד, זאל זיך אויף אייביק ניט אפטאן א שווערד פון דיין הויז, דערפאר וואס דו האסט מיך פאראכט, און האסט גענומען די ווייב פון אוריה דעם חתי דיר צו זיין פאר א ווייב. /12:11 אזוי האט {dn גאט} געזאגט: זע, איך שטעל־אויף אויף דיר אן אומגליק פון דיין הויז, און איך וועל נעמען דיינע ווייבער פאר דיינע אויגן, און זיי געבן צו אן אנדערן, און ער וועט ליגן מיט דיינע ווייבער פאר די אויגן פון דער דאזיקער זון. /12:12 ווארום דו האסט געטאן אין פארבארגעניש, און איך וועל טאן די דאזיקע זאך פאר גאנץ ישראל, און פאר דער זון.
/12:13 האט דוד געזאגט צו נתנען: איך האב געזינדיקט צו {dn גאט}. האט נתן געזאגט: {dn גאט} האט אויך אפגעטאן דיין זינד; וועסט ניט שטארבן. /12:14 אבער ווייל לעסטערן האסטו געלעסטערט די פיינט פון {dn גאט} מיט דער דאזיקער זאך, וועט אויך דאס קינד וואס איז דיר געבארן געווארן, זיכער שטארבן.
און נתן איז אוועקגעגאנגען צו זיין הויז.
/12:15 און {dn גאט} האט געפלאגט דאס קינד וואס אוריהס ווייב האט געבארן דודן, און ער איז געווארן חרוב. /12:16 האט דוד געבעטן {dn גאט} פאר דעם יינגל, און דוד האט געפאסט א פאסטונג, און אז ער פלעגט אהיים קומען, פלעגט ער נעכטיקן ליגנדיק אויף דער ערד. /12:17 זיינען צוגעשטאנען צו אים אלע עלטסטע פון זיין הויז, אים צו מאכן אויפשטיין פון דער ערד, אבער ער האט ניט געוואלט, און ער האט ניט געגעסן מיט זיי קיין ברויט.
/12:18 און עס איז געווען אויפן זיבעטן טאג, איז דאס קינד געשטארבן, און דודס קנעכט האבן מורא געהאט אים אויסצוזאגן אז דאס קינד איז געשטארבן; ווארום זיי האבן געזאגט: זע, אז דאס קינד האט געלעבט, האבן מיר צו אים גערעדט, און ער האט ניט צוגעהערט צו אונדזער קול, היינט ווי וועלן מיר זאגן צו אים: דאס קינד איז געשטארבן? ער וועט זיך נאך אנטאן עפעס בייז.
/12:19 האט דוד געזען אז זיינע קנעכט שושקן זיך, און דוד האט פארשטאנען אז דאס קינד איז געשטארבן, און דוד האט געזאגט צו זיינע קנעכט: איז דאס קינד געשטארבן? האבן זיי געזאגט: געשטארבן.
/12:20 איז דוד אויפגעשטאנען פון דער ערד, און ער האט זיך געוואשן און געזאלבט, און איבערגעביטן זיינע קליידער; און ער איז געקומען אין גאטס הויז, און האט זיך געבוקט. און ער איז געקומען אין זיין הויז, און האט געבעטן, און מע האט געלייגט פאר אים ברויט, און ער האט געגעסן.
/12:21 האבן זיינע קנעכט צו אים געזאגט: וואס איז די דאזיקע זאך, וואס דו האסט געטאן? פון וועגן דעם קינד, אז עס האט געלעבט, האסטו געפאסט און געוויינט, און ווי דאס קינד איז געשטארבן, ביסטו אויפגעשטאנען און האסט געגעסן ברויט? /12:22 האט ער געזאגט: אז דאס קינד האט נאך געלעבט האב איך געפאסט און געוויינט, ווייל איך האב געקלערט: ווער ווייס, {dn גאט} קען מיך לייטזעליקן, און דאס קינד וועט בלייבן לעבן. /12:23 אצונד אבער אז ער איז געשטארבן, נאך וואס זאל איך פאסטן? צי קען איך אים ווידער אומקערן? איך גיי צו אים, אבער ער וועט זיך ניט אומקערן צו מיר.
/12:24 און דוד האט געטרייסט זיין ווייב בת־שבען, און ער איז געקומען צו איר, און איז געלעגן מיט איר. און זי האט געבארן א זון, און ער האט גערופן זיין נאמען שלמה, און {dn גאט} האט אים ליב געהאט. /12:25 און ער האט געשיקט דורך נתן דעם נביא, און האט גערופן זיין נאמען ידידיה פון וועגן {dn גאט}.
/12:26 און יואב האט מלחמה געהאלטן אויף רבה פון די קינדער פון עמון, און ער האט באצווונגען די מלוכה־שטאט. /12:27 און יואב האט געשיקט שלוחים צו דודן, און האט געזאגט: איך האב מלחמה געהאלטן אויף רבה, אויך האב איך באצווונגען די וואסערשטאט. /12:28 און אצונד, זאמל איין דאס איבעריקע פאלק, און לעגער אויף דער שטאט, און באצווינג זי; אזיסט וועל איך באצווינגען די שטאט, און מיין נאמען וועט גערופן ווערן אויף איר.
/12:29 האט דוד איינגעזאמלט דאס גאנצע פאלק, און ער איז געגאנגען קיין רבה, און האט מלחמה געהאלטן אויף איר, און האט זי באצווונגען. /12:30 און ער האט אראפגענומען מלכמס קרוין פון זיין קאפ; און איר וואג איז געווען א צענטנער גאלד, דערצו טייער געשטיין; און זי איז אנגעטאן געווארן אויף דודס קאפ. און רויב פון דער שטאט האט ער ארויסגעפירט זייער פיל. /12:31 און דאס פאלק וואס אין איר האט ער ארויסגעפירט, און געלייגט אונטער זעגן, און אונטער אייזערנע דרעששליטנס, און אונטער אייזערנע העק, און האט זיי געמאכט דורכגיין דורך ציגלאויוונס. און אזוי פלעגט ער טאן צו אלע שטעט פון די קינדער פון עמון.
און דוד און דאס גאנצע פאלק האבן זיך אומגעקערט קיין ירושלים.

/13:1 און עס איז געווען נאך דעם: אבשלום דער זון פון דודן האט געהאט א שיינע שוועסטער וואס איר נאמען איז געווען תמר, /13:2 און אמנון דער זון פון דודן האט זי ליב געקריגן. און אמנון האט זיך געקלעמט ביז צום קראנק ווערן, פון וועגן זיין שוועסטער תמרן, ווארום זי איז געווען א יונגפרוי; און עס איז געווען פארהוילן אין אמנונס אויגן ווי אזוי איר עפעס צו טאן.
/13:3 און אמנון האט געהאט א חבר וואס זיין נאמען איז געווען יונדב דער זון פון שמה, דודס ברודער, און יונדב איז געווען זייער א קלוגער מענטש. /13:4 האט ער צו אים געזאגט: פאר וואס ביסטו אזוי אפגעצערט פרימארגן אין פרימארגן, דו בן־מלך? ווילסטו מיר ניט זאגן? האט אמנון צו אים געזאגט: איך האב ליב תמרן, מיין ברודער אבשלומס שוועסטער. /13:5 האט יונדב צו אים געזאגט: לייג זיך אויף דיין געלעגער, און מאך זיך קראנק, און אז דיין פאטער וועט דיך קומען זען, אזוי זאלסטו זאגן צו אים: זאל, איך בעט דיך, קומען מיין שוועסטער תמר, און מיר געבן עסן שפייז, און זאל זי מאכן דאס עסן פאר מיינע אויגן, כדי איך זאל זען, און עסן פון איר האנט.
/13:6 האט אמנון זיך געלייגט און זיך געמאכט קראנק, און ווי דער מלך איז אים געקומען זען, אזוי האט אמנון געזאגט צום מלך: זאל, איך בעט דיך, קומען מיין שוועסטער תמר, און צוברייטן פאר מיינע אויגן א פאר פאנקוכנס, און איך וועל עסן פון איר האנט.
/13:7 האט דוד געשיקט צו תמרן אין הויז, אזוי צו זאגן: גיי אקארשט אין דיין ברודער אמנונס הויז, און מאך אים עסן.
/13:8 איז תמר געגאנגען אין איר ברודער אמנונס הויז; און ער איז געלעגן. און זי האט גענומען דעם טייג, און האט געקנעטן און צובארייט פאר זיינע אויגן, און געבאקט די פאנקוכנס. /13:9 און זי האט גענומען די פאן, און האט אויסגעגאסן פאר אים; אבער ער האט ניט געוואלט עסן. און אמנון האט געזאגט: פירט ארויס אלע מענטשן פון מיר. זיינען אלע מענטשן ארויסגעגאנגען פון אים. /13:10 און אמנון האט געזאגט צו תמרן: ברענג דאס עסן אין קאמער, און איך וועל עסן פון דיין האנט. האט תמר גענומען די פאנקוכנס וואס זי האט געמאכט, און אריינגעבראכט צו איר ברודער אמנונען אין קאמער. /13:11 און ווי זי האט אים דערלאנגט צום עסן, אזוי האט ער זי אנגענומען, און האט געזאגט: קום ליג מיט מיר, מיין שוועסטער. /13:12 האט זי צו אים געזאגט: ניט, מיין ברודער! זאלסט מיך ניט פייניקן, ווארום אזוי ווערט ניט געטאן אין ישראל; זאלסט ניט טאן די דאזיקע נבלה. /13:13 און איך, ווו וועל איך אהינטאן מיין חרפה? און דו וועסט זיין אזוי ווי איינער פון די נידערטרעכטיקע אין ישראל. און אצונד, רעד, איך בעט דיך, צום מלך, ווארום ער וועט מיך ניט פארמיידן פון דיר.
/13:14 אבער ער האט ניט געוואלט צוהערן צו איר קול, און ער האט זי איבערגעשטארקט, און האט זי געפייניקט, און איז געלעגן מיט איר.
/13:15 און אמנון האט זי פיינט געקריגן זייער א גרויס פיינטשאפט; ווארום די פיינטשאפט וואס ער האט זי פיינט געקריגן, איז געווען גרעסער פון דער ליבשאפט וואס ער האט זי ליב געהאט. און אמנון האט צו איר געזאגט: שטיי אויף, גיי. /13:16 האט זי צו אים געזאגט: ניטע! ווארום דאס דאזיקע בייז מיך אוועקצושיקן איז נאך גרעסער ווי דאס אנדערע וואס דו האסט געטאן מיט מיר.
אבער ער האט ניט געוואלט צוהערן צו איר. /13:17 און ער האט גערופן זיין יונג, זיין משרת, און האט געזאגט: שיקט אקארשט ארויס די דאזיקע פון מיר דרויסן, און פארשליס די טיר הינטער איר. – /13:18 און זי האט געהאט אויף זיך א געשטרייפט קלייד, ווארום אזעלכע מאנטלען פלעגן טראגן דעם מלכס טעכטער די יונגפרויען. – האט זיין משרת זי ארויסגעפירט דרויסן, און האט פארשלאסן די טיר הינטער איר. /13:19 און תמר האט גענומען אש אויף איר קאפ, און דאס געשטרייפטע קלייד וואס אויף איר האט זי צעריסן, און זי האט ארויפגעטאן איר האנט אויף איר קאפ, און איז געגאנגען און גייענדיק געשריען.
/13:20 האט צו איר געזאגט איר ברודער אבשלום: איז אמנון דיין ברודער געווען מיט דיר? און אצונד, מיין שוועסטער, שווייג, ווארום ער איז דיין ברודער; זאלסט דיר ניט נעמען צום הארצן די דאזיקע זאך.
און תמר איז געזעסן א וויסטע אין איר ברודער אבשלומס הויז.
/13:21 און דער מלך דוד האט געהערט אלע די דאזיקע זאכן. און אים האט זייער געערגערט.
/13:22 און אבשלום האט ניט גערעדט מיט אמנונען פון שלעכטס ביז גוטס, ווארום אבשלום האט פיינט געקריגן אמנונען דערפאר וואס ער האט געפייניקט זיין שוועסטער תמרן.
/13:23 און עס איז געווען אין צוויי יאר צייט ארום, האט מען געשארן ביי אבשלומען אין בעל־חצור וואס ביי אפרים, און אבשלום האט פאררופן אלע זין פון מלך. /13:24 און אבשלום איז געקומען צום מלך, און האט געזאגט: אט, איך בעט דיך, שערט מען ביי דיין קנעכט; זאל, איך בעט דיך, דער מלך און זיינע קנעכט מיטגיין מיט דיין קנעכט. /13:25 האט דער מלך געזאגט צו אבשלומען: ניין, מיין זון, לאמיר אקארשט ניט אלע גיין, כדי מיר זאלן ניט פאלן צו שווער אויף דיר. איז ער צוגעשטאנען צו אים, אבער ער האט ניט געוואלט גיין, און ער האט אים געבענטשט. /13:26 האט אבשלום געזאגט: אויב ניט, זאל, איך בעט דיך, גיין מיט אונדז מיין ברודער אמנון. האט דער מלך צו אים געזאגט: נאך וואס זאל ער גיין מיט דיר? /13:27 איז אבשלום צוגעשטאנען צו אים, און ער האט געשיקט מיט אים אמנונען און אלע זין פון מלך.
/13:28 און אבשלום האט באפוילן זיינע יונגען, אזוי צו זאגן: זעט אקארשט, ווי אמנונס הארץ איז פריילעך פון וויין, און איך וועל אייך זאגן: שלאגט אמנונען, אזוי זאלט איר אים טייטן; איר זאלט ניט מורא האבן, ווארום איך האב דאך אייך באפוילן. שטארקט אייך און זייט העלדישע יונגען.
/13:29 האבן די יונגען פון אבשלומען געטאן צו אמנונען אזוי ווי אבשלום האט באפוילן, און אלע זין פון מלך זיינען אויפגעשטאנען, און האבן זיך געזעצט איטלעכער אויף זיין מוילאייזל, און זיינען אנטלאפן. /13:30 און עס איז געווען, ווי זיי זיינען אונטער וועגנס, אזוי איז די הערונג אנגעקומען צו דודן, אזוי צו זאגן: אבשלום האט דערשלאגן אלע זין פון מלך, און ניט געבליבן פון זיי אן איינציקער.
/13:31 איז דער מלך אויפגעשטאנען, און ער האט צעריסן זיינע קליידער, און האט זיך געלייגט אויף דער ערד; און אלע זיינע קנעכט זיינען געשטאנען מיט צעריסענע קליידער. /13:32 האט זיך אפגערופן יונדב דער זון פון שמה, דודס ברודער, און האט געזאגט: זאל ניט מיינען מיין האר, אלע יונגעלייט, די זין פון מלך, האט מען געטייט, ווארום בלויז אמנון איז טויט; ווייל דאס איז געווען אפגעמאכט פון אבשלומס מויל פון דעם טאג וואס ער האט געפייניקט זיין שוועסטער תמרן. /13:33 און אצונד זאל מיין האר דער מלך זיך ניט נעמען די זאך צום הארצן, אזוי צו זאגן: אלע זין פון מלך זיינען טויט, ווארום בלויז אמנון איז טויט.
/13:34 און אבשלום איז אנטלאפן.
און דער יונג דער וועכטער האט אויפגעהויבן זיינע אויגן און געזען, ערשט פיל פאלק גייען פון דעם וועג הינטער אים, פון זייט בארג. /13:35 און יונדב האט געזאגט צום מלך: אן זיינען געקומען דעם מלכס זין. אזוי ווי דאס ווארט פון דיין קנעכט, אזוי איז געווען.
/13:36 און עס איז געווען, ווי ער ענדיקט רעדן, ערשט דעם מלכס זין זיינען אנגעקומען, און זיי האבן אויפגעהויבן זייער קול און האבן געוויינט, און אויך דער מלך און אלע זיינע קנעכט האבן געוויינט זייער א גרויס געוויין.
/13:37 און אבשלום איז אנטלאפן, און איז אוועק צו תלמי דעם זון פון עמיהודן, דעם מלך פון גשור. און [דוד] האט געטרויערט אויף זיין זון אלע טעג.
/13:38 אזוי איז אבשלום אנטלאפן, און איז אוועק קיין גשור, און ער איז דארטן געווען דריי יאר.
/13:39 און [דאס הארץ פון] דוד המלך איז אויסגעגאנגען פון בענקשאפט נאך אבשלומען, ווארום ער האט זיך שוין געטרייסט וועגן אמנונען, וואס ער איז טויט.
/14:1 און יואב דער זון פון צרויהן האט געוווסט אז דעם מלכס הארץ איז צו אבשלומען. /14:2 האט יואב געשיקט קיין תקוע, און האט געבראכט פון דארטן א קלוגע פרוי, און האט צו איר געזאגט: מאך זיך, איך בעט דיך, טרויערנדיק, און טו אן, איך בעט דיך, טרויערקליידער, און זאלסט זיך ניט זאלבן מיט אייל, און זאלסט זיין ווי א פרוי וואס טרויערט שוין פיל טעג נאך א טויטן. /14:3 און זאלסט קומען צום מלך, און רעדן צו אים אזוי ווי דאס דאזיקע ווארט. און יואב האט אריינגעטאן די ווערטער אין איר מויל.
/14:4 האט די פרוי פון תקוע גערעדט צום מלך, און זי איז געפאלן אויף איר פנים צו דער ערד, און האט זיך געבוקט און געזאגט: העלף, מלך. /14:5 האט דער מלך צו איר געזאגט: וואס איז דיר? האט זי געזאגט: פאר וואר, א פרוי אן אלמנה בין איך, ווארום מיין מאן איז געשטארבן. /14:6 און דיין דינסט האט געהאט צוויי זין, האבן זיי זיך ביידע געקריגט אין פעלד, און ניט געווען ווער זאל פאנאנדערייסן צווישן זיי, האט איינער געשלאגן דעם אנדערן און אים געטייט. /14:7 און אט איז אנגעשטאנען די גאנצע משפחה אויף דיין דינסט, און זיי זאגן: גיב אונדז דעם וואס האט דערשלאגן זיין ברודער, און מיר וועלן אים טייטן פאר דעם לעבן פון זיין ברודער וואס ער האט געהרגעט, און מיר וועלן פארטיליקן אויך דעם יורש. און זיי ווילן אויסלעשן מיין קויל וואס איז געבליבן, ניט צו לאזן מיין מאן א נאמען און אן איבערבלייב אויפן געזיכט פון דער ערד.
/14:8 האט דער מלך געזאגט צו דער פרוי: גיי אהיים, און איך וועל באפעלן וועגן דיר. /14:9 האט די פרוי פון תקוע געזאגט צום מלך: אויף מיר, מיין האר מלך, די שולד, און אויף מיין פאטערס הויז, און דער מלך און זיין טראן איז ריין. /14:10 האט דער מלך געזאגט: דער וואס רעדט צו דיר, זאלסטו אים ברענגען צו מיר, און ער וועט דיך מער ווידער ניט אנרירן. /14:11 האט זי געזאגט: זאל, איך בעט דיך, דער מלך געדענקען {dn יהוה} דיין {dn גאט}, אז דער בלוטמאנער זאל ניט נאך מער אומברענגען, און זיי זאלן ניט פארטיליקן מיין זון. האט ער געזאגט: אזוי ווי {dn גאט} לעבט, אויב א האר פון דיין זון וועט פאלן צו דער ערד! /14:12 האט די פרוי געזאגט: זאל, איך בעט דיך, דיין דינסט רעדן צו מיין האר דעם מלך א ווארט. האט ער געזאגט: רעד.
/14:13 האט די פרוי געזאגט: און פאר וואס טראכטסטו אזוינס אקעגן דעם פאלק פון {dn גאט}? ווארום אז דער מלך רעדט דאס דאזיקע ווארט, איז ער אליין אזוי ווי א שולדיקער, וואס דער מלך קערט ניט אום זיין פארשטויסענעם. /14:14 ווארום שטארבן מוזען מיר שטארבן; יא, אזוי ווי וואסער אויסגעגאסן אויף דער ערד, וואס קען ניט אויפגעזאמלט ווערן; און {dn גאט} שוינט ניט קיין נפש; אבער ער טראכט טראכטונגען אז פון אים זאל ניט פארשטויסן ווערן קיין פארשטויסענער. /14:15 און אצונד, וואס איך בין געקומען רעדן צו מיין האר דעם מלך דאס דאזיקע ווארט, איז דאס ווייל דאס פאלק האט מיך איינגעשראקן, און דיין דינסט האט געזאגט: לאמיך אקארשט רעדן צום מלך, אפשר וועט דער מלך טאן דעם פארלאנג פון זיין דינסט. /14:16 ווארום דער מלך וועט זיך צוהערן, מציל צו זיין זיין דינסט פון דער האנט פון דעם מאן וואס וויל פארטיליקן מיך און מיין זון אין איינעם פון גאטס נחלה. /14:17 און דיין דינסט האט געזאגט: זאל, איך בעט דיך, דאס ווארט פון מיין האר דעם מלך זיין פאר א בארוונג; ווארום ווי א מלאך פון {dn גאט}, אזוי איז מיין האר דער מלך אויף צו פארשטיין גוטס און שלעכטס. און זאל {dn יהוה} דיין {dn גאט} זיין מיט דיר.
/14:18 האט געענטפערט דער מלך און האט געזאגט צו דער פרוי: זאלסט נאר ניט לייקענען פון מיר קיין זאך וואס איך פרעג דיך. האט די פרוי געזאגט: זאל, איך בעט דיך, מיין האר דער מלך רעדן. /14:19 האט דער מלך געזאגט: איז יואבס האנט געווען מיט דיר אין דעם אלעם? האט די פרוי געענטפערט און געזאגט: אזוי ווי דיין זעל לעבט, מיין האר מלך, אויב מע קען אוועק רעכטס אדער לינקס פון אלץ וואס מיין האר דער מלך האט גערעדט! ווארום דיין קנעכט, יואב, ער האט מיר באפוילן, און ער האט אריינגעטאן אין מויל פון דיין דינסט אלע די דאזיקע ווערטער. /14:20 כדי צו פארדרייען דעם פנים פון דער זאך, האט דיין קנעכט יואב געטאן די דאזיקע זאך. אבער מיין האר איז קלוג אזוי ווי די קלוגשאפט פון א מלאך פון {dn גאט}, צו וויסן אלץ וואס אויף דער ערד.
/14:21 און דער מלך האט געזאגט צו יואבן: זע, איך טו די דאזיקע זאך, און גיי קער אום דעם יונג אבשלומען.
/14:22 איז יואב געפאלן אויף זיין פנים צו דער ערד, און האט זיך געבוקט, און האט געבענטשט דעם מלך. און יואב האט געזאגט: היינט ווייס דיין קנעכט אז איך האב געפונען לייטזעליקייט אין דיינע אויגן, מיין האר מלך, ווארום דער מלך האט געטאן דעם פארלאנג פון דיין קנעכט.
/14:23 און יואב איז אויפגעשטאנען, און איז געגאנגען קיין גשור, און האט געבראכט אבשלומען קיין ירושלים. /14:24 און דער מלך האט געזאגט: זאל ער פארקערן צו זיין הויז, אבער מיין פנים זאל ער ניט זען.
האט אבשלום פארקערט צו זיין הויז, און דעם מלכס פנים האט ער ניט געזען.
/14:25 און אין גאנץ ישראל איז ניט געווען אזא שענער מאן ווי אבשלום, זייער צו רימען; פון זיין פוסטריט ביז זיין שפיץ קאפ איז אין אים ניט געווען א פעלער. /14:26 און אז ער האט אפגעשארן זיין קאפ – און געשען פלעגט עס פון סוף יאר צו יאר, אז ער זאל זיך אפשערן; ווארום אז עס איז אים צו שווער געווארן, האט ער עס אפגעשארן – האט ער אפגעווויגן די האר פון זיין קאפ מיט צוויי הונדערט שקל אויפן מלכס געוויכט.
/14:27 און ביי אבשלומען זיינען געבארן געווארן דריי זין, און איין טאכטער וואס איר נאמען איז געווען תמר. זי איז געווען א ווייבספארשוין פון א שיינעם אויסזען.
/14:28 און אבשלום איז געזעסן אין ירושלים צוויי יאר צייט, און דעם מלכס פנים האט ער ניט געזען. /14:29 האט אבשלום געשיקט נאך יואבן, כדי אים צו שיקן צום מלך, אבער ער האט ניט געוואלט קומען צו אים. האט ער ווידער געשיקט א צווייט מאל, און ער האט ניט געוואלט קומען. /14:30 האט ער געזאגט צו זיינע קנעכט: זעט, יואבס שטיק פעלד איז לעבן מיינעם, און ער האט דארטן גערשטן; גייט און צינדט עס אן אין פייער. און די קנעכט פון אבשלומען האבן אנגעצונדן דאס שטיק פעלד אין פייער.
/14:31 איז יואב אויפגעשטאנען, און איז געקומען צו אבשלומען אין הויז, און האט צו אים געזאגט: פאר וואס האבן דיינע קנעכט אנגעצונדן מיין שטיק פעלד אין פייער? /14:32 האט אבשלום געזאגט צו יואבן: זע, איך האב געשיקט צו דיר, אזוי צו זאגן: קום אהער, און איך וועל דיך שיקן צום מלך, אזוי צו זאגן: נאך וואס בין איך געקומען פון גשור? בעסער פאר מיר, איך זאל נאך דארטן זיין. און אצונד, לאמיך זען דעם פנים פון מלך, און אויב אין מיר איז דא א פארברעך, זאל ער מיך טייטן.
/14:33 איז יואב געקומען צום מלך, און האט אים דערציילט. האט ער גערופן אבשלומען, און ער איז געקומען צום מלך, און האט זיך געבוקט אויף זיין פנים צו דער ערד פארן מלך. און דער מלך האט געקושט אבשלומען.

/15:1 און עס איז געווען נאך דעם, האט זיך אבשלום איינגעשאפט א רייטוואגן און פערד, און פופציק מאן וואס זיינען געלאפן אים פארויס. /15:2 און אבשלום פלעגט זיך פעדערן, און פלעגט זיך שטעלן ביים וועג פון טויער; און עס איז געווען, יעטוועדער מאן וואס פלעגט האבן א קריג וואס דארף קומען צום מלך פאר א משפט, האט אבשלום גערופן צו אים און געזאגט: פון וואסער שטאט ביסטו? האט יענער געזאגט: פון איינעם פון די שבטים פון ישראל איז דיין קנעכט. /15:3 האט אבשלום צו אים געזאגט: זע, דיינע טענות זיינען גוטע און גערעכטע, אבער קיינער פון מלך וועט דיר ניט צוהערן. /15:4 און אבשלום האט געזאגט: הלוואי מאכט מען מיך פאר א שופט אין לאנד, און צו מיר זאל קומען יעטוועדער מאן וואס האט א קריג און א משפט; איך וואלט אים שוין געטאן גערעכטיקייט.
/15:5 און עס איז געווען, ווי א מאן האט גענענט זיך צו בוקן צו אים, אזוי פלעגט ער אויסשטרעקן זיין האנט, און אים אננעמען, און אים קושן. /15:6 און אבשלום האט געטאן אזוי ווי די דאזיקע זאך צו גאנץ ישראל וואס פלעגן קומען פאר א משפט צום מלך. און אבשלום האט געגנבעט דאס הארץ פון די מענער פון ישראל.
/15:7 און עס איז געווען צום סוף פון פערציק יאר, האט אבשלום געזאגט צום מלך: לאמיך גיין, איך בעט דיך, און באצאלן מיין נדר וואס איך האב א נדר געטאן צו {dn גאט}, אין חברון. /15:8 ווארום א נדר האט א נדר געטאן דיין קנעכט ווען איך בין געזעסן אין גשור אין ארם, אזוי צו זאגן: אויב אומקערן וועט מיך {dn גאט} אומקערן קיין ירושלים, וועל איך דינען {dn גאט}. /15:9 האט דער מלך צו אים געזאגט: גיי בשלום. און ער איז אויפגעשטאנען, און איז געגאנגען קיין חברון.
/15:10 און אבשלום האט געשיקט אויסקוקערס אין אלע שבטים פון ישראל, אזוי צו זאגן: ווי איר הערט דעם קול פון שופר, אזוי זאלט איר זאגן: אבשלום איז געווארן מלך אין חברון.
/15:11 און מיט אבשלומען זיינען געגאנגען צוויי הונדערט מאן פון ירושלים, מיטגערופענע וואס זיינען געגאנגען אומשולדיקערהייט; און זיי האבן פון קיין זאך ניט געוווסט.
/15:12 און אבשלום האט געשיקט נאך אחיתופל דעם גילוני, דעם בעל־יועץ פון דודן, פון זיין שטאט, פון גילה, בעת ער האט געשלאכט די שלאכטאפפער. און דער בונט איז געווען שטארק, און דאס פאלק האט זיך געהאלטן אין איין פארמערן ארום אבשלומען.
/15:13 איז געקומען אן אנזאגער צו דודן, אזוי צו זאגן: דאס הארץ פון די מענער פון ישראל איז נאך אבשלומען. /15:14 און דוד האט געזאגט צו אלע זיינע קנעכט וואס מיט אים אין ירושלים: שטייט אויף, און לאמיר אנטלויפן, ווארום מיר וועלן ניט האבן קיין אנטרינונג פון אבשלומען. איילט זיך אוועקצוגיין, כדי ער זאל זיך ניט אונטעראיילן און אונדז אניאגן, און ברענגען אויף אונדז דאס בייז, און שלאגן די שטאט מיטן שארף פון שווערד. /15:15 האבן די קנעכט פון מלך געזאגט צום מלך: אזוי ווי אלץ וואס מיין האר דער מלך וועט אויסדערוויילן! דא זיינען דיינע קנעכט.
/15:16 איז ארויסגעגאנגען דער מלך, און זיין גאנץ הויזגעזינט נאך אים. און דער מלך האט איבערגעלאזן די צען קעפסווייבער צו היטן דאס הויז. /15:17 און דער מלך איז ארויסגעגאנגען, און דאס גאנצע פאלק נאך אים, און זיי האבן זיך אפגעשטעלט אין בית־מרחק. /15:18 און אלע זיינע קנעכט זיינען אריבערגעגאנגען פארביי אים; און אלע כרתים און אלע פלתים, און אלע גתער, זעקס הונדערט מאן וואס זיינען געקומען הינטער אים פון גת, זיינען אריבערגעגאנגען פארן מלך.
/15:19 האט דער מלך געזאגט צו אתין פון גת: צו וואס זאלסט דו אויך גיין מיט אונדז? קער זיך אום, און בלייב מיט דעם מלך, ווארום דו ביסט א פרעמדער, און אויך ביסטו א פארטריבענער אין דיין ארט. /15:20 ערשט נעכטן ביסטו געקומען, און היינט זאל איך דיך מאכן וואגלען צו גיין מיט אונדז, בעת איך אליין גיי וווהין מיר וועט זיך מאכן? קער זיך אום, און קער אום דיינע ברידער מיט דיר אין גענאד און טריישאפט. /15:21 האט אתי געענטפערט דעם מלך און האט געזאגט: אזוי ווי {dn גאט} לעבט, און אזוי ווי מיין האר דער מלך לעבט, אז בלויז אין דעם ארט ווו מיין האר דער מלך וועט זיין, סיי צום טויט סיי צום לעבן, נאר דארטן וועט זיין דיין קנעכט! /15:22 האט דוד געזאגט צו אתין: גיי און צי אריבער. איז אתי פון גת אריבערגעגאנגען, און אלע זיינע מענטשן, און אלע קליינע קינדער וואס מיט אים.
/15:23 און דאס גאנצע לאנד האט געוויינט אויף א הויכן קול, ווען דאס גאנצע פאלק איז אריבערגעגאנגען; און דער מלך איז אריבער דעם טייך קדרון, און דאס גאנצע פאלק איז אריבערגעגאנגען אקעגן דעם וועג פון מדבר. /15:24 און אט אויך צדוק און אלע לויים מיט אים, טראגנדיק דעם ארון פון גאטס בונד. און זיי האבן אוועקגעשטעלט דעם ארון פון {dn גאט} – אויך אביתר איז ארויפגעגאנגען – ביז דאס גאנצע פאלק האט געענדיקט אריבערגיין פון שטאט.
/15:25 האט דער מלך געזאגט צו צדוקן: קער אום דעם ארון פון {dn גאט} אין שטאט. אויב איך וועל געפינען לייטזעליקייט אין די אויגן פון {dn גאט}, וועט ער מיך אומקערן, און וועט מיך לאזן זען אים און זיין וווינונג. /15:26 און אויב ער וועט אזוי זאגן: ״איך וויל דיך ניט״, דא בין איך, זאל ער טאן מיט מיר אזוי ווי עס איז גוט אין זיינע אויגן. /15:27 און דער מלך האט געזאגט צו צדוק דעם כהן: זעסטו, קער זיך אום בשלום אין שטאט, און אחימעץ דיין זון און יהונתן דער זון פון אביתרן, אייערע ביידנס זין, מיט אייך. /15:28 זעט, איך וועל זיך אויפהאלטן אין די פלוינען פון מדבר, ביז עס קומט פון אייך א ווארט מיר אנצוזאגן.
/15:29 און צדוק און אביתר האבן אומגעקערט דעם ארון פון {dn גאט} קיין ירושלים, און זיי זיינען דארטן געבליבן. /15:30 און דוד איז ארויפגעגאנגען מיט דעם ארויפגאנג פאר הר־הזיתים, ארויפגעגאנגען און געוויינט, און זיין קאפ איז געווען פארדעקט, און ער איז געגאנגען בארוועס; און דאס גאנצע פאלק וואס מיט אים האבן פארדעקט איטלעכער זיין קאפ, און זיי זיינען ארויפגעגאנגען, און ארויפגייענדיק געוויינט.
/15:31 האט מען דערציילט דודן, אזוי צו זאגן: אחיתופל איז צווישן די וואס בונטעווען זיך מיט אבשלומען. און דוד האט געזאגט: איך בעט דיך, {dn גאט}, באנאריש די עצה פון אחיתופלן.
/15:32 און עס איז געווען, ווי דוד איז געקומען ביז דעם שפיץ וואס מע בוקט זיך דארטן צו {dn גאט}, ערשט אים קומט אנטקעגן חושי, דער ארכי, מיט זיין העמדל צעריסן, און ערד אויף זיין קאפ. /15:33 האט דוד צו אים געזאגט: אז דו גייסט אריבער מיט מיר, וועסטו זיין אויף מיר א לאסט. /15:34 אבער אז דו וועסט זיך אין שטאט אומקערן, און וועסט זאגן צו אבשלומען: ״איך וועל זיין דיין קנעכט, מלך; דיין פאטערס קנעכט בין איך געווען פון א מאל אן, און אצונד בין אין דיין קנעכט״, וועסטו מיר פארשטערן די עצה פון אחיתופלן. /15:35 און מיט דיר זיינען דאך דארטן צדוק און אביתר די כהנים; איז, איטלעך ווארט וואס דו וועסט הערן פון מלכס הויז, זאלסטו דערציילן צדוק און אביתר די כהנים. /15:36 זע, דארטן זיינען דא מיט זיי זייערע ביידנס זין, אחימעץ צדוקס און יהונתן אביתרס, וועט איר דורך זיי מיר צושיקן איטלעך ווארט וואס איר וועט הערן.
/15:37 און חושי, דודס גוטער פריינט, איז געקומען אין שטאט, ווען אבשלום האט געזאלט אנקומען אין ירושלים.

/16:1 און ווי דוד איז געווען א ביסל אוועקגעגאנגען פון שפיץ, ערשט ציבא דער יונג פון מפיבושתן קומט אים אנטקעגן מיט א פאר געזאטלטע אייזלען, און אויף זיי צוויי הונדערט ברויטן, און הונדערט בינטלעך ראזינקעס, און הונדערט בינטלעך זומערויפס, און א לאגל וויין.
/16:2 האט דער מלך געזאגט צו ציבאן: צו וואס זיינען די דאזיקע ביי דיר? האט ציבא געזאגט: די אייזלען פאר דעם מלכס הויזגעזינט צו רייטן, און דאס ברויט און די זומערויפס פאר די יונגען צום עסן, און דער וויין צום טרינקען פאר דעם פארשמאכטן אין מדבר. /16:3 האט דער מלך געזאגט: און ווו איז דיין הארס זון? האט ציבא געזאגט צום מלך: אן איז ער געבליבן אין ירושלים, ווארום ער האט געזאגט: היינט וועט מיר דאס הויז פון ישראל אומקערן די מלוכה פון מיין פאטער. /16:4 האט דער מלך געזאגט צו ציבאן: זע, אלצדינג וואס געהערט צו מפיבושתן איז דיינס. האט ציבא געזאגט: איך בוק זיך; לאמיך געפינען לייטזעליקייט אין דיינע אויגן, מיין האר מלך.
/16:5 און ווי דער מלך דוד איז געקומען ביז בחורים, ערשט פון דארטן גייט ארויס א מאן פון דער משפחה פון שאולס הויז, וואס זיין נאמען איז געווען שמעי דער זון פון גראן – גייט און שילט גייענדיק. /16:6 און ער האט געווארפן מיט שטיינער אויף דודן, און אויף אלע קנעכט פון מלך דודן; און דאס גאנצע פאלק און אלע גבורים זיינען געווען פון זיין רעכטער זייט און פון זיין לינקער. /16:7 און אזוי האט שמעי געזאגט, ווען ער האט געשאלטן: גיי ארויס, גיי ארויס, בלוטיקער מענטש און נידערטרעכטיקער מענטש. /16:8 {dn גאט} האט אומגעקערט אויף דיר אל דאס בלוט פון דעם הויז פון שאולן, וואס דו ביסט געווארן מלך אויף זיין ארט, און {dn גאט} האט געגעבן די מלוכה אין דער האנט פון דיין זון אבשלומען. און אט ביסטו אין דיין אומגליק, ווייל א בלוטיקער מענטש ביסטו.
/16:9 האט אבישי דער זון פון צרויהן געזאגט צום מלך: פאר וואס זאל דער דאזיקער טויטער הונט שילטן מיין האר דעם מלך? לאמיך, איך בעט דיך אריבערגיין, און איך וועל אים דעם קאפ אראפנעמען. /16:10 האט דער מלך געזאגט: וואס קער איך זיך אן מיט אייך, זין פון צרויהן? אויב ער שילט, איז דאס ווייל {dn גאט} האט אים געהייסן: שילט דודן; און ווער קען זאגן: פאר וואס טוסטו אזוי?
/16:11 און דוד האט געזאגט צו אבישין און צו אלע זיינע קנעכט: זע, מיין זון וואס איז ארויס פון מיינע אינגעווייד זוכט מיין לעבן, היינט ווי שוין אצונד דער בנימינער? לאזט אים, און זאל ער שילטן, ווארום {dn גאט} האט אים געהייסן. /16:12 אפשר וועט {dn גאט} זען מיין אויג, און {dn גאט} וועט מיר אומקערן גוטס פאר זיין קללהן היינטיקן טאג.
/16:13 און דוד און זיינע מענטשן זיינען געגאנגען אויפן וועג, און שמעי איז געגאנגען ביים זייט בארג אקעגן אים, געגאנגען און געשאלטן, און געווארפן מיט שטיינער אקעגן אים, און געשאטן מיט שטויב.
/16:14 און דער מלך און דאס גאנצע פאלק וואס מיט אים זיינען אנגעקומען מידע; און ער האט זיך אפגערוט דארטן.
/16:15 און אבשלום און דאס גאנצע פאלק, די מענער פון ישראל, זיינען אנגעקומען קיין ירושלים, און אחיתופל מיט אים.
/16:16 און עס איז געווען, אז חושי דער ארכי, דודס גוטער פריינט, איז געקומען צו אבשלומען, האט חושי געזאגט צו אבשלומען: לעבן זאל דער מלך! לעבן זאל דער מלך! /16:17 האט אבשלום געזאגט צו חושין: איז דאס דיין גינציקייט צו דיין גוטן פריינט? פאר וואס ביסטו ניט געגאנגען מיט דיין גוטן פריינט? /16:18 האט חושי געזאגט צו אבשלומען: ניין! נייערט וועמען {dn גאט} און דאס דאזיקע פאלק און אלע מענער פון ישראל האבן אויסדערוויילט, צו אים געהער איך, און מיט אים וויל איך בלייבן. /16:19 און צווייטנס, וועמען וועל איך דינען? דאך ביי זיין זון; אזוי ווי איך האב געדינט ביי דיין פאטער, אזוי וועל איך זיין ביי דיר.
/16:20 און אבשלום האט געזאגט צו אחיתופלן: גיט אייער עצה וואס מיר זאלן טאן. /16:21 האט אחיתופל געזאגט צו אבשלומען: קום צו די קעפסווייבער פון דיין פאטער, וואס ער האט געלאזן צו היטן דאס הויז. און אז גאנץ ישראל וועט הערן, אז דו האסט זיך פארמיאוסט ביי דיין פאטער, אזוי וועלן שטארק ווערן די הענט פון אלע וואס מיט דיר.
/16:22 האט מען פארשפרייט א געצעלט פאר אבשלומען אויפן דאך, און אבשלום איז געקומען צו די קעפסווייבער פון זיין פאטער פאר די אויגן פון גאנץ ישראל.
/16:23 און אן עצה וואס אחיתופל האט געעצהט, איז אין יענע טעג געווען אזוי ווי א מענטש זאל פרעגן ביי דעם ווארט פון {dn גאט}. אזוי איז געווען איטלעכע עצה פון אחיתופלן סיי ביי דודן סיי ביי אבשלומען.
/17:1 און אחיתופל האט געזאגט צו אבשלומען: לאמיך אקארשט אויסקלייבן צוועלף טויזנט מאן, און איך וועל אויפשטיין, און וועל נאכיאגן דודן די נאכט. /17:2 און איך וועל קומען אויף אים ווען ער איז מיד און אפהענטיק, און וועל אים דערשרעקן, און דאס גאנצע פאלק וואס מיט אים וועט אנטלויפן, און איך וועל דערשלאגן דעם מלך אליין; /17:3 און איך וועל אומקערן צו דיר דאס גאנצע פאלק. אז אלע וועלן זיך אומקערן [אחוץ] דער מאן וואס דו זוכסט, וועט דאס גאנצע פאלק זיין אין פריד.
/17:4 איז די זאך געווען גלייך אין די אויגן פון אבשלומען, און אין די אויגן פון אלע עלטסטע פון ישראל. /17:5 און אבשלום האט געזאגט: רוף אויך, איך בעט דיך, חושי דעם ארכי, און לאמיר הערן אויך וואס אין זיין מויל.
/17:6 איז געקומען חושי צו אבשלומען, און אבשלום האט צו אים געזאגט, אזוי צו זאגן: אזוי ווי דאס דאזיקע ווארט האט אחיתופל גערעדט. זאלן מיר טאן לויט זיין ווארט אדער ניט? רעד דו. /17:7 האט חושי געזאגט צו אבשלומען: ניט גוט איז די עצה וואס אחיתופל עצהט דאס מאל. /17:8 און חושי האט געזאגט: דו קענסט דיין פאטער און זיינע מענטשן, אז זיי זיינען גבורים, און זיי זיינען פארביטערט אין געמיט, אזוי ווי א בערינטע אין פעלד בארויבט פון אירע יונגע; אויך איז דיין פאטער א מאן פון מלחמה, און ער וועט ניט נעכטיקן מיטן פאלק. /17:9 אט איז ער אצונד באהאלטן אין איינער פון די גריבער, אדער אין איינעם פון די ערטער; און עס וועט זיין, אז עמעצער וועט אין זיי אריינפאלן אין אנהייב, און א הערער וועט הערן, וועט ער זאגן: א מפלה איז געווען צווישן דעם פאלק וואס הינטער אבשלומען. /17:10 און אפילו דער וואס איז א העלדישער יונג, וואס זיין הארץ איז אזוי ווי דאס הארץ פון א לייב, וועט אין גאנצן צעגאנגען ווערן, ווארום גאנץ ישראל ווייס אז דיין פאטער איז א גבור, און די וואס מיט אים זיינען העלדישע יונגען. /17:11 אבער איך עצה אז איינגעזאמלט זאל איינגעזאמלט ווערן גאנץ ישראל ארום דיר, פון דן און ביז באר־שבע, אזוי ווי דער זאמד וואס ביים ים אין פילקייט, און דו אליין זאלסט גיין אין מלחמה. /17:12 און אז מיר וועלן קומען אויף אים אין איינעם פון די ערטער וואס ער געפינט זיך דארטן, וועלן מיר זיך אראפלאזן אויף אים, אזוי ווי עס פאלט דער טוי אויף דער ערד; און פון אים און פון אלע מענטשן וואס מיט אים, וועט אפילו איינער ניט בלייבן. /17:13 און אז ער וועט זיך אריינקלייבן אין שטאט, וועלן גאנץ ישראל לאזן ארויפטראגן צו יענער שטאט שטריק, און מיר וועלן עס אראפשלעפן אין טאל, ביז דארטן וועט זיך אפילו א שטיינדל ניט געפינען.
/17:14 האט געזאגט אבשלום און אלע מענער פון ישראל: די עצה פון חושי דעם ארכי איז בעסער ווי די עצה פון אחיתופלן. ווארום {dn גאט} האט באשערט צו פארשטערן די גוטע עצה פון אחיתופלן, כדי {dn גאט} זאל ברענגען דאס בייז אויף אבשלומען.
/17:15 און חושי האט געזאגט צו צדוק און צו אביתר די כהנים: אזוי און אזוי האט אחיתופל געעצהט אבשלומען און די עלטסטע פון ישראל, און אזוי און אזוי האב איך געעצהט. /17:16 און אצונד, שיקט אויף גיך און זאגט אן דודן, אזוי צו זאגן. זאלסט ניט נעכטיקן די נאכט אין די פלוינען פון מדבר, נאר אריבערגיין מוזטו אריבערגיין, כדי דער מלך און דאס גאנצע פאלק וואס מיט אים זאלן ניט אומגעבראכט ווערן.
/17:17 און יהונתן און אחימעץ זיינען געשטאנען אין עין־רוגל, און א דינסט פלעגט גיין און זיי דערציילן, און זיי פלעגן גיין און דערציילן דעם מלך דודן; ווארום זיי האבן זיך ניט געטארט ווייזן אריינצוקומען אין שטאט.
/17:18 האט זיי א יינגל דערזען, און ער האט דערציילט אבשלומען. זיינען זיי ביידע אויף גיך אוועק, און זיינען געקומען צו דעם הויז פון א מאן אין בחורים; און ער האט געהאט א ברונעם אין זיין הויף, האבן זיי אראפגענידערט אהין. /17:19 און די פרוי האט גענומען און האט אריבערגעשפרייט א דעקע איבער דער עפענונג פון ברונעם, און האט אויסגעשפרייט דערויף גריץ, און קיין זאך איז ניט געווען קאנטיק. /17:20 און אבשלומס קנעכט זיינען געקומען צו דער פרוי אין הויז, און האבן געזאגט: ווו זיינען אחימעץ און יהונתן? האט די פרוי צו זיי געזאגט: זיי זיינען אריבערגעגאנגען דעם וואסערשטראם. האבן זיי געזוכט, און האבן ניט געפונען; און זיי האבן זיך אומגעקערט קיין ירושלים.
/17:21 און עס איז געווען נאך זייער אוועקגיין, זיינען זיי ארויפגעקומען פון ברונעם, און זיינען געגאנגען און האבן דערציילט דעם מלך דודן, און זיי האבן געזאגט צו דודן: שטייט אויף און גייט אריבער אויף גיך דעם וואסער, ווארום אזוי האט אחיתופל געעצהט אקעגן אייך.
/17:22 איז אויפגעשטאנען דוד און דאס גאנצע פאלק וואס מיט אים, און זיי זיינען אריבערגעגאנגען דעם ירדן; ביזן ליכט פון פרימארגן האט צו מאל איינער ניט געפעלט וואס איז ניט אריבערגעגאנגען דעם ירדן.
/17:23 און אחיתופל האט געזען אז זיין עצה איז ניט געטאן געווארן, און ער האט אנגעזאטלט דעם אייזל, און איז אויפגעשטאנען, און איז אוועק צו זיין הויז, צו זיין שטאט, און ער האט געזאגט זיין צוואה צו זיין הויזגעזינט, און האט זיך אויפגעהאנגען; און ער איז געשטארבן, און איז באגראבן געווארן אין דעם קבר פון זיין פאטער.
/17:24 און דוד איז אנגעקומען קיין מחנים; און אבשלום איז אריבערגעגאנגען דעם ירדן, ער און אלע מענער פון ישראל וואס מיט אים. /17:25 און עמשאן האט אבשלום אויפגעזעצט אויף יואבס ארט איבערן חיל. און עמשא איז געווען דער זון פון א מאן מיטן נאמען יתרא דער ישראלי, וואס איז געקומען צו אביגיל דער טאכטער פון נחשן, א שוועסטער פון צרויה, יואבס מוטער. /17:26 און ישראל און אבשלום האבן געלאגערט אין לאנד גלעד.
/17:27 און עס איז געווען, ווי דוד איז אנגעקומען קיין מחנים, אזוי [האט] שובי דער זון פון נחשן, פון רבה פון די קינדער פון עמון, און מכיר דער זון פון עמיאלן, פון לו־דבר, און ברזלי דער גלעדער פון רוגלים, /17:28 געבראכט בעטגעוואנט, און בעקנס, און ליימענע כלים, און ווייץ און גערשטן, און מעל, און געברענטע זאנגען, און בעבלעך, און לינדזן, און געברענטע ארבעס, /17:29 און האניק, און שמאנט, און שאף, און רינדערנע קעז, פאר דודן און פאר דעם פאלק וואס מיט אים, צום עסן; ווארום זיי האבן געזאגט: דאס פאלק איז הונגעריק און מיד און דארשטיק אין דער מדבר.

/18:1 און דוד האט איבערגעציילט דאס פאלק וואס מיט אים, און ער האט געמאכט איבער זיי הויפטלייט פון טויזנט און הויפטלייט פון הונדערט. /18:2 און דוד האט געשיקט דאס פאלק, א דריטל אונטער דער האנט פון יואבן, און א דריטל אונטער דער האנט פון אבישי דעם זון פון צרויהן, יואבס ברודער, און א דריטל אונטער דער האנט פון אתין פון גת. און דער מלך האט געזאגט צום פאלק: ארויסגיין וועל איך אויך ארויסגיין מיט אייך. /18:3 האט דאס פאלק געזאגט: זאלסט ניט ארויסגיין; ווארום אויב אנטלויפן וועלן מיר אנטלויפן, וועט מען אויף אונדז ניט לייגן אכט, און אפילו א העלפט פון אונדז זאלן אומקומען, וועט מען אויף אונדז ניט לייגן קיין אכט; אבער דו ביסט אצונד אזוי ווי צען טויזנט פון אונדז; איז אצונד בעסער, אז דו זאלסט אונדז זיין צו הילף פון שטאט. /18:4 האט דער מלך צו זיי געזאגט: וואס איז גוט אין אייערע אויגן, וועל איך טאן.
און דער מלך האט זיך געשטעלט ביין זייט פון טויער, און דאס גאנצע פאלק איז ארויסגעגאנגען אין הונדערטן און אין טויזנטן.
/18:5 און דער מלך האט באפוילן יואבן און אבישין און אתין, אזוי צו זאגן: זייט מיר געלאסן מיט דעם יונג, מיט אבשלומען. און דאס גאנצע פאלק האט געהערט ווי דער מלך האט באפוילן אלע הויפטלייט וועגן אבשלומען.
/18:6 און דאס פאלק איז ארויסגעגאנגען אין פעלד אקעגן ישראל, און די מלחמה איז געווען אין וואלד פון אפרים. /18:7 און דאס פאלק פון ישראל איז דארטן געשלאגן געווארן פאר די קנעכט פון דודן, און דארטן איז געווען א גרויסער שלאק אין יענעם טאג- צוואנציק טויזנט. /18:8 ווארום די מלחמה איז דארטן געווען פארשפרייט אויפן געזיכט פון גאנצן לאנד; און דער וואלד האט פארצערט פון פאלק מער ווי די שווערד האט פארצערט אין יענעם טאג.
/18:9 און אבשלום האט זיך געטראפן פאר די קנעכט פון דודן. און אבשלום איז געריטן אויף א מוילאייזל, איז דער מוילאייזל געקומען אונטער דעם געצווייג פון א גרויסן אייכנבוים, און זיין קאפ האט זיך אנגעכאפט אן דעם אייכנבוים, און ער איז געבליבן צווישן הימל און ערד; און דער מוילאייזל וואס אונטער אים איז אוועק. /18:10 האט דערזען איינער א מאן, און ער האט דערציילט יואבן און געזאגט: אן האב איך געזען אבשלומען הענגען אויפן אייכנבוים. /18:11 האט יואב געזאגט צו דעם מאן וואס האט אים דערציילט: און אז דו האסט געזען, טא פאר וואס האסטו אים ניט דערשלאגן דארטן צו דער ערד? און אויף מיר וואלט געווען דיר צו געבן צען זילבערשטיק און א גארטל. /18:12 האט דער מאן געזאגט צו יואבן: אפילו ווען איך קריג אפגעווויגן אויף מיינע הענט טויזנט זילבערשטיק, וועל איך ניט אויסשטרעקן מיין האנט אויף דעם מלכס זון, ווארום פאר אונדזערע אויערן האט דער מלך באפוילן דיר און אבישין און אתין, אזוי צו זאגן: זייט אפגעהיט, ווער עס זאל ניט זיין, מיט דעם יונג, מיט אבשלומען. /18:13 אדער אז איך זאל באגיין א פאלשקייט אקעגן מיין זעל, וועט קיין זאך ניט בלייבן פארהוילן פון דעם מלך, און דו וועסט שטיין פון דער ווייטן.
/18:14 האט יואב געזאגט: איך קען זיך דא אזוי ניט אויפהאלטן מיט דיר. און ער האט גענומען דריי ווארפשפיזן אין זיין האנט, און האט זיי אריינגעשטאכן אין אבשלומס הארצן, ווען ער האט נאך געלעבט אין מיטן אייכנבוים. /18:15 און צען יונגען, יואבס וואפנטרעגער, האבן זיך ארומגעשטעלט, און האבן געשלאגן אבשלומען און אים געטייט.
/18:16 און יואב האט געבלאזן אין שופר, און דאס פאלק האט זיך אומגעקערט פון נאכיאגן ישראל, ווארום יואב האט צוריקגעהאלטן דאס פאלק. /18:17 און זיי האבן גענומען אבשלומען, און האבן אים איינגעווארפן אין וואלד אין דער גרויסער גרוב. און זיי האבן אויפגעשטעלט איבער אים א זייער גרויסן הויפן שטיינער. און גאנץ ישראל זיינען אנטלאפן, איטלעכער צו זיינע געצעלטן.
/18:18 און אבשלום האט נאך ביי זיין לעבן גענומען און זיך אויפגעשטעלט דעם זיילשטיין וואס אין מלכס טאל; ווארום ער האט געזאגט: איך האב ניט קיין זון צו דערמאנען מיין נאמען. און ער האט גערופן דעם זיילשטיין אויף זיין נאמען, און מע רופט אים אבשלומס אנדענק ביז אויף היינטיקן טאג.
/18:19 און אחימעץ דער זון פון צדוקן האט געזאגט: לאמיך אקארשט לויפן און אנזאגן דעם מלך, אז {dn גאט} האט זיך אפגערעכנט פאר אים פון דער האנט פון זיינע פיינט. /18:20 האט יואב צו אים געזאגט: ביסט ניט א בעל־בשורה היינטיקן טאג; וועסט אנזאגן אן אנדער טאג, אבער היינטיקן טאג זאלסטו ניט אנזאגן, אזוי ווי דעם מלכס זון איז טויט.
/18:21 און יואב האט געזאגט צו דעם כושי: גיי דערצייל דעם מלך וואס דו האסט געזען. האט דער כושי זיך געבוקט צו יואבן, און איז אוועקגעלאפן.
/18:22 און אחימעץ דער זון פון צדוקן האט ווידער א מאל געזאגט צו יואבן: זאל זיין וואס וועט זיין, לאמיך אויך, איך בעט דיך, לויפן נאך דעם כושי. האט יואב געזאגט: נאך וואס דען זאלסטו לויפן, מיין זון, אז די בשורה וועט דיר גארניט איינברענגען? /18:23 ״אבער זאל זיין וואס וועט זיין, איך וועל לויפן. ״ האט ער צו אים געזאגט: לויף, און אחימעץ איז געלאפן מיטן וועג פון דער [ירדן] געגנט, און ער האט אריבערגעיאגט דעם כושי.
/18:24 און דוד איז געזעסן צווישן די צוויי טויערן, און דער וועכטער איז ארויפגעגאנגען אויף דעם דאך פון טויער, אויף דער מויער, און ער האט אויפגעהויבן זיינע אויגן, ערשט א מאן לויפט אליין. /18:25 האט דער וועכטער אויסגערופן, און אנגעזאגט דעם מלך. האט דער מלך געזאגט: אויב ער איז אליין, איז א בשורה אין זיין מויל. און יענער איז געקומען אלץ נענטער. /18:26 האט דער וועכטער געזען אן אנדער מאן לויפן, און דער וועכטער האט אויסגערופן צום טויערמאן און געזאגט: זע, א מאן לויפט אליין. האט דער מלך געזאגט: דער אויך איז אן אנזאגער.
/18:27 האט דער וועכטער געזאגט: איך דערקען דאס לויפן פון ערשטן אזוי ווי דאס לויפן פון אחימעץ דעם זון פון צדוקן. האט דער מלך געזאגט: א גוטער מענטש איז ער, און מיט א גוטער בשורה קומט ער.
/18:28 האט אחימעץ גערופן און האט געזאגט צום מלך: פריד! און ער האט זיך געבוקט צום מלך מיט זיין פנים צו דער ערד, און האט געזאגט: געלויבט איז {dn יהוה} דיין {dn גאט} וואס האט איבערגעענטפערט די מענטשן וואס האבן אויפגעהויבן זייער האנט אויף מיין האר דעם מלך. /18:29 האט דער מלך געזאגט: איז פריד צו דעם יונג, צו אבשלומען? האט אחימעץ געזאגט: איך האב געזען א גרויסן טומל ווען יואב האט אוועקגעשיקט דעם מלכס קנעכט, און מיך דיין קנעכט, אבער איך האב ניט געוווסט וואס. /18:30 האט דער מלך געזאגט: דריי זיך אום, שטעל זיך דא. האט ער זיך אומגעדרייט, און איז געשטאנען.
/18:31 ערשט דער כושי קומט אן; און דער כושי האט געזאגט: זאל א בשורה האבן מיין האר דער מלך, אז {dn גאט} האט זיך היינט אפגערעכנט פאר דיר פון דער האנט פון אלע וואס זיינען אויפגעשטאנען אויף דיר. /18:32 האט דער מלך געזאגט צו דעם כושי: איז פריד צו דעם יונג, צו אבשלומען? האט דער כושי געזאגט: זאל ווערן פון די שונאים פון מיין האר דעם מלך, און פון אלע וואס זיינען אויפגעשטאנען אויף דיר צום בייזן, ווי פון דעם יונג.

/19:1 האט דער מלך אויפגעציטערט, און ער איז ארויפגעגאנגען אין דער אויבערשטוב פון טויער, און האט געוויינט; און גייענדיק האט ער אזוי געזאגט: מיין זון אבשלום, זון מיינער, אבשלום מיין זון! הלוואי וואלט איך געשטארבן אנשטאט דיר, אבשלום מיין זון, זון מיינער!
/19:2 איז אנגעזאגט געווארן יואבן: זע, דער מלך וויינט, און ער טרויערט אויף אבשלומען.
/19:3 און די ישועה אין יענעם טאג איז געווארן צו טרויער פאר דעם גאנצן פאלק, ווארום דאס פאלק האט געהערט אין יענעם טאג, אזוי צו זאגן: דער מלך איז באקלעמט וועגן זיין זון. /19:4 און דאס פאלק איז אין יענעם טאג זיך גנבענדיק אריינגעקומען אין שטאט, אזוי ווי דאס פאלק גנבעט זיך פארשעמטערהייט ווען זיי אנטלויפן אין א מלחמה.
/19:5 און דער מלך האט איינגעוויקלט זיין פנים, און דער מלך האט געשריען אויף א הויכן קול: מיין זון אבשלום, אבשלום מיין זון, זון מיינער!
/19:6 איז יואב געקומען צום מלך אין הויז, און האט געזאגט: האסט היינט פארשעמט דעם פנים פון אלע דיינע קנעכט וואס האבן היינט געראטעוועט דיין לעבן, און דאס לעבן פון דיינע זין און דיינע טעכטער, און דאס לעבן פון דיינע ווייבער, און דאס לעבן פון דיינע קעפסווייבער, /19:7 ליב צו האבן דיינע פיינט, און פיינט צו האבן דיינע ליבהאבער. ווארום האסט היינט געלאזט וויסן, אז ביי דיר זיינען ניטא קיין הויפטלייט און קיין קנעכט: ווייל היינט ווייס איך, אז ווען אבשלום לעבט, און מיר אלע זיינען היינט טויט, וואלט דענצמאל געווען רעכט אין דיינע אויגן. /19:8 און אצונד, שטיי אויף, גיי ארויס, און רעד צום הארצן פון דיינע קנעכט, ווארום איך שווער ביי {dn גאט}, אז דו גייסט ניט ארויס, אויב א מענטש וועט ביי דיר בלייבן די נאכט! און דאס וועט דיר זיין ערגער ווי אל דאס בייז וואס איז געקומען אויף דיר פון דיין יוגנט אן ביז אצונד.
/19:9 איז דער מלך אויפגעשטאנען, און ער האט זיך געזעצט אין טויער, און דעם גאנצן פאלק האט מען אנגעזאגט, אזוי צו זאגן: זעט, דער מלך זיצט אין טויער. און דאס גאנצע פאלק איז געקומען פארן מלך.
און אז ישראל איז אנטלאפן איטלעכער צו זיינע געצעלטן, /19:10 האט דאס גאנצע פאלק אין אלע שבטים פון ישראל געטענהט, אזוי צו זאגן: דער מלך האט אונדז מציל געווען פון דער האנט פון אונדזערע פיינט, און ער האט אונדז געראטעוועט פון דער האנט פון די פלשתים, און אצונד איז ער אנטלאפן פון לאנד פון וועגן אבשלומען. /19:11 און אבשלום, וואס מיר האבן געזאלבט איבער אונדז, איז אומגעקומען אין דער מלחמה, היינט פאר וואס שווייגט איר וועגן אומקערן דעם מלך?
/19:12 און דער מלך דוד האט געשיקט צו צדוק און צו אביתר די כהנים, אזוי צו זאגן: רעדט צו די עלטסטע פון יהודה, אזוי צו זאגן: פאר וואס זאלט איר זיין די לעצטע אומצוקערן דעם מלך אין זיין הויז?- ווארום דאס ווארט פון גאנץ ישראל איז אנגעקומען צום מלך אין זיין הויז? – /19:13 מיינע ברידער זייט איר, מיין ביין און מיין פלייש זייט איר, און פאר וואס זאלט איר זיין די לעצטע אומצוקערן דעם מלך? /19:14 און צו עמשאן זאלט איר זאגן: מיין ביין און מיין פלייש ביסטו דאך. זאל מיר {dn גאט} טאן אזוי און נאך מער, אויב דו וועסט ניט זיין ביי מיר אלע טעג דער חיל־פירער אויף יואבס ארט!
/19:15 און ער האט צוגענייגט דאס הארץ פון אלע מענער פון יהודה אזוי ווי איין מאן. און זיי האבן געשיקט צום מלך: קער זיך אום דו און אלע דיינע קנעכט.
/19:16 האט דער מלך זיך אומגעקערט, און ער איז געקומען ביזן ירדן. און יהודה איז געקומען קיין גלגל צו גיין אנטקעגן דעם מלך, כדי אריבערצופירן דעם מלך איבערן ירדן.
/19:17 און שמעי דער זון פון גראן, דער בנימינער, וואס פון בחורים, האט געאיילט און אראפגענידערט מיט די מענער פון יהודה אנטקעגן דעם מלך דוד; /19:18 און מיט אים טויזנט מאן פון בנימין, און ציבא, שאולס קנעכט, און זיינע פופצן זין און זיינע צוואנציק קנעכט מיט אים. און זיי זיינען אריבער דעם ירדן פארן מלך. /19:19 און דער פראם איז אריבערגעקומען, כדי אריבערצופירן דעם מלכס הויזגעזינט, און צו טאן וואס איז גוט אין זיינע אויגן. איז שמעי דער זון פון גראן געפאלן פארן מלך, ווען ער האט געוואלט אריבערגיין דעם ירדן. /19:20 און ער האט געזאגט צום מלך: זאל מיין האר מיר ניט צורעכענען א זינד, און זאלסט ניט דערמאנען וואס דיין קנעכט האט פארבראכן אין דעם טאג וואס מיין האר דער מלך איז ארויסגעגאנגען פון ירושלים, אז דער מלך זאל זיך דאס נעמען צום הארצן. /19:21 ווארום דיין קנעכט ווייס אז איך האב געזינדיקט, און אט בין איך געקומען היינט דער ערשטער פון גאנצן הויז פון יוסף, אראפצונידערן אנטקעגן מיין האר דעם מלך.
/19:22 האט זיך אפגערופן אבישי דער זון פון צרויהן, און האט געזאגט: זאל ניט שמעי געטייט ווערן דערפאר וואס ער האט געשאלטן דעם געזאלבטן פון {dn גאט}? /19:23 האט דוד געזאגט: וואס קער איך זיך אן מיט אייך, איר זין פון צרויהן, אז איר זאלט מיר היינט זיין פאר א שטער? זאל היינט געטייט ווערן א מענטש פון ישראל? ווארום פאר וואר, ערשט ווייס איך אז היינט בין איך א מלך איבער ישראל.
/19:24 און דער מלך האט געזאגט צו שמעין: וועסט ניט שטארבן. און דער מלך האט אים געשווארן.
/19:25 און מפיבושת, שאולס זון, האט אראפגענידערט אנטקעגן דעם מלך, און ער האט ניט צורעכט געמאכט זיינע פיס, און ניט צורעכט געמאכט זיינע וואנסעס, און זיינע קליידער ניט געוואשן, פון דעם טאג וואס דער מלך איז אוועקגעגאנגען ביז דעם טאג וואס ער איז צוריקגעקומען בשלום.
/19:26 און עס איז געווען, אז ער איז געקומען קיין ירושלים דעם מלך אנטקעגן, האט דער מלך צו אים געזאגט: פאר וואס ביסטו ניט געגאנגען מיט מיר, מפיבושת? /19:27 האט ער געזאגט: מיין האר מלך, מיין קנעכט האט מיך גענארט, ווארום דיין קנעכט האט געזאגט: איך וועל מיר אנזאטלען די אייזעלין, און וועל רייטן אויף איר, און וועל גיין מיטן מלך; ווייל דיין קנעכט איז א הינקעדיקער. /19:28 און ער האט אנגערעדט אויף דיין קנעכט פאר מיין האר דעם מלך, אבער מיין האר דער מלך איז אזוי ווי א מלאך פון {dn גאט}; דרום טו וואס איז גוט אין דיינע אויגן. /19:29 ווארום דאס גאנצע הויז פון מיין פאטער איז ניט אנדערש ווי ווערט געווען דעם טויט ביי מיין האר דעם מלך, פון דעסט וועגן האסטו געמאכט דיין קנעכט צווישן די וואס עסן ביי דיין טיש, און וואסער רעכט האב איך נאך, צו מאל זיך נאך צו קלאגן פארן מלך?
/19:30 האט דער מלך צו אים געזאגט: צו וואס נאך זאלסטו רעדן דיינע רייד? איך הייס: דו און ציבא זאלט זיך טיילן מיטן פעלד. /19:31 האט מפיבושת געזאגט צום מלך: זאל ער אויך דאס גאנצע צונעמען, נאך דעם אז מיין האר דער מלך איז געקומען בשלום אין זיין הויז.
/19:32 און ברזלי דער גלעדער האט אראפגענידערט פון רוגלים, און ער איז אריבערגעגאנגען מיטן מלך צום ירדן, כדי אים צו באלייטן איבערן ירדן. /19:33 און ברזלי איז געווען זייער אלט, א מאן פון אכציק יאר; און ער האט אויסגעהאלטן דעם מלך ווען ער איז געזעסן אין מחנים, ווארום ער איז געווען זייער א רייכער מאן.
/19:34 האט דער מלך געזאגט צו ברזלין: קום דו אריבער מיט מיר, און איך וועל דיך אויסהאלטן ביי מיר אין ירושלים. /19:35 האט ברזלי געזאגט צום מלך: ווי פיל נאך זיינען די טעג פון די יארן פון מיין לעבן, אז איך זאל ארויפגיין מיטן מלך קיין ירושלים? /19:36 איך בין היינט א מאן פון אכציק יאר; וועל איך דען וויסן צווישן גוטס און שלעכטס? וועט דען דיין קנעכט שפירן א טעם אין וואס איך וועל עסן און וואס איך וועל טרינקען? קען איך דען נאך הערן דעם קול פון זינגערס און זינגערינס? און צו וואס זאל דיין קנעכט נאך זיין צו לאסט אויף מיין האר דעם מלך? /19:37 קוים קען דיין קנעכט אריבערגיין דעם ירדן מיטן מלך; און נאך וואס זאל מיר דער מלך פארגעלטן די דאזיקע פארגעלטונג? /19:38 זאל, איך בעט דיך, דיין קנעכט זיך אומקערן, און לאמיך שטארבן אין מיין שטאט ביים קבר פון מיין פאטער און מיין מוטער. אבער אט איז דיין קנעכט כמהם, זאל ער אריבערגיין מיט מיין האר דעם מלך, און טו מיט אים וואס איז גוט אין דיינע אויגן.
/19:39 האט דער מלך געזאגט: זאל כמהם אריבערגיין מיט מיר, און איך וועל טאן מיט אים וואס איז גוט אין דיינע אויגן; און אלץ וואס דו וועסט פארלאנגען פון מיר, וועל איך דיר טאן.
/19:40 און דאס גאנצע פאלק איז אריבערגעגאנגען דעם ירדן, און דער מלך איז אריבערגעגאנגען. און דער מלך האט געקושט ברזלין, און האט אים געבענטשט. און ער האט זיך אומגעקערט אין זיין היים.
/19:41 און דער מלך איז אריבערגעגאנגען קיין גלגל, און כמהם איז אריבערגעגאנגען מיט אים, און דאס גאנצע פאלק פון יהודה, און אויך א העלפט פון דעם פאלק פון ישראל, האבן אריבערגעפירט דעם מלך.
/19:42 ערשט אלע מענער פון ישראל זיינען געקומען צום מלך, און זיי האבן געזאגט צום מלך: פאר וואס האבן דיך אוועקגעגנבעט אונדזערע ברידער, די מענער פון יהודה, און האבן אריבערגעפירט דעם מלך און זיין הויזגעזינט איבערן ירדן, און אלע מענטשן פון דודן מיט אים? /19:43 האבן אלע מענער פון יהודה געענטפערט די מענער פון ישראל: ווייל דער מלך איז אונדז א קרוב. און פאר וואס דען פארדריסט אייך אויף דער דאזיקער זאך? האבן מיר דען עסן געגעסן פון דעם מלכס? צי איז אונדז א געשאנק געשאנקען געווארן? /19:44 האבן די מענער פון ישראל געענטפערט די מענער פון יהודה, און געזאגט: מיר האבן צען חלקים אין מלך, און מיר זיינען אויך בילכער אויף דודן פון אייך, היינט פאר וואס האט איר אונדז צו קליין געמאכט? און איז ניט אונדזער ווארט געווען דאס ערשטע אומצוקערן אונדזער מלך?
און די ווערטער פון די מענער פון יהודה זיינען געווען הארטער ווי די ווערטער פון די מענער פון ישראל.
/20:1 און דארטן האט זיך געטראפן א נידערטרעכטיקער מאן וואס זיין נאמען איז געווען שבע דער זון פון בכרין, א מאן א בנימינער; האט ער געבלאזן אין שופר, און האט געזאגט:
מיר האבן ניט קיין חלק אין דודן, און מיר האבן ניט קיין ירושה אין דעם זון פון ישין. איטלעכער צו זיינע געצעלטן, ישראל!
/20:2 און אלע מענער פון ישראל זיינען אוועקגעגאנגען פון הינטער דודן נאך שבע דעם זון פון בכרין, נאר די מענער פון יהודה זיינען געווען באהעפט אן זייער מלך, פון ירדן און ביז ירושלים.
/20:3 און דוד איז געקומען אין זיין הויז אין ירושלים; און דער מלך האט גענומען די צען קעפסווייבער וואס ער האט געלאזן צו היטן דאס הויז, און ער האט זיי אריינגעזעצט אין א וואכהויז, און האט זיי אויסגעהאלטן, אבער ער איז צו זיי ניט געקומען. און זיי זיינען געווען איינגעשפארט ביז דעם טאג פון זייער טויט, לעבעדיקע אלמנות.
/20:4 און דער מלך האט געזאגט צו עמשאן: רוף מיר צונויף די מענער פון יהודה אין דריי טעג, דערנאך שטעל זיך דו דא.
/20:5 איז עמשא געגאנגען צונויפרופן יהודה, און ער האט זיך געזאמט איבער דער צייט וואס ער האט אים געשטעלט. /20:6 האט דוד געזאגט צו אבישין: אצונד וועט אונדז שבע דער זון פון בכרין אנטאן מער שלעכטס ווי אבשלום. דו נעם די קנעכט פון דיין האר, און יאג אים נאך, טאמער געפינט ער באפעסטיקטע שטעט, און וועט זיך ארויסמאכן פון אונדזערע אויגן.
/20:7 זיינען ארויסגעגאנגען הינטער אים די מענטשן פון יואבן, און די כרתים און די פלתים, און אלע גבורים, און זיי זיינען ארויסגעגאנגען פון ירושלים נאכצויאגן שבע דעם זון פון בכרין. /20:8 ווי זיי זיינען ביים גרויסן שטיין וואס אין גבעון, אזוי איז עמשא אנגעקומען אנטקעגן זיי. און יואב איז געווען אנגעגורט אין זיין וואפנקלייד, און דערויף איז געווען א גארטל מיט א שווערד באהעפט צו זיינע לענדן אין איר שייד; און ווי ער איז ארויסגעגאנגען, אזוי איז זי ארויסגעפאלן. /20:9 האט יואב געזאגט צו עמשאן: איז פריד צו דיר, מיין ברודער? און יואבס רעכטע האנט האט אנגענומען עמשאן פארן בארד, כדי אים צו קושן. /20:10 און עמשא האט זיך ניט געהיט פאר דער שווערד וואס אין יואבס האנט; האט ער אים א זעץ געטאן מיט איר אין בויך, און ארויסגעלאזט זיינע אינגעווייד אויף דער ערד, און ניט געדארפט אים טאן א צווייטן; און ער איז געשטארבן.
און יואב און זיין ברודער אבישי האבן נאכגעיאגט שבע דעם זון פון בכרין. /20:11 און א מאן פון יואבס יונגען איז געשטאנען איבער אים, און האט געזאגט: ווער עס וויל יואבן, און ווער עס איז פאר דודן, הינטער יואבן! /20:12 און עמשא האט זיך געקייקלט אין בלוט אויפן מיטן וועג; האט דער מאן געזען, אז דאס גאנצע פאלק האט זיך אפגעשטעלט, און ער האט אפגעדרייט עמשאן פון וועג אויפן פעלד, און ארויפגעווארפן אויף אים א בגד, ווען ער האט געזען אז איטלעכער וואס איז צוגעקומען לעבן אים, האט זיך אפגעשטעלט. /20:13 אז ער איז אוועקגענומען געווארן פון וועג, איז איטלעכער געגאנגען הינטער יואבן, נאכצויאגן שבע דעם זון פון בכרין.
/20:14 און ער איז דורכגעגאנגען דורך אלע שבטים פון ישראל ביז אבל און בית־מעכה, און אלע ברים; און זיי האבן זיך איינגעזאמלט, און זיינען אויך געגאנגען הינטער אים. /20:15 און זיי זיינען געקומען און האבן געלעגערט אויף אים אין אבל פון בית־מעכה, און זיי האבן אנגעשאטן אן ערדוואל ארום דער שטאט, און עס איז געשטאנען אין דעם פעסטונגגראבן. און דאס גאנצע פאלק וואס מיט יואבן האבן געהאלטן אין צעשטערן, כדי איינצוווארפן די מויער.
/20:16 האט א קלוגע פרוי גערופן פון דער שטאט: הערט! הערט! זאגט, איך בעט אייך, צו יואבן: גענען ביז אהער, און איך וועל רעדן צו דיר. /20:17 האט ער גענענט צו איר, און די פרוי האט געזאגט: ביסט דו יואב? האט ער געזאגט: איך. האט זי צו אים געזאגט: הער די ווערטער פון דיין דינסט. האט ער געזאגט: איך הער. /20:18 האט זי געזאגט, אזוי צו זאגן: רעדן האט מען געזאלט רעדן צוערשט, אזוי צו זאגן, פרעגן האט מען געזאלט פרעגן ביי אבל, און אזוי ארום וואלט מען אפגעענדיקט. /20:19 מיר זיינען פרידלעכע געטרייע פון ישראל; ווילסטו טייטן א שטאט און א מוטער אין ישראל? נאך וואס זאלסטו אומברענגען די נחלה פון {dn גאט}? /20:20 האט יואב געענטפערט און געזאגט: חלילה, חלילה מיר, אויב איך וועל אומברענגען און אויב איך וועל צעשטערן! /20:21 ניט אזוי איז די זאך; נייערט א מאן פון דעם געבערג פון אפרים, וואס זיין נאמען איז שבע דער זון פון בכרין, האט אויפגעהויבן זיין האנט אקעגן דעם מלך, אקעגן דודן. גיט ארויס אים אליין, און איך וועל אוועקגיין פון דער שטאט. האט די פרוי געזאגט צו יואבן: אט ווערט דיר זיין קאפ אראפגעווארפן פון דער מויער.
/20:22 און די פרוי איז געקומען צו דעם גאנצן פאלק מיט איר חכמה, און זיי האבן אפגעשניטן דעם קאפ פון שבע דעם זון פון בכרין, און אראפגעווארפן צו יואבן. און ער האט געבלאזן אין שופר, און זיי האבן זיך צעשפרייט פון דער שטאט, איטלעכער צו זיינע געצעלטן. און יואב האט זיך אומגעקערט קיין ירושלים צום מלך.
/20:23 און יואב איז געווען איבער דעם גאנצן חיל פון ישראל; און בניה דער זון פון יהוידען, איבער די כרתים און איבער די פלתים;/20:24 און אדורם, איבער דעם צינדז; און יהושפט דער זון פון אחילודן, דער דערמאנער; /20:25 און שוא, דער שרייבער; און צדוק און אביתר, כהנים. /20:26 און אויך עירא פון יאיר איז געווען אן אויבערמאן ביי דודן.

/21:1 און עס איז געווען א הונגער אין די טעג פון דודן, דריי יאר, א יאר נאך א יאר, און דוד האט געזוכט דעם פנים פון {dn גאט}. האט {dn גאט} געזאגט: דאס איז פון וועגן שאולן און פון וועגן דעם בלוטיקן הויז, פאר וואס ער האט געטייט די גבעונים.
/21:2 האט דער מלך גערופן די גבעונים, און ער האט צו זיי גערעדט־און די גבעונים זיינען ניט געווען פון די קינדער פון ישראל, נאר פון דעם איבערבלייב פון אמורי; און די קינדער פון ישראל האבן געשווארן צו זיי; און שאול האט זיי געזוכט צו דערשלאגן אין זיין אייפערדיקייט פאר די קינדער פון ישראל און יהודה – /21:3 און דוד האט געזאגט צו די גבעונים: וואס זאל איך אייך טאן, און מיט וואס קען איך מכפר זיין, אז איר זאלט בענטשן די נחלה פון {dn גאט}? /21:4 האבן די גבעונים צו אים געזאגט: אונדז קומט ניט קיין זילבער און גאלד פון שאולן און פון זיין הויז, און אונדז גייט ניט דערום צו טייטן א מענטשן פון ישראל. האט ער געזאגט: וואס פארלאנגט איר, איך זאל אייך טאן? /21:5 האבן זיי געזאגט צום מלך: דער מאן וואס האט אונדז פארלענדט, און וואס האט געפלאנט קעגן אונדז ביז מיר זיינען פארטיליקט געווארן פון צו האבן א באשטאנד אין גאנצן גבול פון ישראל, /21:6 פון זיינע קינדער זאלן אונדז איבערגעגעבן ווערן זיבן מאן, און מיר וועלן זיי אויפהענגען פאר {dn גאט} אויפן בערגל פון שאול [גבעת־שאול], דעם אויסדערוויילטן פון {dn גאט}. האט דער מלך געזאגט: איך וועל געבן.
/21:7 און דער מלך האט געשוינט מפיבושת דעם זון פון יהונתן דעם זון פון שאולן, איבער דער שבועה פון {dn גאט} וואס צווישן זיי, צווישן דודן און צווישן יהונתן דעם זון פון שאולן. /21:8 האט דער מלך גענומען די צוויי זין פון רצפה דער טאכטער פון איהן, וואס זי האט געבארן פון שאולן, ארמונין און מפיבושתן, און די פינף זין פון מיכל דער טאכטער פון שאולן, וואס זי האט געבארן פון עדריאל דעם זון פון ברזלין, פון מחולה; /21:9 און ער האט זיי איבערגעגעבן אין דער האנט פון די גבעונים, און זיי האבן זיי אויפגעהאנגען אויפן בארג פאר {dn גאט}; און זיי זיינען אומגעקומען אלע זיבן אין איינעם. און זיי זיינען געטייט געווארן אין די ערשטע טעג פון שניט, אין אנהייב גערשטנשניט.
/21:10 און רצפה די טאכטער פון איהן האט גענומען א זאק, און האט עס זיך אויסגעשפרייט אויפן פעלדז, פון אנהייב שניט ביז עס האט זיך אראפגעגאסן אויף זיי וואסער פון הימל. און זי האט ניט געלאזט א פויגל פון הימל זיך אראפלאזן אויף זיי ביי טאג, און א חיה פון פעלד ביי נאכט.
/21:11 איז דערציילט געווארן דודן וואס רצפה די טאכטער פון איהן, די קעפסווייב פון שאולן, האט געטאן. /21:12 איז דוד געגאנגען, און האט גענומען די ביינער פון שאולן, און די ביינער פון יהונתן זיין זון, פון די מענער פון יביש־גלעד, וואס האבן זיי אוועקגעגנבעט פון דעם מארק פון בית־שן וואס די פלשתים האבן זיי דארטן געהאט אויפגעהאנגען, אין דעם טאג וואס די פלשתים האבן געשלאגן שאולן אין גלבוע. /21:13 און ער האט ארויפגעבראכט פון דארטן די ביינער פון שאולן, און די ביינער פון יהונתן זיין זון; און מע האט אויפגעקליבן די ביינער פון די געהאנגענע. /21:14 און מע האט באגראבן די ביינער פון שאולן און יהונתן זיין זון אין לאנד בנימין, אין צלע, אין דעם קבר פון זיין פאטער קישן; און מע האט געטאן אלץ וואס דער מלך האט באפוילן.
און {dn גאט} האט זיך איבערגעבעטן צום לאנד נאך דעם.
/21:15 און די פלשתים האבן ווידער געהאט א מלחמה מיט ישראל, און דוד און זיינע קנעכט מיט אים האבן אראפגענידערט, און האבן מלחמה געהאלטן מיט די פלשתים, און דוד איז אפגעשלאפט געווארן. /21:16 און ישבי־בנוב וואס איז געווען פון די קינדער פון דעם רפה, און די וואג פון זיין שפיז איז געווען דריי הונדערט שקל קופער, און ער איז געווען אנגעגורט מיט א נייער [שווערד], האט געוואלט דערשלאגן דודן. /21:17 אבער אבישי דער זון פון צרויהן איז אים געקומען צו הילף, און האט געשלאגן דעם פלשתי און אים געטייט. דענצמאל האבן דודס מענטשן געשווארן פאר אים, אזוי צו זאגן: זאלסט מער ניט ארויסגיין מיט אונדז אין מלחמה, כדי זאלסט ניט פארלעשן דאס ליכט פון ישראל.
/21:18 און עס איז געווען נאך דעם, איז ווידער געווען א מלחמה אין גוב מיט די פלשתים; דענצמאל האט סבכי פון חושה דערשלאגן ספן וואס פון די קינדער פון דעם רפה.
/21:19 און עס איז ווידער געווען א מלחמה אין גוב מיט די פלשתים; און אלחנן דער זון פון יערי־אורגים דער בית־לחמער האט דערשלאגן גליתן פון גת, וואס דער האלץ פון זיין שפיז איז געווען אזוי ווי דער שטאנג פון וועבער.
/21:20 און עס איז ווידער געווען א מלחמה אין גת. איז דארטן געווען א מאן פון שטרייט וואס די פינגער פון זיינע הענט און די פינגער פון זיינע פיס זיינען געווען צו זעקס און זעקס, פיר און צוואנציק אין צאל. און ער אויך איז געווען געבארן פון דעם רפה. /21:21 און ער האט געלעסטערט ישראל; האט אים יהונתן דער זון פון שמעי, דודס ברודער, דערשלאגן.
/21:22 די דאזיקע פיר זיינען געווען געבארן פון דעם רפה אין גת. און זיי זיינען געפאלן דורך דער האנט פון דודן, און דורך דער האנט פון זיינע קנעכט.
/22:1 און דוד האט גערעדט צו {dn גאט} די ווערטער פון דעם דאזיקן געזאנג, אין דעם טאג וואס {dn גאט} האט אים מציל געווען פון דער האנט פון אלע זיינע פיינט, און פון דער האנט פון שאולן. /22:2 און ער האט געזאגט:
{dn יהוה} איז מיין פעלדז און מיין פעסטונג, און דער וואס מאכט מיך אנטרינען; /22:3 {dn גאט} מיין פעלדז וואס איך שיץ מיך אין אים, מיין שילד און דער הארן פון מיין הילף, מיין טורעם און מיין אנטרינונג, מיין העלפער, וואס העלפסט מיך פון אומרעכט. /22:4 איך רוף; געלויבט איז {dn יהוה}! און פון מיינע פיינט ווער איך געהאלפן.
/22:5 ווארום ארומגערינגלט האבן מיך וועלן פון טויט, טייכן פון אונטערגאנג האבן מיך געשראקן; /22:6 שטריק פון אונטערערד האבן מיך ארומגענומען, אקעגנגעקומען זיינען מיר נעצן פון טויט. /22:7 האב איך אין מיין נויט גערופן צו {dn יהוה}, יא, צו מיין {dn גאט} האב איך גערופן, און ער האט געהערט פון זיין טעמפל מיין קול, און מיין געשריי [איז געקומען] אין זיינע אויערן. /22:8 און געשאקלט און געוואקלט האט זיך די ערד. די גרונטפעסטן פון הימל האבן געציטערט;זיי האבן זיך געשאקלט, ווייל ער האט געצערנט; /22:9 א רויך איז אויפגעגאנגען אין זיין נאז, און פון זיין מויל האט א פייער פארצערט; קוילן האבן געברענט פון אים. /22:10 און ער האט גענייגט דעם הימל און גענידערט, מיט א נעבל אונטער זיינע פיס. /22:11 און ער איז געריטן אויף א כרוב און געפלויגן, און זיך באוויזן אויף פליגלען פון ווינט. /22:12 און ער האט געמאכט פינצטערניש פאר ביידלעך ארום אים; א זאמלונג פון וואסערן, וואלקנס געדיכטע. /22:13 פון דעם שימער פאר אים האבן פייערקוילן געברענט. /22:14 געדונערט פון הימל האט {dn גאט}, און דער העכסטער האט ארויסגעלאזט זיין קול. /22:15 און ער האט ארויסגעשיקט פיילן און זיי צעשפרייט, א בליץ- און זיי פארטומלט. /22:16 און די גראבנס פון ים האבן זיך באוויזן, די גרונטפעסטן פון דער וועלט זיינען אנטפלעקט געווארן, דורך דעם אנגעשריי פון {dn גאט}, פון דעם אטעמבלאז פון זיין נאז.
/22:17 ער האט אויסגעשטרעקט פון דער הייך און מיך גענומען, מיך ארויסגעצויגן פון וואסערן גרויסע. /22:18 ער האט מיך מציל געווען פון מיין מאכטיקן פיינט, פון מיינע שונאים, ווען זיי זיינען געווען שטארקער פון מיר. /22:19 זיי זיינען מיר אקעגנגעקומען אין טאג פון מיין בראך, אבער {dn גאט} איז מיר אן אנלען געווען. /22:20 ער האט מיך ארויסגעפירט אין דערברייטערניש, מיך ארויסגעצויגן, ווייל ער האט מיך באגערט. /22:21 {dn גאט} פארגעלט מיך לויט מיין גערעכטיקייט, לויט דער ריינקייט פון מיינע הענט קערט ער מיר אום. /22:22 ווארום איך האב געהיט די וועגן פון {dn יהוה}, און ניט פארבראכן אקעגן מיין {dn גאט}. /22:23 ווארום אלע זיינע געזעצן זיינען פאר מיר, און זיינע חוקים, דערפון קער איך ניט אפ. /22:24 און איך בין געווען צו אים גאנץ, און האב מיך געהיט פון מיין זינדיקייט. /22:25 דרום האט מיר אומגעקערט {dn גאט} לויט מיין גערעכטיקייט, לויט מיין ריינקייט פאר זיינע אויגן.
/22:26 מיט דעם גענאדיקן ווייזטו זיך גענאדיק, מיט דעם ערלעכן מאן ווייזטו זיך ערלעך. /22:27 מיט דעם ריינעם ווייזטו זיך ריין, און מיט דעם קרומען ווייזטו זיך פארדרייט. /22:28 און דאס ארימע פאלק טוסטו העלפן, און דיינע אויגן זיינען אויף די הויכע, דו זאלסט זיי דערנידערן.
/22:29 ווארום דו ביסט מיין ליכט {dn יהוה}, און {dn יהוה} באשיינט מיין פינצטערניש. /22:30 ווארום מיט דיר לויף איך קעגן א מחנה, מיט מיין {dn גאט} שפרינג איך א מויער אריבער. /22:31 {dn גאט}- זיין וועג איז גאנץ; דאס ווארט פון {dn יהוה} איז געלייטערט, ער איז א שילד פאר אלע וואס שיצן זיך אין אים.
/22:32 ווארום ווער איז א {dn גאט} אויסער {dn יהוה}, און ווער א פעלדז אויסער אונדזער {dn גאט}? /22:33 דער {dn גאט} וואס איז מיין שטארקע פעסטונג, און לאזט גיין גלייך מיין וועג. /22:34 ער מאכט מיינע פיס גלייך ווי די הינדן, און אויף מיינע הייכן טוט ער מיך שטעלן. /22:35 ער לערנט מיינע הענט צו מלחמה, און א קופערנעם בויגן בייגן אראפ מיינע ארעמס. /22:36 און האסט מיר געגעבן דעם שילד פון דיין הילף, און דיין מילדקייט טוט מיך גרייסן. /22:37 דערברייטערסט מיין טריט אונטער מיר, און ניט אויסגעגליטשט האבן זיך מיינע קנעכלעך.
/22:38 איך האב געיאגט מיינע פיינט און זיי פארטיליקט, און זיך ניט אומגעקערט ביז איך האב זיי פארלענדט. /22:39 יא, איך האב זיי פארלענדט און זיי צעהאקט, אז זיי קענען ניט אויפשטיין; און זיי זיינען געפאלן אונטער מיינע פיס.
/22:40 און האסט מיך באגורט מיט שטארקייט פאר מלחמה, האסט געבייגט מיינע קעגנשטייער אונטער מיר. /22:41 און מיינע פיינט האסטו געמאכט מיטן נאקן צו מיר, מיינע שונאים- איך זאל זיי פארשניידן. /22:42 זיי האבן זיך אומגעקוקט, און ניט געווען קיין העלפער, צו {dn גאט}- און ער האט זיי ניט געענטפערט. /22:43 און איך האב זיי צעריבן ווי שטויב פון דער ערד, ווי גאסנקויט זיי צעדריקט, זיי צעטרעטן. /22:44 און האסט מיך געמאכט אנטרינען פון די קריג פון מיין פאלק, מיך געהיט אויף צו ווערן דער קאפ פון די אומות; א פאלק וואס איך קען ניט, טוט מיר דינען. /22:45 די קינדער פון דעם פרעמדן גייען איין פאר מיר, פון הערן מיטן אויער געהארכן זיי מיר. /22:46 די קינדער פון דעם פרעמדן ווערן פארוועלקט, און קומען הינקענדיק ארויס פון זייערע פעסטונגען. /22:47 עס לעבט {dn יהוה}, און געלויבט איז מיין פעלדז, און דערהויבן איז {dn גאט} דער פעלדז פון מיין הילף; /22:48 דער {dn גאט} וואס גיט מיר נקמות, און מאכט נידערן די אומות אונטער מיר, /22:49 און ציט מיך ארויס פון מיינע פיינט; יא, איבער מיינע קעגנשטייער דערהייבסטו מיך, פון דעם רויבמענטשן ביסטו מיך מציל. /22:50 דרום לויב איך דיך, {dn גאט}, צווישן די פעלקער, און צו דיין נאמען טו איך זינגען. /22:51 א טורעם פון הילף איז ער פאר זיין מלך, און ער טוט חסד מיט זיין געזאלבטן, מיט דודן און מיט זיין זאמען ביז אייביק.

/23:1 און דאס זיינען די לעצטע ווערטער פון דודן: די רייד פון דוד דעם זון פון ישין, די רייד פון דעם מאן וואס איז הויך געשטעלט, דעם געזאלבטן פון דעם {dn גאט} פון יעקב, און דעם זיסן זינגער פון ישראל: /23:2 דער גייסט פון {dn גאט} רעדט דורך מיר, און זיין ווארט איז אויף מיין צונג.
/23:3 דער {dn גאט} פון ישראל האט געזאגט, דער פעלדז פון ישראל האט צו מיר גערעדט: א געוועלטיקער איבער מענטשן דארף זיין א צדיק וואס געוועלטיקט מיט גאטספארכטיקייט, /23:4 און ווי ליכט פון פרימארגן ווען די זון גייט אויף- א פרימארגן אן וואלקן, ווען פון שיין נאכן רעגן שפראצט דאס גראז פון דער ערד. /23:5 פאר וואר, איז ניט פעסט מיין הויז פאר {dn גאט}? ווייל אן אייביקן בונד האט ער מיר געמאכט, צוגעברייט אין אלעם און אפגעהיט; פאר וואר, אל מיין הילף און אל מיין באגער צי מאכט ער ניט שפראצן? /23:6 אבער די נידערטרעכטיקע זיינען אלע ווי דערנער אוועקגעווארפענע וואס מען קען מיט דער האנט ניט אננעמען; /23:7 און וויל עמעצער זיי אנרירן, באווארנט ער זיך מיט אן אייזן אדער א האלץ פון א שפיז; און פארברענט איך פייער ווערן זיי פארברענט אויפן ארט.
/23:8 דאס זיינען די נעמען פון די גבורים וואס דוד האט געהאט: יושב־בשבת, א תחכמוני, דער הויפטמאן פון די עלטסטע, דאס איז עדינו דער עצני; [ער האט אויפגעהויבן זיין שפיז] אויף אכט הונדערט מאן, דערשלאגן מיט איין מאל.
/23:9 און נאך אים איז געווען אלעזר דער זון פון דודו דעם זון פון אחוחין, פון די דריי גבורים מיט דודן, ווען זיי האבן זיך איינגעשטעלט אקעגן די פלשתים, וואס האבן זיך דארטן איינגעזאמלט אויף מלחמה, און די מענער פון ישראל זיינען געווען אוועקגעגאנגען; /23:10 און ער איז אויפגעשטאנען, און האט געשלאגן צווישן די פלשתים ביז זיין האנט איז מיד געווארן, און זיין האנט האט זיך צוגעקלעפט צום שווערד. און {dn גאט} האט געטאן א גרויסע ישועה אין יענעם טאג, און דאס פאלק האט זיך אומגעקערט נאך אים, בלויז אויסצוטאן [די געטייטע].
/23:11 און נאך אים איז געווען שמה דער זון פון אגאן, פון הרר. די פלשתים האבן זיך געהאט איינגעזאמלט אין א מחנה; און דארטן איז געווען א שטיק פעלד פול מיט לינדזן; און דאס פאלק איז אנטלאפן פון די פלשתים; /23:12 האט ער זיך געשטעלט אין מיטן פון דעם שטיק לאנד, און האט עס מציל געווען; און ער האט געשלאגן די פלשתים, און {dn גאט} האט געטאן א גרויסע ישועה.
/23:13 און דריי פון די דרייסיק הויפטלייט האבן אראפגענידערט און זיינען געקומען אין שניטצייט צו דודן צו דער הייל פון עדולם; און די מחנה פון די פלשתים האט געלאגערט אין טאל רפאים. /23:14 און דוד איז דענצמאל געווען אין דער פעסטונג, און די וואך פון די פלשתים איז דענצמאל געווען אין בית־לחם. /23:15 האט דוד געגלוסט, און ער האט געזאגט: ווען מיר גיט ווער טרינקען וואסער פון דעם ברונעם פון בית־לחם וואס אין טויער! /23:16 האבן די דריי גבורים אריינגעבראכן אין לאגער פון די פלשתים, און זיי האבן אנגעשעפט וואסער פון דעם ברונעם פון בית־לחם וואס ביים טויער, און גענומען און געבראכט צו דודן. אבער ער האט עס ניט געוואלט טרינקען, און האט עס אויסגעגאסן צו {dn גאט}. /23:17 און ער האט געזאגט: חלילה מיר, {dn גאט}, אז איך זאל דאס טאן! דאס בלוט פון די מענטשן וואס זיינען געגאנגען מיט דער סכנה פון זייער לעבן? און ער האט עס ניט געוואלט טרינקען.
דאס האבן געטאן די דריי גבורים.
/23:18 און אבישי, יואבס ברודער, דער זון פון צרויהן, ער איז געווען דער הויפט פון די דריי; און ער האט אויפגעהויבן זיין שפיז אויף דריי הונדערט און זיי דערשלאגן; ער האט געהאט א שם צווישן די דריי. /23:19 פון די דריי איז ער געווען דער אנגעזעענסטער, און ער איז ביי זיי געווארן צום עלטסטן, אבער צו די [ערשטע] דריי איז ער ניט געקומען.
/23:20 און בניהו דער זון פון יהוידען, דער זון פון א העלדישן מאן, גרויס אין אויפטוען, פון קבצאל, ער האט געשלאגן די צוויי העלדן פון מואב, און ער האט אראפגענידערט און האט דערשלאגן א לייב אין א גרוב, אין א טאג פון שניי. /23:21 און ער האט דערשלאגן א מצרישן מאן, א מאן אנצוקוקן; און אין דעם מצריס האנט איז געווען א שפיז, און ער האט אראפגענידערט צו אים מיט א רוט; האט ער ארויסגעריסן דעם שפיז פון דעם מצריס האנט, און האט אים געהרגעט מיט זיין אייגענעם שפיז.
/23:22 דאס האט געטאן בניהו דער זון פון יהוידען, און ער האט געהאט א שם צווישן די דריי גבורים. /23:23 ער איז געווען מער אנגעזען פון די דרייסיק, אבער צו די [ערשטע] דריי איז ער ניט געקומען. און דוד האט אים אויפגעזעצט איבער זיין לייבוואך.
/23:24 עשהאל, יואבס ברודער, איז געווען צווישן די דרייסיק; אלחנן דער זון פון דודון פון בית־לחם; /23:25 שמה פון חרוד; אליקא פון חרוד; /23:26 חלץ פון פלט; עירא דער זון פון עקשן פון תקוע; /23:27 אביעזר פון ענתות; מבוני פון חושה; /23:28 צלמון פון אחוח; מהרי פון נטופה;/23:29 חלב דער זון פון בענהן פון נטופה; אתי דער זון פון ריבין פון גבעה פון די קינדער פון בנימין; /23:30 בניהו פון פרעתון; הדי פון נחלי־געש; /23:31 אבי־עלבון פון ערבה; עזמות פון ברחום; /23:32 אליחבא פון שעלבון; פון ישנס זין, יהונתן; /23:33 שמה פון הרר; אחיאם דער זון פון שררן פון ארר; /23:34 אליפלט דער זון פון אחסבין; דער זון פון דעם מעכתי; אליעם דער זון פון אחיתופלן פון גילה; /23:35 חצרי פון כרמל; פערי פון ארב; /23:36 יגאל דער זון פון נתנען פון צובה; בני דער גדי;/23:37 צלק דער עמוני; נחרי פון בארות, דער וואפנטרעגער פון יואב דעם זון פון צרויהן; /23:38 עירא פון יתר; גרב פון יתר; אוריה דער חתי. אין אלעמען זיבן און דרייסיק.

/24:1 און דער צארן פון {dn גאט} האט ווידער געגרימט אויף ישראל, און ער האט אנגערעדט דודן אקעגן זיי, אזוי צו זאגן: גיי צייל איבער ישראל און יהודה. /24:2 און דער מלך האט געזאגט צו יואב דעם חיל־פירער וואס מיט אים: וואנדער אקארשט דורך אלע שבטים פון ישראל, פון דן און ביז באר־שבע, און ציילט דאס פאלק כדי איך זאל וויסן דעם מספר פון פאלק. /24:3 האט יואב געזאגט צום מלך זאל {dn גאט} דיין האר מערן דאס פאלק הונדערט מאל אזוי פיל ווי זיי זיינען, און די אויגן פון מיין האר דעם מלך זאלן עס זען; אבער צו וואס וויל מיין האר דער מלך די דאזיקע זאך?
/24:4 אבער דאס ווארט פון דעם מלך איז געווען שטארק צו יואבן און צו די חיל־פירער, און יואב און די חיל־פירער זיינען ארויסגעגאנגען פון פארן מלך, צו ציילן דאס פאלק, ישראל. /24:5 און זיי זיינען אריבער דעם ירדן, און האבן גערוט אין ערוער, אויף דער רעכטער זייט פון דער שטאט וואס אין מיטן טאל פון גד, און צו יעזר צו. /24:6 און זיי זיינען געקומען קיין גלעד, און צו דעם לאנד תחתים־חדשי, און זיי זיינען געקומען קיין דן־יען, און רונד ארום צו צידון. /24:7 און זיי זיינען געקומען צו דער פעסטונג פון צור, און צו אלע שטעט פון דעם חוי און דעם כנעני, און זיי זיינען ארויסגעקומען אין דרום יהודה ביי באר־שבע. /24:8 און זיי האבן דורכגעוואנדערט דאס גאנצע לאנד, און זיינען צוריקגעקומען צום סוף פון ניין חדשים און צוואנציק טעג קיין ירושלים. /24:9 און יואב האט איבערגעגעבן דעם מספר פון דער ציילונג פון פאלק צום מלך. און ישראל איז געווען אכט מאל הונדערט טויזנט קריגסלייט וואס ציען א שווערד, און די מענער פון יהודה, פינף מאל הונדערט טויזנט מאן.
/24:10 און דאס הארץ פון דודן האט אים געפלאגט נאך דעם ווי ער האט געציילט דאס פאלק, און דוד האט געזאגט צו {dn גאט}: איך האב זייער געזינדיקט וואס איך האב דאס געטאן; און אצונד, {dn גאט}, טו אפ, איך בעט דיך, דעם פארברעך פון דיין קנעכט, ווארום איך בין געווען נאריש זייער.
/24:11 און ווי דוד איז אויפגעשטאנען אין דער פרי, אזוי איז דאס ווארט פון {dn גאט} געווען צו גד דעם נביא, דודס זעער, אזוי צו זאגן: /24:12 גיי און זאלסט רעדן צו דודן: אזוי האט {dn גאט} געזאגט: דריי זאכן לייג איך אויף דיר; קלייב דיר אויס איינע פון זיי, וואס איך זאל דיר טאן.
/24:13 איז גד געקומען צו דודן און האט אים דערציילט, און האט צו אים געזאגט: זאלן אויף דיר קומען זיבן יאר הונגער אין דיין לאנד? אדער זאלסט דריי חדשים לויפן פאר דיינע פיינט, און זיי זאלן דיך נאכיאגן? אדער דריי טעג זאל זיין א מגפה אין דיין לאנד? אצונד באטראכט, און זע וואס פאר א באשייד איך זאל ברענגען צו דעם וואס שיקט מיך.
/24:14 האט דוד געזאגט צו גדן: מיר איז זייער ענג. לאמיר, איך בעט דיך, פאלן אין דער האנט פון {dn גאט}, ווארום זיין רחמנות איז גרויס, און לאמיך ניט פאלן אין דער האנט פון א מענטשן.
/24:15 האט {dn גאט} געגעבן א מגפה אין ישראל פון אין דער פרי און ביז דער געשטעלטער צייט, און עס זיינען געשטארבן פון פאלק, פון דן און ביז באר־שבע, זיבעציק טויזנט מאן.
/24:16 און דער מלאך האט אויסגעשטרעקט זיין האנט אויף ירושלים זי אומצוברענגען; האט {dn גאט} חרטה געהאט אויף דעם בייז, און ער האט געזאגט צו דעם מלאך וואס האט אומגעבראכט צווישן פאלק: גענוג! אצונד לאז אפ דיין האנט. און דער מלאך פון {dn גאט} איז געווען ביי דעם שייער פון ארונה דעם יבוסי.
/24:17 און דוד האט גערעדט צו {dn גאט}, ווען ער האט געזען דעם מלאך וואס שלאגט צווישן פאלק, און ער האט געזאגט: זע, איך האב געזינדיקט, און איך האב פארבראכן, אבער די דאזיקע שאף, וואס האבן זיי געטאן? זאל, איך בעט דיך, דיין האנט זיין אויף מיר און אויף מיין פאטערס הויז.
/24:18 איז גד געקומען צו דודן אין יענעם טאג, און ער האט צו אים געזאגט: גיי ארויף, שטעל אויף צו {dn גאט} א מזבח אין דעם שייער פון ארונה דעם יבוסי.
/24:19 איז דוד ארויפגעגאנגען לויט דעם ווארט פון גדן, אזוי ווי {dn גאט} האט באפוילן. /24:20 און ארונה האט א קוק געטאן, און האט דערזען ווי דער מלך און זיינע קנעכט קומען אריבער צו אים; איז ארונה ארויסגעגאנגען, און האט זיך געבוקט צום מלך מיט זיין פנים צו דער ערד. /24:21 און ארונה האט געזאגט: נאך וואס איז מיין האר דער מלך געקומען צו זיין קנעכט? האט דוד געזאגט: אפצוקויפן פון דיר דעם שייער אויף צו בויען א מזבח צו {dn גאט}, כדי די מגפה זאל פארהאלטן ווערן פון פאלק. /24:22 האט ארונה געזאגט צו דודן: זאל מיין האר דער מלך נעמען און אויפברענגען וואס איז גוט אין זיינע אויגן. זע, די רינדער זיינען פאר בראנדאפפער, און די דרעששליטנס און די שפאנצייג פון די רינדער פאר האלץ. /24:23 אלץ האט ארונה דער מלך אוועקגעגעבן צום מלך. און ארונה האט געזאגט צום מלך: זאל {dn יהוה} דיין {dn גאט} דיך באוויליקן. /24:24 האט דער מלך געזאגט צו ארונהן: ניין, נייערט קויפן וועל איך קויפן פון דיר פאר געצאלט, און איך וועל ניט אויפברענגען צו {dn יהוה} מיין {dn גאט} בראנדאפפער פאר אומזיסט.
און דוד האט אפגעקויפט דעם שייער און די רינדער פאר פופציק שקל זילבער. /24:25 און דוד האט דארטן געבויט א מזבח צו {dn גאט}, און האט אויפגעבראכט בראנדאפפער און פרידאפפער. און {dn גאט} האט זיך איבערגעבעטן צום לאנד, און די מגפה איז פארהאלטן געווארן פון ישראל.

 יידיש פון יהואש
מלכים א


/1:1 און דער מלך דוד איז געווארן אלט און באטאגט, און מע האט אים צוגעדעקט מיט קליידער, אבער אים פלעגט ניט ווארעם ווערן. /1:2 האבן זיינע קנעכט צו אים געזאגט: זאל מען זוכן פאר מיין האר דעם מלך א מיידל א יונגפרוי, און זי וועט שטיין פאר דעם מלך, און וועט אים זיין א ווארטארין; און זי וועט ליגן אין דיין בוזעם, און עס וועט ווארעם זיין מיין האר דעם מלך.
/1:3 און זיי האבן געזוכט א שיין מיידל אין גאנצן געמארק פון ישראל, און זיי האבן געפונען אבישג פון שונם  און האבן זי געבראכט צום מלך. /1:4 און די מיידל איז געווען שיין ביז גאר; און זי איז געווען דעם מלך א ווארטארין, און האט אים באדינט; אבער דער מלך האט זי ניט דערקענט.
/1:5 און אדוניה דער זון פון חגיתן  האט זיך איבערגענומען, אזוי צו זאגן: איך וועל ווערן מלך. און ער האט זיך איינגעשאפט רייטוועגן און רייטער, און פופציק מאן וואס זיינען געלאפן אים פארויס. /1:6 ווארום זיין פאטער האט אים אין זיין לעבטאג  ניט באטריבט, אזוי צו זאגן: פאר וואס טוסטו אזוי? און ער איז אויך געווען זייער שיין אין געשטאלט. און ער איז געבארן געווארן נאך אבשלומען.
/1:7 און ער האט געהאט א גערייד מיט יואב דעם זון פון צרויהן, און מיט אביתר דעם כהן, און זיי האבן מיטגעהאלפן אדוניהן. /1:8 אבער צדוק דער כהן, און בניהו דער זון פון יהוידען  און נתן דער נביא, און שמעי, און רעי, און די גבורים וואס ביי דודן, זיינען ניט געווען מיט אדוניהון.
/1:9 און אדוניהו האט געשאכטן שאף און רינדער און געשטאפטע קעלבער ביי דעם שטיין זוחלת  וואס לעבן עין־רוגל, און ער האט פאררופן אלע זיינע ברידער, דעם מלכס זין, און אלע מענער פון יהודה, דעם מלכס קנעכט. /1:10 אבער נתן דעם נביא, און בניהון, און די גבורים, און זיין ברודער שלמהן, האט ער ניט גערופן.
/1:11 האט נתן געזאגט צו בת־שבען, שלמהס מוטער, אזוי צו זאגן: האסטו ניט געהערט אז אדוניהו דער זון פון חגיתן איז געווארן מלך, און אונדזער האר דוד ווייס ניט? /1:12 און אצונד, קום לאמיך אקארשט דיר געבן אן עצה, און ראטעווען דיין לעבן און דאס לעבן פון דיין זון שלמהן. /1:13 גיי און קום צום מלך דוד, און זאלסט זאגן צו אים: האסטו, מיין האר מלך, ניט געשווארן דיין דינסט, אזוי צו זאגן: נאר דיין זון שלמה זאל קיניגן נאך מיר, און ער זאל זיצן אויף מיין טראן? היינט פאר וואס איז אדוניהו געווארן מלך? /1:14 אט ווי דו רעדסט נאך דארטן מיטן מלך, אזוי וועל איך קומען נאך דיר, און וועל פארפולן דיינע ווערטער.
/1:15 איז בת־שבע אריינגעגאנגען צום מלך אין קאמער. -און דער מלך איז געווען זייער אלט, און אבישג פון שונם האט באדינט דעם מלך. –/1:16 און בת־שבע האט זיך גענייגט און זיך געבוקט צום מלך. האט דער מלך געזאגט: וואס איז דיר? /1:17 האט זי צו אים געזאגט: מיין האר, דו האסט געשווארן דיין דינסט ביי {dn יהוה} דיין {dn גאט}: נאר דיין זון שלמה זאל קיניגן נאך מיר, און ער זאל זיצן אויף מיין טראן. /1:18 און אצונד זע, אדוניה איז געווארן מלך, און אצונד, מיין האר מלך, ווייסטו גאר ניט. /1:19 און ער האט געשאכטן אקסן און געשטאפטע קעלבער און שאף א סך, און ער האט פאררופן  אלע זין פון דעם מלך, און אביתר דעם כהן, און יואב דעם חיל־פירער; אבער דיין קנעכט שלמהן האט ער ניט גערופן. /1:20 און דו מיין האר מלך, אויף דיר זיינען די אויגן פון גאנץ ישראל, זיי צו זאגן, ווער זאל זיצן  אויף דעם טראן פון מיין האר דעם מלך נאך אים.  /1:21 ווארום עס וועט זיין, ווי דער האר מיין מלך לייגט זיך מיט זיינע עלטערן, אזוי וועל איך און מיין זון שלמה זיין פארשולדיקטע.
/1:22 און אט ווי זי רעדט נאך מיטן מלך, אזוי איז נתן דער נביא געקומען. /1:23 האט מען אנגעזאגט דעם מלך, אזוי צו זאגן: נתן דער נביא איז דא. און ער איז געקומען פאר דעם מלך, און האט זיך געבוקט צום מלך אויף זיין פנים צו דער ערד. און נתן האט געזאגט: מיין האר מלך, האסט דו געזאגט: אדוניהו זאל קיניגן  נאך מיר, און ער זאל זיצן אויף מיין טראן? /1:25 ווארום ער האט היינט אראפגענידערט, און האט געשאכטן אקסן און געשטאפטע קעלבער און שאף א סך, און ער האט פאררופן אלע זין פון דעם מלך, און די חיל־פירער, און אביתר דעם כהן, און אט עסן זיי און טרינקען מיט אים, און זאגן: לעבן זאל דער מלך אדוניהו! /1:26 אבער מיך, מיך דיין קנעכט, און צדוק דעם כהן, און בניהו דעם זון פון יהוידען, און דיין קנעכט שלמהן, האט ער ניט גערופן. /1:27 צי איז די דאזיקע זאך געשען פון מיין האר דעם מלך, און האסט ניט צו וויסן געטאן דיין קנעכט, ווער עס זאל זיצן אויף דעם טראן פון מיין האר דעם מלך נאך אים?
/1:28 האט געענטפערט דער מלך דוד און האט געזאגט: רוף מיר אריין בת־שבען. און זי איז געקומען פארן מלך און האט זיך געשטעלט פארן מלך. /1:29 און דער מלך האט געשווארן און געזאגט: אזוי ווי עס לעבט {dn גאט}, וואס האט אויסגעלייזט  מיין זעל פון יעטוועדער צרה, /1:30 אז אזוי ווי איך האב דיר געשווארן ביי {dn יהוה} דעם {dn גאט} פון ישראל, אזוי צו זאגן: נאר דיין זון שלמה זאל קיניגן נאך מיר–אז אזוי וועל איך טאן היינטיקן טאג!
/1:31 האט בת־שבע זיך גענייגט מיטן פנים צו דער ערד, און זיך געבוקט צום מלך, און האט געזאגט: אייביק לעבן זאל מיין האר דער מלך דוד!
/1:32 און דער מלך דוד האט געזאגט: רופט מיר צדוק דעם כהן, און נתן דעם נביא, און בניהו דעם זון פון יהוידען. זיינען זיי געקומען פארן מלך, /1:33 און דער מלך האט צו זיי געזאגט: נעמט מיט אייך די קנעכט פון אייער האר, און זעצט ארויף מיין זון שלמהן אויף מיין מוילאייזעלין, און איר זאלט אים מאכן נידערן צום גיחון. /1:34  און זאל צדוק דער כהן און נתן דער נביא אים דארטן זאלבן פאר א מלך איבער ישראל. און איר זאלט בלאזן אין שופר, און זאגן: לעבן זאל דער מלך שלמה! /1:35 און איר זאלט ארויפגיין נאך אים, און ער זאל קומען און זיך זעצן אויף מיין טראן, און ער זאל קיניגן אויף מיין ארט, ווארום אים האב איך באפוילן פאר א פירשט איבער ישראל און איבער יהודה.
/1:36 האט בניהו דער זון פון יהוידען געענטפערט דעם מלך און האט געזאגט: אמן! אזוי זאל זאגן {dn יהוה} דער {dn גאט} פון מיין האר דעם מלך! /1:37 אזוי ווי {dn גאט} איז געווען מיט מיין האר דעם מלך, אזוי זאל ער זיין מיט שלמהן, און ער זאל גרייסן זיין טראן נאך מער פון דעם טראן פון מיין האר דעם מלך דוד.
/1:38 און צדוק דער כהן, און נתן דער נביא, און בניהו דער זון פון יהוידען, און די כרתים און די פלתים, האבן אראפגענידערט, און זיי האבן ארויפגעזעצט שלמהן אויף דער מוילאייזעלין פון מלך דוד, און האבן אים אראפגעפירט צו גיחון. /1:39 און צדוק דער כהן האט גענומען דעם הארן מיט אייל פון געצעלט, און ער האט געזאלבט שלמהן; און זיי האבן געבלאזן אין שופר, און דאס גאנצע פאלק האט געזאגט: לעבן זאל דער מלך שלמה! /1:40 און דאס גאנצע פאלק איז ארויפגעגאנגען נאך אים, און דאס פאלק האט געפייפט אויף פייפלען, און זיך געפרייט א גרויסע פרייד, און די ערד האט זיך געשפאלטן פון זייער ליארעם.
/1:41 און אדוניהו  און אלע פאררופענע וואס מיט אים האבן דאס דערהערט, ווען זיי האבן געענדיקט עסן. און ווי יואב האט דערהערט דעם קול פון שופר, אזוי האט ער געזאגט: וואס טומלט דער ליארעם פון שטאט?
/1:42 ווי ער רעדט נאך, ערשט יונתן דער זון פון אביתר דעם כהן קומט אן. האט אדוניהו געזאגט: קום אהער, ווארום א וווילער מענטש ביסטו, און גוטס וועסטו אנזאגן. /1:43 האט געענטפערט יונתן און געזאגט צו אדוניהון: פאר וואר, אונדזער האר דער מלך דוד האט געמאכט שלמהן פאר מלך. /1:44 און דער מלך האט געשיקט מיט אים צדוק דעם כהן, און נתן דעם נביא, און בניהו דעם זון פון יהוידען, און די כרתים און די פלתים, און זיי האבן אים  ארויפגעזעצט אויף דער מוילאייזעלין פון מלך. /1:45 און צדוק דער כהן און נתן דער נביא האבן אים געזאלבט פאר מלך ביים גיחון, און זיי זיינען ארויפגעגאנגען פון דארטן פריילעכע, און די שטאט האט געטומלט; דאס איז דער ליארעם וואס איר האט געהערט. /1:46 און שלמה האט זיך אויך געזעצט אויפן טראן פון דער מלוכה. /1:47 און אויך זיינען די קנעכט פון מלך געקומען ווינטשן אונדזער האר דעם מלך, אזוי צו זאגן: זאל דיין {dn גאט} באגיטיקן שלמהס נאמען נאך מער פון דיין נאמען,  און גרייסן זיין טראן נאך מער פון דיין טראן. /1:48 און אויך האט דער מלך אזוי געזאגט: געלויבט איז {dn יהוה} דער {dn גאט} פון ישראל, וואס האט היינט געגעבן ווער זאל זיצן אויף מיין טראן, און מיינע אויגן זעען עס.
/1:49 האבן אלע פארופענע וואס ביי אדוניהון אויפגעציטערט און זיי זיינען אויפגעשטאנען, און געגאנגען איטלעכער אויף זיין וועג. /1:50 און אדוניהו האט מורא געהאט פאר שלמהן, און ער איז אויפגעשטאנען, און איז געגאנגען און האט זיך אנגענומען אן די הערנער פון מזבח.
/1:51 איז אנגעזאגט געווארן שלמהן, אזוי צו זאגן: זע, אדוניהו האט מורא פאר דעם מלך שלמה, און אט האט ער זיך  אנגעכאפט אן די הערנער פון מזבח, אזוי צו זאגן: זאל מיר דער מלך שלמה היינט שווערן, אויב ער וועט טייטן זיין קנעכט מיטן שווערד.
/1:52 האט שלמה געזאגט: אויב ער וועט זיין אן ארנטלעכער מענטש, וועט א האר פון אים ניט פאלן צו דער ערד; אויב אבער בייז וועט געפונען ווערן אין אים, וועט ער שטארבן.
/1:53 און דער מלך שלמה האט געשיקט, און מע האט אים אראפגענידערט פון מזבח; און ער איז געקומען, און האט זיך געבוקט צום מלך שלמה, און שלמה האט צו אים געזאגט: גיי אהיים.

/2:1 און די טעג פון דודן האבן גענענט צו שטארבן, און ער האט באפוילן זיין זון שלמהן, אזוי צו זאגן: /2:2 איך גיי אין דעם וועג פון דער גאנצער ערד, זאלסטו זיך שטארקן און זיין א מאן. /2:3 און זאלסט היטן די היטונג פון {dn יהוה} דיין {dn גאט}, צו גיין אין זיינע וועגן, צו היטן זיינע חוקים און זיינע געבאט און זיינע געזעצן און זיינע אנזאגן, אזוי ווי עס שטייט געשריבן אין תורת־משה, כדי זאלסט באגליקן אין אלץ וואס דו וועסט טאן, און אומעטום, וואס דו וועסט אהין זיך קערן; כדי {dn גאט} זאל מקיים זיין זיין ווארט וואס ער האט גערעדט וועגן מיר, אזוי צו זאגן: אויב דיינע קינדער וועלן אפהיטן זייער וועג צו גיין פאר מיר מיט אמת, מיט זייער גאנצן הארצן און מיט זייער גאנצער זעל–אזוי צו זאגן: וועט דיר ניט פארשניטן ווערן א מאן פון דעם טראן פון ישראל.
/2:5 און אויך ווייסטו וואס יואב דער זון פון צרויהן האט מיר געטאן, וואס ער האט געטאן צו די צוויי חיל־פירער פון ישראל, צו אבנר דעם זון פון נרן, און צו עמשא דעם זון פון יתרן, ווי ער האט זיי געהרגעט, און פארגאסן בלוט פון מלחמה אין שלום, און ארויפגעטאן בלוט פון מלחמה אויף זיין גארטל וואס אויף זיינע לענדן, און אויף זיינע שיך וואס אויף זיינע פיס. /2:6 דרום זאלסטו טאן לויט דיין חכמה, און זאלסט ניט לאזן זיינע גראע האר  נידערן בשלום אין קבר. /2:7 און מיט די קינדער פון ברזלי דעם גלעדער זאלסטו טאן חסד, און זיי זאלן זיין פון די וואס עסן ביי דיין טיש, ווארום זיי האבן זיך אויך דערנענטערט צו מיר, ווען איך בין אנטלאפן פון דיין ברודער אבשלומען. /2:8 און דא איז ביי דיר שמעי דער זון פון גראן, דער בנימינער פון בחורים, וואס האט מיך געשאלטן מיט טויטע קללות אין דעם טאג וואס איך בין געגאנגען קיין מחנים; און ער האט אראפגענידערט מיר אנטקעגן ביים ירדן, און איך האב אים געשווארן ביי {dn גאט}, אזוי צו זאגן: איך וועל דיך ניט טייטן מיטן שווערד. /2:9 און אצונד, זאלסט אים ניט שענקען, ווארום א קלוגער מענטש ביסטו, און וועסט וויסן וואס דו זאלסט טאן מיט אים; און זאלסט מאכן נידערן זיינע גראע האר מיט בלוט אין קבר.
/2:10 און דוד האט זיך געלייגט מיט זיינע עלטערן, און ער איז באגראבן געווארן אין דודס־שטאט. /2:11 און די טעג וואס דוד האט געקיניגט איבער ישראל זיינען געווען פערציק יאר. אין חברון האט ער געקיניגט זיבן יאר, און אין ירושלים האט ער געקיניגט דריי און דרייסיק יאר.
/2:12 און שלמה איז געזעסן אויף דעם טראן פון זיין פאטער דודן, און זיין מלוכה האט זיך זייער באפעסטיקט.
/2:13 און אדוניהו דער זון פון חגיתן איז געקומען צו בת־שבען, שלמהס מוטער. האט זי צו אים געזאגט: איז דיין קומען אין פריד? האט ער געזאגט: אין פריד. /2:14 און ער האט געזאגט: איך האב א ווארט צו דיר. האט זי געזאגט: רעד. האט ער געזאגט: דו ווייסט אז די מלוכה האט מיר געקומט, און אויף מיר האבן גאנץ ישראל געקערט זייער פנים, צו ווערן מלך. אבער די מלוכה האט זיך אומגעדרייט און איז אנגעקומען צו  מיין ברודער, ווייל זי איז אים באשערט געווען פון {dn גאט}.  /2:16 און אצונד בעט איך פון דיר איין בקשה: זאלסט ניט אפשטויסן מיין פנים. האט זי צו אים געזאגט: רעד. /2:17 האט ער געזאגט: זאג, איך בעט דיך, דעם מלך שלמה–ווארום ער וועט ניט אפשטויסן דיין פנים–ער זאל מיר געבן אבישג פון שונם פאר א ווייב.  /2:18 האט בת־שבע געזאגט: גוט, איך וועל רעדן פון דיינעט וועגן צום מלך.
/2:19 און בת־שבע איז געקומען צום מלך שלמה, צו רעדן צו אים פון אדוניהוס וועגן, און דער מלך איז אויפגעשטאנען איר אנטקעגן, און ער האט זיך צו איר געבוקט, און האט זיך געזעצט אויף זיין טראן, און געשטעלט א טראן פאר דעם מלכס מוטער, און זי האט זיך געזעצט אויף זיין רעכטער זייט. און זי האט געזאגט: איין קליינע בקשה בעט איך פון דיר: זאלסט ניט אפשטויסן מיין פנים. האט דער מלך צו איר געזאגט: בעט, מיין מוטער, ווארום איך וועל ניט אפשטויסן דיין פנים. האט זי געזאגט: זאל אבישג פון שונם געגעבן ווערן צו דיין ברודער אדוניהון פאר א ווייב. /2:22 האט געענטפערט דער מלך שלמה און געזאגט צו זיין מוטער: און פאר וואס בעטסטו אבישג פון שונם פאר אדוניהון? בעט פאר אים אויך די מלוכה, ווייל ער איז מיין עלטערער ברודער–פאר אים, פאר אביתר דעם כהן, און פאר יואב דעם זון פון צרויהן.
/2:23 און דער מלך שלמה האט געשווארן  ביי {dn גאט}, אזוי צו זאגן: זאל מיר {dn גאט} טאן אזוי און נאך מער, אז אום זיין לעבן האט אדוניהו גערעדט דאס דאזיקע ווארט! /2:24 און אצונד, אזוי ווי עס לעבט {dn גאט}, וואס האט מיך באפעסטיקט, און האט מיך ארויפגעזעצט אויף דעם טראן פון מיין פאטער דודן, און וואס האט מיר געמאכט א הויז אזוי ווי ער האט גערעדט, אז היינט מוז אדוניהו געטייט ווערן!
/2:25 און דער מלך שלמה האט געשיקט דורך דער האנט פון בניהו דעם זון פון יהוידען; און ער איז צוגעפאלן אויף אים, און ער איז געשטארבן.
26  און צו אביתר דעם כהן האט דער מלך געזאגט: גיי קיין ענתות צו דיינע פעלדער, ווארום דעם טויט ביסטו ווערט, אבער היינטיקן טאג וועל איך דיך ניט טייטן, ווייל דו האסט געטראגן דעם ארון פון {dn גאט דעם האר} פון מיין פאטער דודן, און ווייל דו האסט זיך געפלאגט אין אלץ וואס מיין פאטער האט זיך געפלאגט.
/2:27 און שלמה האט פארטריבן אביתרן פון זיין א כהן צו {dn גאט}; כדי עס זאל דערפילט ווערן דאס ווארט פון {dn גאט} וואס ער האט גערעדט אויף עליס הויז אין שילו.
/2:28 און ווי די הערונג איז אנגעקומען צו יואבן–ווארום יואב האט זיך גענייגט נאך אדוניהן, הגם נאך אבשלומען האט ער זיך ניט גענייגט–איז יואב אנטלאפן צום געצעלט פון {dn גאט}, און האט זיך אנגענומען אן די הערנער פון מזבח.
/2:29 איז אנגעזאגט געווארן דעם מלך שלמה, אז יואב איז אנטלאפן צו דעם געצעלט פון {dn גאט}, און אן איז ער ביים מזבח. און שלמה האט געשיקט בניהו דעם זון פון יהוידען, אזוי צו זאגן: גיי פאל־צו אויף אים.
/2:30 איז בניהו געקומען צו דעם געצעלט פון {dn גאט}, און ער האט צו אים געזאגט: אזוי האט געזאגט דער מלך: גיי ארויס. האט ער געזאגט: ניין, נייערט דא וועל איך שטארבן.
האט בניהו געבראכט דעם מלך א תשובה, אזוי צו זאגן: אזוי האט גערעדט יואב, און אזוי האט ער מיר געענטפערט. /2:31 האט דער מלך צו אים געזאגט: טו אזוי ווי ער האט גערעדט, און פאל־צו אויף אים; און זאלסט אים באגראבן, און אפטאן דאס אומזיסט בלוט וואס יואב האט פארגאסן, פון מיר און פון מיין פאטערס הויז. /2:32 און זאל {dn גאט} אומקערן זיין בלוט אויף זיין קאפ, פאר וואס ער איז אנגעפאלן אויף צוויי מענטשן גערעכטערע און בעסערע פון אים, און האט זיי געהרגעט מיטן שווערד, און מיין פאטער דוד האט ניט געוווסט: אבנר דעם זון פון נרן, דעם חיל־פירער פון ישראל, און עמשא דעם זון פון יתרן, דעם חיל־פירער פון יהודה. /2:33 און זייער בלוט זאל זיך אומקערן אויפן קאפ פון יואבן, און אויפן קאפ פון זיין זאמען אויף אייביק; און צו דודן און צו זיין זאמען, און צו זיין הויז און צו זיין טראן, זאל זיין פריד אויף אייביק פון {dn גאט}.
/2:34 איז ארויסגעגאנגען בניהו דער זון פון יהוידען,  און ער איז צוגעפאלן אויף אים, און האט אים געטייט. און ער איז באגראבן געווארן אין זיין היים אין מדבר.
/2:35 און דער מלך האט אויפגעזעצט בניהו דעם זון פון יהוידען אויף זיין ארט איבערן חיל; און צדוק דעם כהן האט דער מלך אויפגעזעצט אויף אביתרס ארט.
/2:36 און דער מלך האט געשיקט און האט גערופן שמעין, און האט צו אים געזאגט: בוי דיר א הויז אין ירושלים, און זאלסט דארטן זיצן, און זאלסט פון דארטן ניט ארויסגיין אין ערגעץ. /2:37 און עס וועט זיין, אין דעם טאג וואס דו גייסט ארויס, און וועסט אריבערגיין דעם טייך קדרון, וויסן זאלסטו וויסן זיין, אז שטארבן וועסטו שטארבן; דיין בלוט וועט זיין אויף דיין קאפ. /2:38 האט שמעי געזאגט צום מלך: גוט איז דאס ווארט; אזוי ווי מיין האר דער מלך האט גערעדט, אזוי וועט דיין קנעכט טאן.
און שמעי איז געזעסן אין ירושלים פיל טעג. /2:39 אבער עס איז געווען צום סוף פון דריי יאר, זיינען  צוויי קנעכט פון שמעין אנטלאפן צו אכיש דעם זון פון מעכהן, דעם מלך פון גת, און מע האט אנגעזאגט שמעין, אזוי צו זאגן: זע, דיינע קנעכט זיינען אין גת.
/2:40 איז אויפגעשטאנען שמעי, און האט אנגעזאטלט  זיין אייזל, און איז אוועק קיין גת צו אכישן זוכן זיינע קנעכט. און שמעי איז געגאנגען און  האט געבראכט זיינע קנעכט פון גת.
/2:41 איז אנגעזאגט געווארן שלמהן, אז שמעי איז געגאנגען פון ירושלים קיין גת, און האט זיך אומגעקערט. /2:42 און דער מלך האט געשיקט און האט גערופן שמעין, און האט צו אים געזאגט: האב איך דיך ניט באשווארן ביי {dn גאט}, און דיך געווארנט, אזוי צו זאגן: אין דעם טאג וואס דו גייסט ארויס, און וועסט גיין ערגעץ ווו, וויסן זאלסטו וויסן זיין, אז שטארבן וועסטו שטארבן? און דו האסט צו מיר געזאגט: גוט איז דאס ווארט; איך האב געהערט. /2:43 היינט פאר וואס האסטו ניט געהיט די שבועה פון {dn גאט}, און דעם באפעל וואס איך האב דיר באפוילן? /2:44 אויך האט דער מלך געזאגט צו שמעין: דו ווייסט אל דאס בייז וואס דיין הארץ האט געוווסט אז דו טוסט צו מיין פאטער דודן;  דרום זאל {dn גאט} אומקערן דיין בייז אויף דיין קאפ; /2:45 און דער מלך שלמה זאל זיין געבענטשט, און דער טראן פון דוד זאל זיין פעסט פאר {dn גאט} אויף אייביק.
/2:46 און דער מלך האט באפוילן בניהו דעם זון פון יהוידען, און ער איז ארויפגעגאנגען, און איז צוגעפאלן אויף אים, און ער איז געשטארבן.
און די מלוכה איז געווען באפעסטיקט אין דער האנט פון שלמהן.

/3:1 און שלמה האט זיך מתחתן געווען מיט פרעה דעם מלך פון מצרים, און ער האט גענומען פרעהס טאכטער, און האט זי געבראכט אין דודס־שטאט, ביז ער האט געענדיקט בויען זיין הויז, און דאס הויז פון {dn גאט}, און די מויער פון ירושלים רונד ארום.
/3:2 אבער דאס פאלק האט געשלאכט אויף די במות, ווארום א הויז צו דעם נאמען פון {dn גאט} איז ניט געבויט געווען ביז יענע טעג. /3:3 און שלמה האט ליב געהאט {dn גאט}, צו גיין אין די געזעצן פון זיין פאטער דודן; נאר ער האט געשלאכט און גערייכערט אויף די במות.
/3:4 און דער מלך איז געגאנגען קיין גבעון דארטן צו שלאכטן, ווארום דארטן איז געווען די גרויסע במה. טויזנט בראנדאפפער פלעגט שלמה אויפברענגען אויף יענעם מזבח.
/3:5 אין גבעון האט זיך {dn גאט} באוויזן צו שלמהן אין א חלום פון דער נאכט, און {dn גאט} האט געזאגט: בעט וואס איך זאל דיר געבן. /3:6 האט שלמה געזאגט: דו האסט געטאן מיט דיין קנעכט, מיין פאטער דודן, גרויס חסד, אזוי ווי ער איז געגאנגען פאר דיר מיט אמת און מיט גערעכטיקייט און מיט רעכטפארטיקייט פון הארצן קעגן דיר;  און האסט אים געהיט דעם דאזיקן גרויסן חסד, און האסט אים געגעבן א זון וואס זיצט אויף זיין טראן אזוי ווי היינטיקן טאג. /3:7 און אצונד, {dn יהוה} מיין {dn גאט}, דו האסט געמאכט דיין קנעכט פאר א מלך אויף דעם ארט פון מיין פאטער דודן, און איך בין א קליין יינגל, איך ווייס ניט ווו אויס און ווו איין. /3:8 און דיין קנעכט איז אין מיטן פון דיין פאלק וואס דו האסט אויסדערוויילט, א גרויס פאלק וואס קען ניט געציילט און ניט בארעכנט ווערן פון פילקייט. /3:9 דרום זאלסטו געבן דיין קנעכט א פארשטאנדיק הארץ, צו משפטן דיין פאלק, צו דערקענען צווישן גוטס און שלעכטס, ווארום ווער קען משפטן דאס דאזיקע גרויסע פאלק דיינס?
/3:10 און די זאך איז וווילגעפעלן אין די אויגן פון {dn גאט}, וואס שלמה האט געבעטן די דאזיקע זאך. /3:11 און {dn גאט} האט צו אים געזאגט: ווייל דו האסט געבעטן די דאזיקע זאך,  און ניט דו האסט דיר געבעטן פיל טעג, און ניט דו האסט דיר געבעטן עשירות, און ניט דו האסט געבעטן דאס לעבן פון דיינע פיינט, נייערט האסט דיר געבעטן שכל צו פארשטיין א משפט, /3:12 אט האב איך געטאן לויט דיין ווארט: זע, איך האב דיר געגעבן א קלוג און פארשטאנדיק הארץ, אז אזא ווי דו איז ניט געווען פאר דיר, און נאך דיר וועט ניט אויפשטיין אזא ווי דו. /3:13 און אויך וואס דו האסט ניט געבעטן האב איך דיר געגעבן: אי עושר אי כבוד אלע דיינע טעג, אז קיינער אזא ווי דו איז ניט געווען צווישן די מלכים. /3:14 און אז דו וועסט גיין אין מיינע וועגן צו היטן מיינע געזעצן און מיינע געבאט אזוי ווי דיין פאטער דוד איז געגאנגען, וועל איך דערלענגערן דיינע טעג.
/3:15 האט זיך אויפגעכאפט שלמה, ערשט עס איז א חלום. און ער איז געקומען קיין ירושלים, און האט זיך געשטעלט פאר דעם ארון פון גאטס בונד, און ער האט אויפגעבראכט בראנדאפפער, און געמאכט פרידאפפער, און געמאכט א מאלצייט פאר אלע זיינע קנעכט.
/3:16 דענצמאל זיינען געקומען צוויי פרויען זונות צו דעם מלך, און זיי האבן זיך געשטעלט פאר אים. /3:17 און איין פרוי האט געזאגט: איך בעט דיך, מיין האר, איך און די דאזיקע פרוי וווינען אין איין הויז, און איך האב געבארן מיט איר אין הויז.  /3:18 און עס איז געווען אויפן דריטן טאג נאך מיין געבערן, האט אויך די דאזיקע פרוי געבארן; און מיר זיינען געווען זאלבענאנד, קיין פרעמדער איז מיט אונדז ניט געווען אין הויז; בלויז מיר צוויי זיינען געווען אין הויז. /3:19 איז געשטארבן דאס קינד פון דער דאזיקער פרוי ביי נאכט, ווייל זי איז געלעגן אויף אים.  /3:20 איז זי אויפגעשטאנען אין מיטן נאכט, און האט אוועקגענומען מיין זון פון לעבן מיר, בעת דיין דינסט איז געשלאפן, און זי האט אים געלייגט אין איר בוזעם, און איר טויטן זון האט זי געלייגט אין מיין בוזעם.
/3:21 און איך בין אויפגעשטאנען אין דער פרי אנצוזען מיין זון, ערשט ער איז טויט; אבער אז איך האב אים באטראכט אין דער פרי ערשט דאס איז ניט געווען מיין זון וואס איך האב געבארן.
/3:22 האט די אנדער פרוי געזאגט: ניין, נייערט מיין זון איז דער לעבעדיקער, און דיין זון דער טויטער. און די זאגט: ניין נייערט דיין זון איז דער טויטער, און מיין זון דער לעבעדיקער. און זיי האבן געטענהט  פארן מלך.
/3:23 האט דער מלך געזאגט: די זאגט: דאס איז מיין זון דער לעבעדיקער און דיין זון דער טויטער; און די זאגט: ניין, נייערט דיין זון איז דער טויטער, און מיין זון דער לעבעדיקער. /3:24 און דער מלך האט געזאגט: ברענגט מיר א שווערד. האט מע געבראכט א שווערד פארן מלך. /3:25 האט דער מלך געזאגט: צעשניידט דאס לעבעדיקע קינד אין צווייען, און גיט א העלפט צו איינער, און א העלפט צו דער אנדערער.
/3:26 האט גערעדט די פרוי וואס איר זון איז געווען דער לעבעדיקער, צום מלך–ווארום דאס הארץ האט איר פארקלעמט אויף איר זון–און זי האט געזאגט: איך בעט דיך, מיין האר, גיט איר דאס לעבעדיקע קינד, נאר טייטן זאלט איר עס ניט טייטן. און יענע זאגט: ניט מיר און ניט דיר זאל עס געהערן; שניידט!
/3:27 האט זיך אפגערופן דער מלך און געזאגט: גיט איר דאס לעבעדיקע קינד, און טייטן זאלט איר עס ניט טייטן; זי איז זיין מוטער.
/3:28 און גאנץ ישראל האבן געהערט דעם משפט וואס דער מלך האט געמשפט, און זיי האבן מורא געהאט פארן מלך, ווארום, זיי האבן געזען אז גאטס חכמה איז אין אים צו טאן גערעכטיקייט.
/4:1 און דער מלך שלמה איז געווען מלך איבער גאנץ ישראל.
/4:2 און דאס זיינען די הארן וואס ער האט געהאט: עזריהו דער זון פון צדוקן, דער כהן; /4:3 אליחורף און אחיה, די זין פון שישאן, שרייבערס; יהושפט דער זון פון אחילודן, דער דערמאנער; /4:4 און בניהו דער זון פון יהוידען, איבערן חיל; און צדוק און אביתר, כהנים;  /4:5 און עזריהו דער זון פון נתנען, איבער די געשטעלטע; און זבוד דער זון פון נתנען, און אויבערמאן, דעם מלכס חבר; /4:6 און אחישר, איבערן פאלאץ; און אדונירם דער זון פון עבדאן, איבערן צינדז.
/4:7 און שלמה האט געהאט צוועלף געשטעלטע איבער גאנץ ישראל, און זיי פלעגן אויסהאלטן דעם מלך און זיין הויז; א חודש אין יאר פלעגט איטלעכער דארפן אויסהאלטן. /4:8 און דאס זיינען זייערע נעמען: דער זון פון חורן, אין דעם געבערג פון אפרים. /4:9 דער זון פון דקרן אין מקץ און אין שעלבים, און בית־שמש, און אלאן־בית-חנן. /4:10 דער זון פון חסדן, אין ארובות; אונטער אים איז געווען שוכו, און דאס גאנצע לאנד חפר.  /4:11 דער זון פון אבינדבן, אין דער גאנצער געגנט פון דור; ער האט געהאט טפת די טאכטער פון שלמהן פאר א ווייב. /4:12 בענא דער זון פון אחילודן, אין תענך, און מגדו, און גאנץ בית־שאן וואס לעבן צרתן אונטער יזרעאל, פון בית־שאן ביז אבל־מחולה, ביז אויף יענער זיין יקמעם. /4:13 דער זון פון גברן, אין רמות־גלעד; אונטער אים זיינען געווען די דערפער פון יאיר דעם זון פון מנשהן, וואס אין גלעד;אונטער אים איז געווען די געגענט פון ארגוב וואס אין בשן, זעכציק גרויסע שטעט מיט מויערן און קופערנע ריגלען. /4:14 אחינדב דער זון פון עדאן, אין מחנים. 15 אחימעץ, אין נפתלי; ער אויך האט גענומען בשמת די טאכטער פון שלמהן פאר א ווייב. /4:16 בענא דער זון פון חושין, אין אשר, און בעלות. /4:17 יהושפט דער זון פון פרוחן, אין יששכר. /4:18 שמעי דער זון פון אלאן אין בנימין. /4:19 גבר דער זון פון אורין, אין לאנד גלעד, דעם לאנד פון סיחון דעם מלך פון אמורי, און פון עוג דעם מלך פון בשן. און איין געשטעלטער וואס איבערן גאנצן לאנד. 
/4:20 יהודה און ישראל זיינען געווען אזוי ווי דער זאמד וואס ביים ים אין פילקייט. זיי האבן געגעסן און געטרונקען און געווען פריילעך.
/5:1 און שלמה האט געוועלטיקט איבער אלע קיניגרייכן, פון דעם טייך ביז דעם לאנד פון די פלשתים, און ביז דעם געמארק פון מצרים. זיי האבן געבראכט אפגאב, און געדינט דעם מלך שלמה אלע טעג פון זיין לעבן.
/5:2 און די שפייזונג פון שלמהן פאר איין טאג איז געווען דרייסיק כור זעמלמעל, און זעכציק כור גראבע מעל, /5:3 צען פעטע רינדער, און צוואנציק רינדער פון דער פיטער, און הונדערט שאף, אחוץ הינדן, און הירשן, און דאמהירשן, און געשטאפטע קאפהענער. /5:4 ווארום ער האט געוועלטיקט איבער גאנץ דער זייט טייך, פון תפסח און ביז עזה, איבער אלע מלכים פון דער זייט טייך; און ער האט געהאט שלום פון אלע זיינע זייטן רונד ארום. /5:5 און יהודה און ישראל זיינען געזעסן אין זיכערקייט, איטלעכער אונטער זיין וויינשטאק און אונטער זיין פייגנבוים, פון דן ביז באר־שבע, אלע טעג פון שלמהן.
/5:6 און שלמה האט געהאט פערציק טויזנט שטאלן פערד פאר זיינע רייטוועגן, און צוועלף טויזנט רייטער. /5:7 און יענע געשטעלטע פלעגן אויסהאלטן דעם מלך שלמה, און איטלעכן וואס גענענט צום טיש פון מלך שלמה, איטלעכער אין זיין חודש; זיי פלעגן ניט פארפעלן קיין זאך. /5:8 אויך גערשטן און שטרוי פאר די פערד און פאר די יאגפערד פלעגן זיי ברענגען אין דעם ארט וווהין עס האט געהערט, איטלעכער לויט ווי ער האט געדארפט.
/5:9 און {dn גאט} האט געגעבן שלמהן חכמה און פארשטאנדיקייט זייער פיל, און ברייטקייט פון גייסט אזוי ווי דער זאמד וואס אויפן ברעג פון ים. /5:10 און שלמהס חכמה איז געווען גרעסער פון דער חכמה פון אלע קינדער פון מזרח, און פון אל דער חכמה פון מצרים. /5:11 און ער איז געווען קליגער פון אלע מענטשן, פון איתן דעם אזרחי, און הימן, און כלכול, און דרדע, די זין פון מחולן. און ער האט געהאט א שם צווישן אלע פעלקער רונד ארום. /5:12 און ער האט געזאגט דריי טויזנט משלים. און זיינע לידער זיינען געווען טויזנט מיט פינף. /5:13 און ער האט גערעדט איבער ביימער, פון דעם צעדער וואס אין לבנון און ביז דעם אזוב וואס וואקסט ארויס פון וואנט. און ער האט גערעדט איבער בהמות, און איבער פויגלען, און איבער שרצים, און איבער פישן. /5:14 און פון אלע אומות איז מען געקומען הערן שלמהס חכמה–פון אלע מלכים  פון דער ערד וואס האבן געהערט פון זיין חכמה.
/5:15 און חירם דער מלך פון צור האט געשיקט זיינע קנעכט צו שלמהן, ווארום ער האט געהערט אז מע האט אים געזאלבט פאר א מלך אויף זיין פאטערס ארט; ווייל א גוטער פריינט איז חירם געווען דודן אלע טעג.
/5:16 האט שלמה געשיקט צו חירמען, אזוי צו זאגן: /5:17 דו האסט געקענט מיין פאטער דודן, אז ער האט ניט געקאנט בויען א הויז צו דעם נאמען פון {dn יהוה} זיין {dn גאט} פון וועגן די מלחמות וואס האבן אים ארומגערינגלט, ביז {dn יהוה} האט זיי געגעבן אונטער די טריט פון מיינע פיס. /5:18 און אצונד האט {dn יהוה} מיין {dn גאט} מיך בארוט פון רונד ארום; ניטא קיין שטער און קיין בייז באגעגעניש.  /5:19 און אט טראכט איך צו בויען א הויז צו דעם נאמען פון {dn יהוה} מיין {dn גאט}, אזוי ווי {dn יהוה} האט גערעדט צו מיין פאטער דודן, אזוי צו זאגן: דיין זון וואס איך וועל געבן אויף דיין טראן אויף דיין ארט,  ער וועט בויען דאס הויז צו מיין נאמען, /5:20 און אצונד, באפעל מע זאל אויסהאקן פאר מיר צעדערן פון לבנון, און מיינע קנעכט וועלן זיין מיט דיינע קנעכט; און דעם לוין פון דיינע קנעכט וועל איך דיר געבן וויפיל דו וועסט זאגן: ווארום דו ווייסט אז צווישן אונדז איז ניטא קיינער וואס פארשטייט צו האקן האלצן אזוי ווי די צידונים.
/5:21 און עס איז געווען, ווי חירם האט געהערט די ווערטער פון שלמהן, אזוי האט ער זיך זייער דערפרייט, און ער האט געזאגט: געלויבט איז {dn יהוה} היינט, וואס ער האט געגעבן דודן א קלוגן זון איבער דעם דאזיקן גרויסן פאלק. /5:22 און חירם האט געשיקט צו שלמהן, אזוי צו זאגן: איך האב געהערט וואס דו האסט געשיקט צו מיר; איך וועל טאן אל דיין פארלאנג, אין צעדערהאלץ און אין ציפרעסנהאלץ. /5:23 מיינע קנעכט וועלן זיי אראפנידערן פון לבנון צום ים, און איך וועל זיי מאכן אין פליטן צו גיין מיטן ים ביז דעם ארט וואס דו וועסט מיר אנווייזן, און דארטן וועל איך זיי פאנאנדעררייסן, און דו וועסט זיי אוועקנעמען. און דו וועסט טאן מיין פארלאנג צו געבן ברויט פאר מיין הויז.
24 און חירם האט געגעבן שלמהן צעדערהאלץ און ציפרעסנהאלץ לויט אל זיין פארלאנג. /5:25 און שלמה האט געגעבן חירמען צוואנציק טויזנט כור ווייץ, שפייז פאר זיין הויז, און צוואנציק כור געשלאגענע אייל. אזוי פלעגט שלמה געבן חירמען יאר אין יאר.
/5:26 און {dn גאט} האט געגעבן שלמהן חכמה אזוי ווי ער האט אים געזאגט. און עס איז געווען שלום צווישן חירמען און צווישן שלמהן; און זיי האבן ביידע געשלאסן א בונד.
/5:27 און דער מלך שלמה האט אויפגענומען א צינדז פון גאנץ ישראל, און דער צינדז איז געווען דרייסיק טויזנט מאן. /5:28 און ער האט זיי געשיקט אויפן לבנון צו צען טויזנט מאן א חודש, געביטן: איין חודש פלעגן זיי זיין אויפן לבנון צוויי חדשים אין דער היים. און אדונירם איז געווען איבער דעם צינדז.
/5:29 און שלמה האט געהאט זיבעציק טויזנט לאסטטרעגער, און אכציק טויזנט שטיינהעקער אין די בערג. /5:30 אחוץ שלמהס איבערגעשטעלטע וואס איבער דער ארבעט, דריי טויזנטז און דריי הונדערט, וואס האבן געוועלטיקט איבער דעם פאלק וואס טוט די ארבעט.
/5:31 און דער מלך האט באפוילן, און מע האט אויסגעבראכן גרויסע שטיינער, טייערע שטיינער, צו גרונטפעסטן דאס הויז מיט געהאקטע שטיינער. /5:32 און די בוימיינסטערס פון חירמען און די גבלער האבן זיי ארומגעהאקט, און האבן צוגעגרייט די האלצן און די שטיינער אויף צו בויען דאס הויז.

/6:1 און עס איז געווען, אין פיר הונדערט און אכציקסטן יאר נאך דעם ווי די קינדער פון ישראל זיינען ארויסגעגאנגען פון לאנד מצרים, אין פירטן יאר פון שלמהס מלוכה איבער ישראל, אין חודש זיו–דאס איז דער צווייטער חודש–האט ער אנגעהויבן בויען דאס הויז צו {dn גאט}.
/6:2 און דאס הויז וואס שלמה המלך האט געבויט צו {dn גאט}, איז געווען זעכציק איילן זיין לענג, און צוואנציק איילן זיין ברייט,  און דרייסיק איילן זיין הייך. /6:3 און דער פאליש פאר דעם היכל פון הויז איז געווען צוואנציק איילן זיין לענג, פאר ברייט פון דעם הויז, צען איילן זיין ברייט פאר [לענג פון] דעם הויז.  /6:4 און ער האט געמאכט אין הויז פענצטער אינעווייניק ברייט און אויסנווייניק שמאל. /6:5 און ער האט געבויט אן דער וואנט פון הויז אן אנבוי, רונד ארום די ווענט פון הויז, רונד ארום דעם היכל און דעם דביר; און ער האט געמאכט זייטקאמערן רונד ארום. דער אונטערשטער [שטאק פון דעם] אנבוי, איז פינף איילן געווען זיין ברייט,  און דער מיטלסטער, זעקס איילן זיין ברייט, און דער דריטער, זיבן איילן זיין ברייט, ווארום פארמינערונגען האט ער געמאכט אין דעם הויז צו דערויסן צו רונד ארום, כדי [די באלקנס] זאלן זיך ניט דארפן האלטן אין די ווענט פון הויז. –/6:7 און דאס הויז ווען עס איז געבויט געווארן, איז געבויט געווארן פון שטיינער פארטיק געמאכט ביים ארויסהאקן; און קיין האמערס און קיין האק, קיין שום אייזנגעצייג איז ניט געהערט געווארן אין דעם הויז, ווען עס איז געבויט געווארן. –/6:8 דער איינגאנג צו די אונטערשטע זייטקאמערן איז געווען אויף דער רעכטער זייט פון הויז, און אויף שווינדלטרעפ איז מען ארויפגעגאנגען צו די מיטלסטע, און פון די מיטלסטע צו די דריטע.
/6:9 און ער האט אויסגעבויט דאס הויז, און האט עס פארענדיקט; און ער האט באדעקט דאס הויז מיט באלקנס און ברעטער פון צעדערן. /6:10 און ער האט געבויט דעם אנבוי אן דעם גאנצן הויז, פינף איילן די הייך [פון איטלעכן שטאק]; און עס האט זיך געהאלטן אן הויז אויף צעדערנהאלץ.
/6:11 און דאס ווארט פון {dn גאט} איז געווען צו שלמהן, אזוי צו זאגן: /6:12 דאס דאזיקע הויז וואס דו בויסט–אויב דו וועסט גיין אין מיינע חוקים, און מיינע געזעצן וועסטו טאן, און וועסט היטן אלע מיינע געבאט צו גיין אין זיי, וועל איך מקיים זיין אויף דיר מיין צוזאג וואס איך האב צוגעזאגט דיין פאטער דודן. /6:13 און איך וועל רוען צווישן די קינדער פון ישראל, און וועל ניט פארלאזן מיין פאלק ישראל.
/6:14 אזוי האט שלמה אויפגעבויט דאס הויז, און האט עס פארענדיקט. /6:15 און ער האט געבויט די ווענט פון דעם הויז אינעווייניק מיט ברעטער פון צעדערן; פון באדעם פון הויז ביז די באלקנס פון סופים האט ער באדעקט מיט האלץ פון אינעווייניק; און ער האט באדעקט דעם באדעם  פון הויז מיט ברעטער פון ציפרעסן. /6:16 און ער האט געבויט צוואנציק איילן פון דעם הינטערשטן טייל פון הויז מיט ברעטער פון צעדערן, פון באדעם ביז די באלקנס; און ער האט עס זיך געבויט פון אינעווייניק, פאר א דביר, פאר א קדשי־קדשים.  /6:17 און פערציק איילן [לאנג] איז געווען דאס הויז, דאס איז דער היכל פון פארנט. /6:18 און דאס צעדערהאלץ אויפן הויז אינעווייניק איז געווען א געשניץ פון קנעפ און געעפנטע קווייטן. אלץ איז געווען צעדער, קיין שטיין האט זיך ניט ארויסגעזען. /6:19 און דעם דביר אינעווייניק אין הויז האט ער צוגעגרייט אויף אריינשטעלן אהין דעם ארון פון גאטס בונד. /6:20 און אינעווייניק פון דביר איז געווען צוואנציק איילן די לענג, און צוואנציק איילן די ברייט, און צוואנציק איילן איז געווען זיין הייך; און ער האט אים איבערגעצויגן מיט עכטן גאלד. און ער האט באדעקט דעם מזבח מיט צעדערהאלץ. /6:21 אזוי האט שלמה איבערגעצויגן דאס הויז פון אינעווייניק מיט עכטן גאלד; און ער האט פארצויגן גילדערנע קייטן פאר דעם דביר; און ער האט עס איבערגעצויגן מיט גאלד. /6:22 און דאס גאנצע הויז האט ער איבערגעצויגן מיט גאלד, ביז דאס גאנצע הויז איז געווען געענדיקט; אויך דעם גאנצן מזבח וואס ביים דביר האט ער איבערגעצויגן מיט גאלד.
/6:23 און ער האט געמאכט אין דביר צוויי כרובים פון איילבוימהאלץ, צען איילן די הייך פון איטלעכן. /6:24 און פינף איילן איז געווען איין פליגל פון א כרוב, און פינף איילן דער צווייטער פליגל פון א כרוב; /6:27 און ער האט אריינגעשטעלט די כרובים אין דעם אינעווייניקסטן הויז. און מע האט געמאכט די פליגלען פון די כרובים אויסגעשפרייט, און דער פליגל פון איינעם האט אנגערירט איין וואנט, און דער פליגל פון צווייטן כרוב האט אנגערירט די צווייטע וואנט; און זייערע פליגלען האבן זיך אנגערירט אין מיטן הויז א פליגל אן א פליגל. /6:28 און ער האט איבערגעצויגן די כרובים מיט גאלד.
/6:29 און אלע ווענט פון דעם הויז רונד ארום, האט ער אויסגעשניצט מיט געשניצן פון כרובים און טייטלביימער און געעפנטע קווייטן, פון אינעווייניק און אויסנווייניק. /6:30 און דעם דיל פון הויז האט ער איבערגעצויגן מיט גאלד, אינעווייניק און אויסנווייניק. /6:31 און פאר דעם איינגאנג פון דביר האט ער געמאכט טירן פון איילבוימהאלץ; דער טירגעשטעל מיט די ביישטידלעך איז אויסגעקומען פינפעקעכדיק. /6:32 און אויף די צוויי טירן פון איילבוימהאלץ האט ער אויסגעשניצט געשניצן פון כרובים און טייטלביימער און געעפנטע קווייטן, און איבערגעצויגן מיט גאלד; און ער האט אויסגעקלאפט דאס גאלד אויף די כרובים און אויף די טייטלביימער. /6:33 און דעס גלייכן האט ער געמאכט פאר דעם איינגאנג פון היכל, ביישטידלעך פון איילבוימהאלץ, פירעקעכדיק; /6:34 און צוויי טירן פון ציפרעסנהאלץ; די צוויי פליגלען פון איין טיר האבן זיך צונויפגעלייגט, און די צוויי פליגלען פון דער אנדער טיר האבן זיך צונויפגעלייגט. /6:35 און ער האט אויסגעשניצט כרובים און טייטלביימער און געעפנטע קווייטן, און האט איבערגעצויגן מיט גאלד ארויפגעפאסט אויפן איינגעשניצטן.
/6:36 און ער האט געבויט דעם אינעווייניקסטן הויף פון דריי ציילן געהאקטע שטיינער, און א צייל געדעקטע באלקנס.
/6:37 אין פירטן יאר איז געלייגט געווארן דער גרונטפעסט פון גאטס הויז, אין מאנאט זיו. /6:38 און אין עלפטן יאר, אין מאנאט בול–דאס איז דער אכטער חודש–איז געענדיקט געווארן דאס הויז אין אלע זיינע טיילן, און לויט אלץ ווי עס האט באדארפט צו זיין. און ער האט עס געבויט זיבן יאר.

/7:1 און אין זיין אייגן הויז האט שלמה געבויט דרייצן יאר, ביז ער האט פארענדיקט זיין גאנץ הויז. /7:2 און ער האט געבויט דאס הויז פון לבנון־וואלד. הונדערט איילן זיין לענג, און פופציק איילן זיין ברייט, און דרייסיק איילן זיין הייך, אויף פיר ציילן צעדערזיילן, מיט צעדערבאלקנס אויף די זיילן. /7:3 און עס איז געווען באדעקט מיט צעדערהאלץ פון אויבן, איבער די זייטקאמערן וואס אויף די פינף און פערציק זיילן, פופצן אין א צייל. /7:4 און באלקנס זיינען געווען דריי ציילן; און א דורכבליק קעגן א דורכבליק דריי מאל. /7:5 און אלע טירן מיט די ביישטידלעך זיינען געווען פירעקעכדיק אין געשטעל; און א דורכבליק קעגן א דורכבליק דריי מאל.
/7:6 און דאס פאדערהויז פון זיילן האט ער געמאכט: פופציק איילן זיין לענג, און דרייסיק איילן זיין ברייט, מיט א פירהויז פאר זיי, מיט זיילן און א באלקנדעכל פאר זיי.
/7:7 און ער האט געמאכט דאס פאדערהויז פון טראן וואס ער זאל דארטן משפטן, דאס פאדערהויז פון משפט: און עס איז געווען באדעקט מיט צעדערהאלץ פון באדעם ביז באדעם.
/7:8 און זיין הויז וואס ער איז דארטן געזעסן, אין אן אנדער הויף, אינעווייניק־צו פון פאדערהויז, איז געווען פון דער אייגענער ארבעט. ער האט אויך געמאכט א הויז פאר פרעהס טאכטער וואס שלמה האט גענומען, אזוי ווי דאס דאזיקע פאדערהויז.
/7:9 דאס אלץ איז געווען פון טייערע שטיינער, לויט די מאסן פון געהאקטע שטיינער, ארומגעזעגט  מיט א זעג פון אינעווייניק און פון אויסנוועניק; און פון גרונטפעסט ביז געזימס, און דרויסן ביזן גרויסן הויף. /7:10 און עס איז געווען געגרונטפעסט מיט טייערע שטיינער, גרויסע שטיינער, שטיינער פון צען איילן, און שטיינער פון אכט איילן. /7:11 און פון אויבן זיינען געווען טייערע שטיינער, לויט די מאסן פון געהאקטע שטיינער, און צעדערהאלץ. /7:12 און דער גרויסער הויף רונד ארום איז געווען פון דריי ציילן געהאקטע שטיינער, און א צייל צעדערבאלקנס: דעס גלייכן פאר דעם אינעווייניקסטן הויף פון גאטס הויז, און פאר דעם פאליש פון הויז.
/7:13 און דער מלך שלמה האט געשיקט און האט גענומען חירמען פון צור. /7:14 ער איז געווען דער זון פון א פרוי, אן אלמנה, פון שבט נפתלי, און זיין פאטער איז געווען א מאן פון צור, א קופערשמיד; און ער איז געווען פול מיט חכמה און פארשטאנדיקייט און קענשאפט צו מאכן אלערליי ארבעט אין קופער, און ער איז געקומען צום מלך שלמה, און האט געמאכט זיין גאנצע ארבעט.
/7:15 און ער האט אויסגעפורעמט די צוויי זיילן פון קופער; אכצן איילן איז געווען די הייך פון איין זייל, און א פאדים פון צוועלף איילן האט [אים] ארומגערינגלט; [און אזוי] דער צווייטער זייל. /7:16 און צוויי קרוינען האט ער געמאכט ארויפצוטאן אויף די קעפ פון די זיילן, אויסגעגאסן פון קופער; פינף איילן די הייך פון איין קרוין, און פינף איילן די הייך פון דער צווייטער קרוין: /7:17 מיט נעצן פון פלעכטארבעט, שנורן פון געקייטלטער ארבעט,  פאר די קרוינען וואס אויף די קעפ פון די זיילן; זיבן פאר איין קרוין, און זיבן פאר דער צווייטער קרוין. /7:18 אזוי האט ער געמאכט די זיילן; און צוויי ציילן רונד ארום אויף איין נעץ צו באדעקן די קרוינען וואס אויבן איבער די מילגרוימען;  און אזוי האט ער געמאכט פאר דער צווייטער קרוין. /7:19 און די קרוינען וואס אויף די קעפ פון די זיילן אין דעם פאליש זיינען געווען פון ליליענארבעט, פיר איילן. /7:20 און די קרוינען אויף די צוויי זיילן זיינען אויך געווען פון אויבן אקעגן דעם בויך וואס צו דער זייט פון דער נעץ. און די מילגרוימען זיינען געווען צוויי הונדערט, אין ציילן רונד ארום אויף דער צווייטער קרוין. /7:21 און ער האט אויפגעשטעלט די זיילן ביים פאליש פון היכל; און ער האט אויפגעשטעלט דעם רעכטן זייל, און גערופן זיין נאמען יכין; און ער האט אויפגעשטעלט דעם לינקן זייל, און גערופן זיין נאמען בועז. /7:22 און אויף די קעפ פון די זיילן איז געווען ליליענארבעט. אזוי איז פארענדיקט געווארן די ארבעט פון די זיילן.
/7:23 און ער האט געמאכט דעם ים, א געגאסענעם, צען איילן פון ראנד צו ראנד, קיילעכדיק רונד ארום, און פינף איילן זיין הייך; און א שנור פון דרייסיק איילן האט אים ארומגערינגלט רונד ארום. /7:24 און אונטער זיין ראנד רונד ארום האבן אים ארומגערינגלט קנעפ צען איילן, ארומצירקלענדיק דעם ים רונד ארום; אין צוויי ציילן זיינען געווען די קנעפ, אויסגעגאסן אין איין גוס מיט אים. /7:25 ער  איז געשטאנען אויף צוועלף רינדער; דריי געקערט צו צפון, און דריי געקערט צו מערב, און דריי געקערט צו דרום, און דריי געקערט צו מזרח. און דער ים איז געווען איבער זיי פון אויבן. און אלע זייערע הינטערלייבער זיינען געווען אינעווייניק־צו. /7:26 און זיין גרעב איז געווען א האנטברייט; און זיין ראנד איז געווען אזוי ווי די ארבעט פון דעם ראנד פון א בעכער, ווי א ליליענבלום. צוויי טויזנט בת האט ער געהאלטן.
/7:27 און ער האט געמאכט די צען געשטעלן פון קופער; פיר איילן איז געווען די לענג פון איטלעכן געשטעל, און פיר איילן זיין ברייט, און דריי איילן זיין הייך. /7:28 און אזוי איז געווען די ארבעט פון די געשטעלן; זיי האבן געהאט ראמען, און די ראמען זיינען געווען צווישן לייסטן. /7:29 און אויף די ראמען וואס צווישן די לייסטן זיינען געווען לייבן, רינדער, און כרובים; און אזוי איז געווען אויף די לייסטן פון אויבן; און אונטער די לייבן און די רינדער זיינען געווען קרענץ פון אראפגעהאנגענער ארבעט. /7:30 און פיר קופערנע רעדער זיינען געווען צו איטלעכן געשטעל, און קופערנע אקסן; און זיינע פיר ווינקלען–צו זיי זיינען געווען אקסלען; אונטער דעם האנטפאס זיינען די אקסלען געווען אויסגעגאסן, מיט קרענץ ביי דער זייט פון איטלעכן. /7:31 און זיין עפענונג אינעווייניק אין דער קרוין און איבער איר איז געווען אן אייל די הייך; און איר עפענונג איז געווען קיילעכדיק, ווי די ארבעט פון א פוסגעשטעל, אן אייל און א האלב; און אויך אויף איר עפענונג זיינען געווען אויסקריצונגען; און זייערע ראמען זיינען געווען פירעקעכדיק, ניט רונד. /7:32 און די פיר רעדער זיינען געווען אונטער די ראמען, און די אקסן פון די רעדער זיינען געווען אין דעם געשטעל; און די הייך פון א ראד איז געווען אן אייל און א האלבע אייל. /7:33 און די ארבעט פון די רעדער איז געווען אזוי ווי די ארבעט פון א ראד פון א וואגן; זייערע אקסן, און זייערע רייפן, און זייערע פלעקלעך, און זייערע אקסרעדלעך, אלץ איז געווען געגאסן. /7:34 און פיר אקסלען זיינען געווען צו די פיר ווינקלען פון איטלעכן געשטעל; פון געשטעל גופא זיינען געווען זיינע אקסלען. /7:35 און אויבן אין געשטעל איז געווען קיילעכדיק רונד ארום א האלבע אייל די הייך. און אויבן אויפן געשטעל זיינע הענטלעך און זיינע ראמען זיינען געווען פון אים גופא. 36 און ער האט אויסגעקריצט אויף די פלעכן פון זיינע הענטלעך, און אויף זיינע לייסטן, כרובים, לייבן, און טייטלביימער, ווי נאך דעם בלייז פון איטלעכן, און קרענץ רונד ארום. /7:37 אזוי האט ער געמאכט די צען געשטעלן; איין גוס, איין מאס, איין שניט, פאר זיי אלעמען.
/7:38 און ער האט געמאכט צען האנטפאסן פון קופער; פערציק בת האט געהאלטן איטלעכער האנטפאס; איין האנטפאס אויף איטלעכן געשטעל פון די צען געשטעלן. /7:39 און ער האט אוועקגעשטעלט די געשטעלן, פינף אויף דער רעכטער זייט פון הויז, און פינף אויף דער לינקער זייט פון הויז. און דעם ים האט ער אוועקגעשטעלט אויף דער רעכטער זייט פון הויז צו מזרח, אקעגן דרום.
/7:40 און חירם האט געמאכט די טעפ און די שופלען און די שפרענגבעקנס.
און חירם האט געענדיקט מאכן די גאנצע ארבעט וואס ער האט געטאן פאר דעם מלך שלמה אין גאטס הויז: /7:41 די צוויי זיילן, און די צוויי בעקנס פון די קרוינען וואס אויף די קעפ פון די זיילן; און די צוויי נעצן צו באדעקן די צוויי בעקנס פון די קרוינען וואס אויף די קעפ פון די זיילן; /7:42 און די פיר הונדערט מילגרוימען פאר די צוויי נעצן, צוויי ציילן מילגרוימען פאר איטלעכער נעץ, צו באדעקן די צוויי קיילעכדיקע קרוינען וואס איבער די זיילן; /7:43 און די צען געשטעלן, און די צען האנטפאסן אויף די געשטעלן; /7:44 און דעם איין ים, און די צוועלף רינדער אונטער דעם ים; /7:45 און די טעפ און די שופלען און די שפרענגבעקנס. און אלע די דאזיקע כלים וואס חירם האט געמאכט פאר דעם מלך שלמה אין גאטס הויז זיינען געווען פון באלקן קופער. /7:46 אין דער געגנט פון ירדן האט זיי דער מלך אויסגעגאסן, אין געדיכטער ערד, צווישן סוכות  און צווישן צרתן.  /7:47 און שלמה האט געלאזט די אלע כלים [ניט געווויגן], פון זייער גרויס פילקייט; ניט צו בארעכענען איז געווען די וואג פון דעם קופער. 
/7:48 און שלמה האט געמאכט אלע כלים וואס אין גאטס הויז: דעם גילדערנעם מזבח, און דעם טיש וואס אויף אים איז דאס ברויט פון אנגעזיכט, פון גאלד. /7:49 און די מנורות, פינף פון דער רעכטער זייט, און פינף פון דער לינקער זייט, פאר דעם דביר, פון עכטן גאלד; און די בלומען, און די רערלעך, און די צווענגלעך, פון גאלד; /7:50 און די בעקנס, און די שנייצמעסערס, און די שפרענגבעקנס, און די שאלן, און די פייערפאנען, פון עכטן גאלד; און די געלענקן פאר די טירן פון דעם אינעווייניקסטן הויז, פאר דעם קדשי־קדשים, און פאר די טירן פון דעם הויז, פאר דעם היכל, פון גאלד.
/7:51 און די גאנצע ארבעט וואס דער מלך שלמה האט געמאכט אין גאטס הויז, איז געענדיקט געווארן. און שלמה האט געבראכט די געהייליקטע זאכן פון זיין פאטער דודן, דאס זילבער, און דאס גאלד, און די כלים, און אריינגעגעבן אין די שאצקאמערן פון גאטס הויז.

/8:1 דענצמאל האט שלמה איינגעזאמלט די עלטסטע פון ישראל, און אלע הויפטלייט פון די שבטים, די פירשטן פון די פאטערהייזער פון די קינדער פון ישראל, צו מלך שלמה קיין ירושלים, כדי ארויפצוברענגען דעם ארון פון גאטס בונד פון דודס־שטאט, דאס איז ציון.  /8:2 און אלע מענער פון ישראל האבן זיך איינגעזאמלט צום מלך שלמה אויף יום־טוב, אים מאנאט אתנים, דאס איז דער זיבעטער חודש. /8:3 און אלע עלטסטע פון ישראל זיינען געקומען, און די כהנים האבן געטראגן דעם ארון. /8:4 זיי האבן ארויפגעבראכט דעם ארון פון {dn גאט}, און דעם אהל־מועד, און אלע הייליקע כלים וואס אין געצעלט–די כהנים און די לויים האבן זיי ארויפגעבראכט. /8:5 און דער מלך שלמה און מיט אים די גאנצע עדה פון ישראל וואס איז זיך צונויפגעקומען ביי אים, זיינען געווען פאר דעם ארון, שלאכטנדיק שאף און רינדער, וואס האבן ניט געקענט געציילט ווערן און ניט באטראכט ווערן פון פילקייט. /8:6 און די כהנים האבן אריינגעבראכט דעם ארון פון גאטס בונד אויף זיין ארט, אין דעם דביר פון הויז, אין קדשי־קדשים, אונטער די פליגלען פון די כרובים. /8:7 ווארום די כרובים האבן אויסגעשפרייט די פליגלען איבער דעם ארט פון ארון, און די כרובים האבן געשירעמט איבער דעם ארון און איבער זיינע שטאנגען פון אויבן. /8:8 און די שטאנגען זיינען געווען אזוי לאנג אז די שפיצן פון די שטאנגען זיינען געזען געווארן פון הייליקטום פארן דביר, אבער זיי זיינען ניט געזען געווארן ווייטער ארויס. און זיי זיינען דארטן געבליבן ביז אויף היינטיקן טאג. /8:9 גארנישט איז אין ארון געווען, נאר די צוויי שטיינערנע לוחות וואס משה האט אהין אריינגעלייגט אין חורב, בעת {dn גאט} האט געשלאסן א בונד מיט די קינדער פון ישראל, ווען זיי זיינען ארויסגעגאנגען פון לאנד מצרים.
/8:10 און עס איז געווען, ווי די כהנים זיינען ארויסגעגאנגען פון הייליקטום, אזוי האט א וואלקן אנגעפילט דאס הויז פון {dn גאט}. /8:11 און די כהנים האבן ניט געקענט זיך שטעלן טאן דעם דינסט פון וועגן דעם וואלקן, ווארום די פראכט פון {dn גאט} האט אנגעפילט דאס הויז פון {dn גאט}.
/8:12 דענצמאל האט שלמה געזאגט:
{dn גאט} האט געזאגט אין וואלקן צו רוען;
/8:13 האב איך בויען געבויט דיר א הויז פאר א וווינונג,
אן ארט דיר צו זיצן אויף אייביק.
/8:14 און דער מלך האט אומגעדרייט זיין פנים, און האט געבענטשט די גאנצע איינזאמלונג פון ישראל, און די גאנצע איינזאמלונג פון ישראל איז געשטאנען. /8:15 און ער האט געזאגט: געלויבט איז {dn יהוה} דער {dn גאט} פון ישראל, וואס האט מיט זיין מויל גערעדט צו מיין פאטער דודן, און מיט זיין האנט דערפילט, אזוי צו זאגן:  פון דעם טאג וואס איך האב ארויסגעצויגן מיין פאלק, ישראל, פון מצרים, האב איך ניט אויסדערוויילט קיין שטאט פון אלע שבטים פון ישראל אויף צו בויען א הויז אז מיין נאמען זאל דארטן זיין, אבער איך האב אויסדערוויילט דודן צו זיין איבער מיין פאלק ישראל. /8:17 און עס איז געווען אין הארצן פון מיין פאטער דודן צו בויען א הויז צו דעם נאמען פון {dn יהוה} דעם {dn גאט} פון ישראל. /8:18 אבער {dn גאט} האט געזאגט צו מיין פאטער דודן: אזוי ווי דו האסט געהאט אין הארצן צו בויען א הויז צו מיין נאמען, האסטו גוט געטאן וואס דו האסט דאס געהאט אין הארצן. /8:19 אבער ניט דו וועסט בויען דאס הויז, נייערט דיין זון וואס גייט ארויס פון דיינע לענדן, ער וועט בויען דאס הויז צו מיין נאמען. /8:20 און {dn גאט} האט מקיים געווען זיין צוזאג וואס ער האט צוגעזאגט, און איך בין אויפגעשטאנען אויף מיין פאטער דודס ארט, און איך האב זיך געזעצט אויף דעם טראן פון ישראל, אזוי ווי {dn גאט} האט געזאגט, און איך האב געבויט דאס הויז צו דעם נאמען פון {dn יהוה} דעם {dn גאט} פון ישראל. /8:21 און איך האב דארטן געמאכט אן ארט פאר דעם ארון, וואס דארטן איז דער בונד פון {dn גאט}, וואס ער האט געשלאסן מיט אונדזערע עלטערן, ווען ער האט זיי ארויסגעצויגן פון לאנד מצרים.
/8:22 און שלמה האט זיך געשטעלט פאר דעם מזבח פון {dn גאט}, אקעגן דער גאנצער איינזאמלונג פון ישראל, און האט אויסגעשפטרייט זיינע הענט צום הימל. /8:23 און ער האט געזאגט: {dn יהוה} דו {dn גאט} פון ישראל, ניטא אין הימל אויבן אדער אויף דער ערד אונטן א {dn גאט} ווי דו, וואס היטסט דעם בונד און די גענאד צו דיינע קנעכט וואס גייען פאר דיר מיט זייער גאנצן הארצן; /8:24 וואס האסט געהיט דיין קנעכט, מיין פאטער דודן, דאס וואס דו האסט אים צוגעזאגט; און מיט דיין מויל האסטו גערעדט, און מיט דיין האנט דערפילט, אזוי ווי היינטיקן טאג. /8:25 און אצונד, {dn יהוה} דו {dn גאט} פון ישראל, האלט דיין קנעכט, מיין פאטער דודן, דאס ווארט דו האסט צו אים גערעדט, אזוי צו זאגן: עס וועט דיר ניט פארשניטן ווערן פון פאר מיר א מאן צו זיצן אויף דעם טראן פון ישראל, אויב נאר דיינע קינדער וועלן היטן זייער וועג, צו גיין פאר מיר אזוי ווי דו ביסט געגאנגען פאר מיר. /8:26 און אצונד, {dn גאט} פון ישראל, זאל, איך בעט דיך, באווערט ווערן דיין צוזאג וואס דו האסט צוגעזאגט דיין קנעכט, מיין פאטער דודן.
/8:27 ווארום קען אין דער אמתן {dn גאט} וווינען אויף דער ערד? אז די הימלען און די הימלען פון די הימלען קענען דיך ניט ארייננעמען, היינט ווי שוין דאס דאזיקע הויז וואס איך האב געבויט! /8:28 אבער קער זיך צו דער תפילה פון דיין קנעכט, און צו זיין בקשה, {dn יהוה} מיין {dn גאט}, צוצוהערן צו דעם געשריי און צו דער תפילה וואס דיין קנעכט איז מתפלל פאר דיר היינט. אז דיינע אויגן זאלן זיין אפן אויף דעם דאזיקן הויז נאכט און טאג, אויף דעם ארט, וואס דו האסט געזאגט: מיין נאמען זאל דארטן זיין; צוצוהערן צו דער תפילה וואס דיין קנעכט וועט מתפלל זיין אקעגן דעם דאזיקן ארט. /8:30 און זאלסט צוהערן צו דער בקשה פון דיין קנעכט, און פון דיין פאלק ישראל, וואס זיי וועלן מתפלל זיין אקעגן דעם דאזיקן ארט; און דו זאלסט הערן אין דעם ארט פון דיין וווינונג, אין הימל, און אז דו וועסט הערן, זאלסטו פארגעבן.
/8:31 אז א מאן וועט זינדיקן קעגן זיין חבר, און מע וועט ארויפלייגן אויף אים א שבועה אים צו באשווערן, און ער וועט קומען און שווערן פאר דיין מזבח אין דעם דאזיקן הויז, /8:32 זאלסט דו צוהערן אין הימל, און טאן, און משפטן דיינע קנעכט, צו מאכן שולדיק דעם שולדיקן, צו געבן דעם וועג אויף זיין קאפ; און צו מאכן גערעכט דעם גערעכטן, אים צו געבן לויט זיין גערעכטיקייט.
/8:33 און דיין פאלק ישראל וועט געשלאגן ווערן פארן פיינט, ווייל זיי האבן געזינדיקט צו דיר, און זיי וועלן זיך אומקערן צו דיר, און וועלן באקענען דיין נאמען,  און וועלן מתפלל זיין און בעטן צו דיר אין דעם דאזיקן הויז, /8:34 זאלסט דו צוהערן אין הימל, און פארגעבן די זינד פון דיין פאלק ישראל, און זאלסט זיי אומקערן אויף דער ערד וואס דו האסט געגעבן זייערע עלטערן.
/8:35 אז דער הימל וועט זיין פארשלאסן, און עס וועט ניט זיין קיין רעגן,  ווייל זיי האבן געזינדיקט צו דיר,  און זיי וועלן מתפלל זיין אקעגן דעם דאזיקן ארט, און וועלן באקענען דיין נאמען, און זיך אומקערן פון זייער זינד, ווען דו האסט זיי געפייניקט, /8:36 זאלסט דו צוהערן אין הימל, און פארגעבען די זינד פון דיינע קנעכט און דיין פאלק ישראל, ווען דו וועסט זיי האבן געוויזן דעם גוטן וועג וואס זיי זאלן אויף אים גיין; און זאלסט געבן רעגן אויף דיין לאנד, וואס דו האסט געגעבן דיין פאלק פאר א נחלה.
/8:37 אז עס וועט זיין א הונגער אין לאנד, אז עס וועט זיין א מגפה, אז עס וועט זיין א קארנבראנד, א וועלקעניש, א היישעריק, א גראזפרעסער; אז זיין פיינט וועט אים באלעגערן אין דעם לאנד פון זיינע שטעט; וואס נאר פאר א פלאג, וואס נאר פאר א קראנקשאפט; /8:38 וואס נאר פאר א תפילה, וואס נאר פאר א בקשה, עס וועט זיין ביי עמיצן איינעם פון דיין גאנצן פאלק ישראל, ווען איטלעכער פון זיי שפירט די פלאגעניש פון זיין הארצן, און ער שפרייט אויס זיינע הענט צו דעם דאזיקן הויז, /8:39 זאלסט דו צוהערן אין הימל, דעם ארט פון דיין וווינונג, און זאלסט פארגעבן, און זאלסט טאן, און געבן איטלעכן לויט אלע זיינע וועגן, אזוי ווי דו ווייסט זיין הארץ–ווארום דו אליין ווייסט דאס הארץ פון אלע מענטשנקינדער– /8:40 כדי זיי זאלן מורא האבן פאר דיר אלע טעג וואס זיי לעבן אויף דער ערד וואס דו האסט געגעבן אונדזערע עלטערן.
/8:41 און אויך צו דעם פרעמדן וואס ער איז ניט פון דיין פאלק ישראל, אז ער וועט קומען פון א ווייטן לאנד פון וועגן דיין נאמען– /8:42 ווארום זיי וועלן הערן פון דיין גרויסן נאמען, און פון דיין שטארקער האנט, און פון דיין אויסגעשטרעקטן ארעם–און ער וועט קומען און וועט מתפלל זיין אקעגן דעם דאזיקן הויז, /8:43 זאלסט דו צוהערן אין הימל, דעם ארט פון דיין וווינונג, און זאלסט טאן אלץ אום וואס דער פרעמדער וועט רופן צו דיר; כדי אלע פעלקער פון דער ערד זאלן דערקענען דיין נאמען, מורא צו האבן פאר דיר, אזוי ווי דיין פאלק ישראל, און וויסן אז דיין נאמען ווערט גערופן אויף דעם דאזיקן הויז וואס איך האב געבויט.
/8:44 אז דיין פאלק וועט ארויסגיין אויף מלחמה אקעגן זיין פיינט, אויף וואסער וועג דו וועסט זיי שיקן, און זיי וועלן מתפלל זיין צו {dn גאט} אקעגן דער שטאט וואס דו האסט זי אויסדערוויילט,  און דעם הויז וואס איך האב געבויט צו דיין נאמען, /8:45 זאלסטו צוהערן אין הימל זייער תפילה און זייער בקשה, און טאן זייער רעכט.
/8:46 אז זיי וועלן זינדיקן צו דיר–און דו וועסט צוהערן אויף זיי, און זיי איבערגעבן פארן פיינט, און זייערע פאנגערס וועלן זיי נעמען געפאנגען אין לאנד פון דעם פיינט, ווייט אדער נאנט; /8:47 און זיי וועלן זיך נעמען צו הארצן אין דעם לאנד וואס זיי זיינען גענומען געווארן געפאנגען אהין, און זיי וועלן תשובה טאן, און וועלן בעטן צו דיר אין לאנד פון זייערע פאנגערס, אזוי צו זאגן: מיר האבן געזינדקט און פארבראכן, מיר האבן שלעכטס געטאן; /8:48 און זיי וועלן זיך אומקערן צו דיר מיט זייער גאנצן הארצן, און מיט זייער גאנצער זעל, אין לאנד פון זייערע פיינט וואס האבן זיי געפאנגען, און זיי וועלן מתפלל זיין צו דיר אקעגן זייער לאנד, וואס דו האסט געגעבן זייערע עלטערן, דער שטאט וואס דו האסט אויסדערוויילט, און דעם הויז וואס איך האב געבויט צו דיין נאמען, /8:49 זאלסטו צוהערן אין הימל, דעם ארט פון דיין וווינונג, זייער תפילה און זייער בקשה, און טאן זייער רעכט; /8:50 און זאלסט פארגעבן דיין פאלק וואס זיי האבן געזינדיקט צו דיר, און אלע זייערע פארברעכן וואס זיי האבן פארבראכן קעגן דיר; און זאלסט זיי געבן דערבארימונג ביי זייערע פאנגערס, אז זיי זאלן זיך דערבארימען אויף זיי; /8:51 ווארום זיי זיינען דיין פאלק און דיין ארב, וואס דו האסט ארויסגעצויגן פון מצרים, פון דעם אייזנשמעלצאויוון. /8:52 דיינע אויגן זאלן זיין אפן צו דעם געבעט פון דיין קנעכט, און צו דעם געבעט פון דיין פאלק ישראל, זיי צוצוהערן ווען נאר זיי רופן צו דיר. /8:53 ווארום דו האסט זיי אפגעשיידט דיר צום ארב פון אלע פעלקער פון דער ערד, אזוי ווי דו האסט גערעדט דורך דיין קנעכט משהן ווען דו האסט ארויסגעצויגן אונדזערע עלטערן פון מצרים, {dn גאט דו האר}.
/8:54 און עס איז געווען, ווי שלמה האט געענדיקט מתפלל זו זיין צו {dn גאט} די דאזיקע גאנצע תפילה און בקשה, איז ער אויפגעשטאנען פון פארן מזבח פון {dn גאט}, פון קניען אויף זיינע קני, מיט זיינע הענט אויסגעשפרייט צום הימל, /8:55 און ער האט זיך געשטעלט, און האט געבענטשט די גאנצע איינזאמלונג פון ישראל אויף א הויכן קול, אזוי צו זאגן: /8:56 געלויבט איז {dn גאט} וואס האט געגעבן זיין פאלק ישראל רו, אזוי ווי אלץ וואס ער האט צוגעזאגט. ניט אן איינציק ווארט איז אפגעפאלן פון אל זיין גוטן צוזאג וואס ער האט צוגעזאגט דורך דיין קנעכט משהן. /8:57 זאל {dn יהוה} אונדזער {dn גאט} זיין מיט אונדז, אזוי ווי ער איז געווען מיט אונדזערע עלטערן; ער זאל אונדז ניט פארלאזן און ניט אוועקווארפן; /8:58 כדי צו נייגן אונדזער הארץ צו אים, צו גיין אין אלע זיינע וועגן, און צו היטן זיינע געבאט און זיינע חוקים און זיינע געזעצן, וואס ער האט באפוילן אונדזערע עלטערן. /8:59 און זאלן די דאזיקע ווערטער מיינע וואס איך האב געבעטן פאר {dn גאט}, זיין נאנט צו {dn יהוה} אונדזער {dn גאט} טאג און נאכט, צו טאן דאס רעכט פון זיין קנעכט, און דאס רעכט פון זיין פאלק ישראל, טאג אין טאג; /8:60 כדי אלע פעלקער פון דער ערד זאלן וויסן אז {dn יהוה} איז {dn גאט}; מער איז ניטא; /8:61 און זאל אייער הארץ זיין גאנץ מיט {dn יהוה} אונדזער {dn גאט}, צו גיין אין זיינע געזעצן און צו היטן זיינע געבאט, אזוי ווי היינטיקן טאג.
/8:62 און דער מלך און גאנץ ישראל מיט אים האבן געשלאכט שלאכטאפפער פאר {dn גאט}. /8:63 און שלמה האט געשלאכט פארן פרידאפפער וואס ער האט געשלאכט צו {dn גאט}, צוויי און צוואנציק טויזנט רינדער, און הונדערט און צוואנציק טויזנט שאף. און דער מלך און אלע קינדער פון ישראל האבן באנייט דאס הויז פון {dn גאט}. /8:64 אין יענעם טאג האט דער מלך געהייליקט דעם מיטן פון דעם הויף וואס פאר גאטס הויז; ווייל ער האט דארטן געמאכט די בראנדאפפער און די שפייזאפפער, און דאס פעטס פון די פרידאפפער; ווארום דער קופערנער מזבח וואס פאר {dn גאט} איז געווען צו קליין ארויפצונעמען די בראנדאפפער און די שפייזאפפער, און דאס פעטס פון די פרידאפפער.
/8:65 און שלמה האט געמאכט דעם יום־טוב אין יענער צייט, און גאנץ ישראל מיט אים–א גרויסע איינזאמלונג, פון ווו מע קומט קיין חמת ביז דעם טייך פון מצרים–פאר {dn יהוה} אונדזער {dn גאט}, זיבן טעג און זיבן טעג, פערצן טעג. /8:66 אויפן אכטן טאג האט ער אוועקגעשיקט דאס פאלק, און זיי האבן געבענטשט דעם מלך, און זיינען געגאנגען צו זייערע געצעלטן פריילעכע און מיט אן אויפגעראמטן הארצן איבער אלעם גוטן וואס {dn גאט} האט געטאן צו זיין קנעכט דודן, און צו זיין פאלק ישראל.
 /9:1 און עס איז געווען, אז שלמה האט געענדיקט בויען דאס הויז פון {dn גאט}, און דאס הויז פון מלך, און יעטוועדער געלוסט פון שלמהן וואס ער האט געוואלט מאכן, /9:2 האט זיך {dn גאט} באוויזן צו שלמהן א צווייט מאל, אזוי ווי ער האט זיך באוויזן צו אים אין גבעון. /9:3 און {dn גאט} האט צו אים געזאגט: איך האב צוגעהערט דיין תפילה און דיין בקשה וואס דו האסט געבעטן פאר מיר: איך האב געהייליקט דאס דאזיקע הויז וואס דו האסט געבויט, צו טאן מיין נאמען דארטן אויף אייביק; און מיינע אויגן און מיין הארץ וועלן דארטן זיין אלע טעג. /9:4 און דו, אויב דו וועסט גיין פאר מיר אזוי ווי דיין פאטער דוד איז געגאנגען, מיט גאנצקייט פון הארצן און מיט רעכטפארטיקייט, צו טאן אזוי ווי אלץ וואס איך האב דיר באפוילן–אז דו וועסט היטן מיינע חוקים און מיינע געזעצן, /9:5 וועל איך אויפשטעלן דעם טראן פון דיין מלוכה איבער ישראל אויף אייביק; אזוי ווי איך האב גערעדט צו דיין פאטער דודן, אזוי צו זאגן: עס וועט דיר ניט פארשניטן ווערן א מאן פון דעם טראן פון ישראל. /9:6 אויב אבער אפקערן וועט איר זיך אפקערן פון הינטער מיר, איר און אייערע קינדער, און וועט ניט היטן מיינע געבאט, מיינע געזעצן וואס איך האב געלייגט פאר אייך, און איר וועט גיין און דינען פרעמדע געטער, און זיך בוקן צו זיי, /9:7 וועל איך פארשניידן ישראל פון דעם געזיכט פון דער ערד וואס איך האב זיי געגעבן, און דאס הויז וואס איך האב געהייליקט צו מיין נאמען, וועל איך אפשאפן פון מיין פנים, און ישראל וועט ווערן פאר א שפריכווארט און פאר א געשפעט צווישן אלע פעלקער. /9:8 און דאס דאזיקע הויז וואס האט געלאזט זיין דערהויבן, וועט איטלעכער וואס גייט אים פארביי זיך דערשרעקן, און וועט שמוצערן; און אז זיי וועלן זאגן: פאר וואס האט {dn גאט} געטאן אזוי צו דעם דאזיקן לאנד און צו דעם דאזיקן הויז? /9:9 וועט מען זאגן: פאר וואס זיי האבן פארלאזן {dn יהוה} זייער {dn גאט}, וואס האט ארויסגעצויגן זייערע עלטערן פון לאנד מצרים, און זיי האבן זיך געהאלטן אן פרעמדע געטער, און זיך געבוקט צו זיי און זיי געדינט; דרום האט {dn יהוה} געבראכט אויף זיי אל דאס דאזיקע בייז.
/9:10 און עס איז געווען צום סוף פון צוואנציק יאר וואס שלמה האט געבויט די ביידע הייזער, דאס הויז פון {dn גאט}, און דאס הויז פון מלך–/9:11 חירם דער מלך פון צור האט באזארגט שלמהן מיט צעדערהאלץ און מיט ציפרעסנהאלץ און מיט גאלד לויט אל זיין פארלאנג–האט דענצמאל דער מלך שלמה געגעבן חירמען צוואנציק שטעט אין לאנד גליל. /9:12 און חירם איז ארויסגעקומען פון צור אנצוקוקן די שטעט וואס שלמה האט אים געגעבן, און זיי זיינען ניט וווילגעפעלן אין זיינע אויגן. /9:13 און ער האט געזאגט וואס זיינען דאס פאר שטעט וואס דו האסט מיר געגעבן, מיין ברודער? און מע רופט זיי לאנד כבול ביז אויף היינטיקן טאג.
/9:14 און חירם האט געשיקט דעם מלך הונדערט און צוואנציק צענטנער גאלד.
15  און דאס איז די מעשה מיט דעם צינדז וואס דער מלך שלמה האט אויפגענומען, כדי צו בויען דאס הויז פון {dn גאט}, און זיין הויז, און דעם מלוא, און די מויער פון ירושלים, און חצור, און מגדו, און גזר: /9:16 פרעה דער מלך פון מצרים איז ארויפגעגאנגען, און האט באצווונגען גזר, און האט זי פארברענט אין פייער, און דעם כנעני וואס איז געזעסן אין דער שטאט, האט ער אויסגעהרגעט, און ער האט זי געגעבן אין נדן צו זיין טאכטער, שלמהס ווייב. /9:17 און שלמה האט אפגעבויט גזר, און די אונטערשטע בית־חורון, /9:18 און בעלת, און תדמור אין מדבר, אין לאנד, /9:19 און אלע שפייכלערשטעט וואס שלמה האט געהאט, און די שטעט פאר רייטוועגן, און די שטעט פאר רייטער, און די געלוסטן וואס שלמה האט געלוסט צו בויען אין ירושלים, און אויפן לבנון, און אין גאנצן לאנד פון זיין ממשלה. /9:20 דאס גאנצע פאלק וואס איז איבערגעבליבן פון דעם אמורי, דעם חתי, דעם פרזי, דעם חוי, און דעם יבוסי, וואס זיינען ניט געווען פון די קינדער פון ישראל-, זייערע קינדער וואס זיינען געבליבן נאך זיי אין לאנד, וואס די קינדער פון ישראל האבן זיי ניט געקענט פארטיליקן, זיי האט שלמה גענומען פאר צינדזקנעכט ביז אויף היינטיקן טאג. /9:22 אבער פון די קינדער פון ישראל האט שלמה ניט געמאכט קיין קנעכט; נאר זיי זיינען געווען די מלחמה־לייט, און זיינע דינער, און זיינע הארן, און זיינע הויפטלייט, און די הארן איבער זיינע רייטוועגן און זיינע רייטער.
/9:23 דאס זיינען געווען די אויבערגעשטעלטע וואס איבער שלמהס ארבעט: פינף הונדערט און פופציק וואס האבן געוועלטיקט איבער דעם פאלק וואס טוט די ארבעט.
/9:24 וואס נאר פרעהס טאכטער איז ארויף פון דודס־שטאט אין איר הויז וואס ער האט פאר איר געבויט, האט ער דענצמאל געבויט דעם מלוא.
/9:25 און שלמה פלעגט אויפברענגען דריי מאל אין יאר בראנדאפפער און פרידאפפער אויף דעם מזבח וואס ער האט געבויט צו {dn גאט}, און רייכערן דערביי [אויף דעם מזבח] וואס פאר {dn גאט}. אזוי האט ער פארענדיקט דאס הויז.
/9:26 אויך שיפן האט געמאכט דער מלך שלמה אין עציון־גבר וואס ביי אלות אויפן ברעג פון ים־סוף, אין לאנד אדום. 27 און חירם האט געשיקט מיט די שיפן זיינע קנעכט, שיפלייט וואס קענען דעם ים, מיט שלמהס קנעכט. /9:28 און זיי זיינען געקומען קיין אופיר, און האבן געקריגן פון דארטן גאלד, פיר הונדערט און צוואנציק צענטנער, און געבראכט צום מלך שלמה.

/10:1 און די מלכה פון שבא האט געהערט די הערונג פון שלמהן, פון וועגן דעם נאמען פון {dn גאט}, און זי איז געקומען אים צו פרווון מיט רעטענישן. /10:2 און זי איז געקומען קיין ירושלים מיט זייער א גרויסער מחנה,  קעמלען אנגעלאדן מיט בשמים און גאלד זייער פיל, און טייער געשטיין. און זי איז געקומען צו שלמהן, און האט גערעדט צו אים וועגן אלץ וואס איז געווען ביי איר אין הארצן. /10:3 און שלמה האט איר געזאגט אלע אירע זאכן; ניט געווען א זאך פארהוילן פון דעם מלך, וואס ער זאל איר ניט זאגן. /10:4 און די מלכה פון שבא האט געזען די גאנצע חכמה פון שלמהן, און דאס הויז וואס ער האט געבויט, /10:5 און דאס עסן פון זיין טיש, און דאס זיצן פון זיינע הויפדינער, און דאס שטיין פון זיינע משרתים מיט זייערע מלבושים, און זיינע טראנקמייסטערס, און זיין בראנדאפפער וואס ער פלעגט אויפברענגען אין גאטס הויז, און אין איר איז מער אן אטעם ניט געבליבן. /10:6 און זי האט געזאגט צום מלך: אמת איז געווען דאס גערייד וואס איך האב געהערט אין מיין לאנד וועגן דיינע פירונגען און וועגן דיין חכמה. /10:7 און איך האב ניט געגלויבט די ווערטער, ביז וואנען איך בין געקומען, און מיינע אויגן האבן געזען; ערשט מיר איז א העלפט ניט דערציילט געווארן. שטייגסט אריבער אין חכמה און גוטס די הערונג וואס איך האב געהערט. /10:8 ווויל צו דיינע לייט, ווויל צו די דאזיקע קנעכט דיינע וואס שטייען פאר דיר תמיד, וואס הערן דיין חכמה. /10:9 געלויבט זאל זיין {dn יהוה} דיין {dn גאט} וואס האט דיך באגערט דיך ארויפצוזעצן אויף דעם טראן פון ישראל. ווייל {dn יהוה} האט אייביק ליב ישראל, דרום האט ער דיך געמאכט פאר א מלך, צו טאן רעכט און גערעכטיקייט. 
/10:10 און זי האט געגעבן דעם מלך הונדערט און צוואצניק צענטנער גאלד, און בשמים זייער פיל, און טייער געשטיין; קיין מאל ווידער איז ניט אריינגעקומען אזוי פיל ווי יענע בשמים וואס די מלכה פון שבא האט געגעבן צו שלמה המלך. 
/10:11 און אויך די שיפן פון חירמען וואס האבן געפירט גאלד פון אופיר, האבן געבראכט פון אופיר סאנדאלהאלץ זייער פיל און טייער געשטיין. /10:12 און דער מלך האט געמאכט פון דעם סאנדאלהאלץ געלענדערס פאר דעם הויז פון {dn גאט}, און פאר דעם הויז פון מלך, און הארפן און גיטארן פאר די זינגערס; אזעלכע סאנדאלהאלץ איז ניט אריינגעקומען און ניט געזען געווארן ביז אויף היינטיקן טאג.
/10:13 און שלמה המלך האט געגעבן דער מלכה פון שבא אל איר באגער וואס זי האט פארלאנגט, אחוץ וואס ער האט איר געגעבן לויט דער ברייטער האנט פון שלמה המלך. און זי האט זיך אומגעקערט, און איז אוועקגעגאנגען צו איר לאנד, זי און אירע קנעכט. 
/10:14 און די וואג פון דעם גאלד וואס איז אריינגעקומען ביי שלמהן אין איין יאר, איז געווען זעקס הונדערט און זעקס און זעכציק צענטנער גאלד; /10:15 אחוץ פון די לייט די ארומפארער און פון דעם מסחר פון די האנדלסלייט, און פון אלע מלכים פון די געמישטע פעלקער, און פון די לאנדפירשטן.
/10:16 און שלמה המלך האט געמאכט צוויי הונדערט פאנצערס פון געשלאגענעם גאלד; זעקס הונדערט גאלדשטיק איז אוועק אויף איין פאנצער. /10:17 און דריי הונדערט שילדן פון געשלאגענעם גאלד; דריי מנה גאלד איז אוועק אויף איין שילד. און דער מלך האט זיי אריינגעשטעלט אין דעם הויז פון לבנון־וואלד. 
/10:18 און דער מלך האט געמאכט א גרויסן טראן פון עלפנביין, און האט אים איבערגעצויגן מיט גינגאלד. /10:19 זעקס טרעפ זיינען געווען צום טראן, און א קיילעכדיקער קאפ איז געווען איבער דעם טראן פון הינטן; און הענטלעך זיינען געווען אויף ביידע זייטן פון דעם ארט צום זיצן, און צוויי לייבן זיינען געשטאנען ביי די הענטלעך. /10:20 און צוועלף לייבן זיינען דארטן געשטאנען אויף די זעקס טרעפ, פון דער זייט און פון דער אנדער זייט. אזוי־וואס איז ניט געמאכט געווארן אין קיין קיניגרייך.
/10:21 און אלע טרינק־כלים פון שלמה המלך זיינען געווען פון גאלד, און אלע כלים פון דעם הויז פון לבנון־וואלד זיינען געווען פון עכטן גאלד; קיין זילבער; דאס האט אין די טעג פון שלמהן זיך גערעכנט פאר גארנישט. /10:22 ווארום דער מלך האט געהאט תרשיש־שיפן אויפן ים מיט די שיפן פון חירמען. איין מאל אין דריי יאר פלעגן די תרשיש־שיפן קומען אנגעלאדן מיט גאלד און זילבער, עלפנביין, און מאלפעס, און פאוועס. 
/10:23 און שלמה המלך איז געווען גרעסער פון אלע מלכים פון דער ערד אין עושר און אין חכמה. /10:24 און די גאנצע וועלט האט געזוכט שלמהס פנים, כדי צו הערן זיין חכמה וואס {dn גאט} האט אריינגעגעבן אין זיין הארצן. /10:25 און זיי האבן געבראכט איטלעכער זיין מתנה, זילבערנע כלים, און גילדערנע כלים, און קליידער, און וואפן, און בשמים, פערד און מוילאייזלען, יאר אין יאר. 
/10:26 און שלמה האט אנגעזאמלט רייטוועגן און רייטער; און ער האט געהאט טויזנט  און פירהונדערט רייטוועגן, און צוועלפטויזנט רייטער; און ער האט זיי אהינגעטאן אין די שטעט פאר רייטוועגן, און ביים מלך אין ירושלים.
/10:27 און דער מלך האט געמאכט זילבער אין ירושלים אזוי ווי שטיינער, און צעדערן האט ער געמאכט אזוי ווי די ווילדע פייגנביימער וואס אין דער נידערונג, אין פילקייט.
/10:28 און דער ארויסקום פון די פערד וואס שלמה האט געהאט, איז געווען פון מצרים און פון קוה; די סוחרים פון מלך פלעגן זיי קריגן פון קוה פאר געצאלט. /10:29 און א רייטוואגן איז ארויפגעקומען און ארויסגעגאנגען פון מצרים פאר זעקס הונדערט זילבערשטיק, און א פערד פאר הונדערט און פופציק; און דעס גלייכן פאר אלע מלכים פון די חתים, און פאר די מלכים פון ארם, פלעגט מען ארויסברענגען דורך זייער האנט.

/11:1 און שלמה המלך האט ליב געהאט פיל פרעמדגעבארענע ווייבער, אחוץ פרעהס טאכטער: מואבישע, עמונישע, אדומישע, צידונישע, חתישע; /11:2 פון די פעלקער וואס {dn גאט} האט אנגעזאגט די קינדער פון ישראל: איר זאלט ניט קומען צווישן זיי און זיי זאלן ניט קומען צווישן אייך; זיי וועלן זיכער אפנייגן אייער הארץ נאך זייערע געטער. אן זיי האט שלמה זיך באהעפט אין ליבשאפט. /11:3 און ער האט געהאט זיבן הונדערט ווייבער הארינטעס, און דריי הונדערט קעפסווייבער, און זיינע ווייבער האבן אפגענייגט זיין הארץ. /11:4 און עס איז געווען צו דער צייט פון שלמהס עלטער, האבן זיינע ווייבער אפגענייגט זיין הארץ נאך פרעמדע געטער, און זיין הארץ איז ניט געווען גאנץ מיט {dn יהוה} זיין {dn גאט}, אזוי ווי דאס הארץ פון זיין פאטער דודן. און שלמה איז געגאנגען נאך  עשתורות דער געטין פון די צידונים, און נאך מלכום, דער אומווערדיקייט פון די עמונים. /11:6 און שלמה האט געטאן וואס איז שלעכט אין די אויגן פון {dn גאט}, און ער איז ניט געגאנגען אין גאנצן נאך {dn גאט}, אזוי ווי זיין פאטער דוד. /11:7 דענצמאל האט שלמה געבויט א במה צו כמוש, דער אומווערדיקייט פון מואב, אויף דעם בארג וואס פאר ירושלים, און צו מולך, דער אומווערדיקייט פון די קינדער פון עמון. /11:8 און אזוי האט ער געטאן מיט אלע זיינע פרעמדע ווייבער, וואס האבן גערייכערט און געשלאכט צו זייערע געטער.
/11:9 האט {dn גאט} געצערנט אויף שלמהן, ווייל זיין הארץ האט זיך אפגענייגט פון {dn יהוה} דעם {dn גאט} פון ישראל, וואס האט זיך באוויזן צו אים צוויי מאל, /11:10 און האט אים באפוילן וועגן דער דאזיקער זאך, ניט צו גיין נאך פרעמדע געטער; און ער האט ניט געהיט וואס {dn גאט} האט באפוילן. /11:11 און {dn גאט} האט געזאגט צו שלמהן: ווייל דאס איז געווען אין דיר, און דו האסט ניט געהיט מיין בונד, און מיינע געזעצן וואס איך האב דיר באפוילן, וועל איך אוועקרייסן די מלוכה פון דיר, און וועל זי אוועקגעבן צו דיינעם א קנעכט. /11:12 אבער אין דיינע טעג וועל איך דאס ניט טאן, פון דיין פאטער דודס וועגן; פון דיין זונס האנט וועל איך זי אוועקרייסן. /11:13 נאר די גאנצע מלוכה וועל איך ניט אוועקרייסן; איין שבט וועל איך געבן צו דיין זון, פון וועגן מיין קנעכט דודן, און פון וועגן ירושלים וואס איך האב אויסדערוויילט.
/11:14 און {dn גאט} האט אויפגעשטעלט א שטן אויף שלמהן, הדד דעם אדומי. ער איז געווען פון קיניגלעכן אפשטאם אין אדום. /11:15 און עס איז געווען, ווען דוד איז געווען אין אדום, בעת יואב דער חיל־פירער איז ארויפגעגאנגען באגראבן די געטייטע, און האט געשלאגן יעטוועדער מאנספארשוין אין אדום–ווארום זעקס חדשים איז דארטן געבליבן יואב און גאנץ ישראל, ביז ער האט פארשניטן יעטוועדער מאנספארשוין אין אדום–/11:17 איז הדד אנטלאפן, ער און עטלעכע אדומים פון זיין פאטערס קנעכט מיט אים, כדי צו גיין קיין מצרים; און הדד איז געווען א קליין יינגל. /11:18 און זיי זיינען אויפגעשטאנען פון מדין, און זיי זיינען געקומען קיין פארן, און זיי האבן מיטגענומען מיט זיך מענטשן פון פארן, און זיינען געקומען קיין מצרים צו פרעה דעם מלך פון מצרים. און ער האט אים געגעבן א הויז, און האט אנגעזאגט פאר אים שפייז, און אים געגעבן לאנד. /11:19 און הדד האט געפונען גרויס חן אין די אויגן פון פרעהן, און ער האט אים געגעבן פאר א ווייב די שוועסטער פון זיין ווייב, די שוועסטער פון דער מלכה תחפניס. /11:20 און די שוועסטער פון תחפניסן האט אים געבארן זיין זון גנובתן, און תחפניס האט אים אנטוויינט אין פרעהס הויז. און גנובת איז געווען אין פרעהס הויז צווישן די קינדער פון פרעהן. /11:21 און ווי הדד האט געהערט אין מצרים אז דוד האט זיך געלייגט מיט זיינע עלטערן, און אז יואב דער חיל־פירער איז טויט, אזוי האט הדד געזאגט צו פרעהן: לאז מיך אוועק, און איך וועל גיין אין מיין לאנד. /11:22 האט פרעה צו אים געזאגט: אבער וואס פעלט דיר ביי מיר, אז אט ווילסטו גיין אין דיין לאנד? האט ער געזאגט: גארנישט; אבער אוועקלאזן מוזטו מיך אוועקלאזן.
23  אויך האט {dn גאט} אויפעגשטעלט אויף אים א שטן, רזון דעם זון פון אלידען, וואס איז אנטלאפן פון זיין האר, הדדעזר דעם מלך פון צובה. /11:24 און ער האט אויפגעקליבן ארום זיך מענטשן, און ער איז געווארן דער הויפטמאן פון א באנדע, בעת דוד האט געהרגעט די [מענטשן פון צובה]. און זיי זיינען אוועקגעגאנגען קיין דמשק, און האבן זיך אין איר באזעצט, און האבן געקיניגט אין דמשק. /11:25 און ער איז געווען א שטן צו ישראל אלע טעג פון שלמהן, אחוץ דאס בייז וואס הדד [האט אנגעטאן]. און ער האט פיינט געהאט ישראל. און ער האט געקיניגט איבער ארם.
/11:26 און ירבעם דער זון פון נבטן, אן אפרימער פון צרדה, שלמהס א קנעכט, וואס דער נאמען פון זיין מוטער איז געווען צרועה, א פרוי אן אלמנה, האט אויך אויפגעהויבן זיין האנט אקעגן דעם מלך. /11:27 און דאס איז די מעשה ווי אזוי ער האט אויפגעהויבן זיין האנט אקעגן דעם מלך:  שלמה האט געבויט דעם מלוא; ער האט פארמויערט דעם בראך פון זיין פאטערס דוד שטאט. /11:28 און דער מאן ירבעם איז געווען א העלדישער גבור, און שלמה האט געזען דעם יונג אז ער איז אן ארבעטטוער, און ער האט אים אויפגעזעצט איבער דער גאנצער לאסטארבעט פון דעם הויז פון יוסף. 
/11:29 און עס איז געווען אין יענער צייט, ווען ירבעם איז ארויסגעגאנגען פון ירושלים. האט אים אנגעטראפן אויפן וועג דער נביא אחיה פון שילו; און ער איז געווען איינגעדעקט אין א נייעם מאנטל, און בלויז זיי ביידע זיינען געווען אין פעלד. /11:30 האט אחיה אנגענומען דעם נייעם מאנטל וואס אויף אים, און האט אים צעריסן אויף צוועלף שטיקער. /11:31 און ער האט געזאגט צו ירבעמען: נעם דיר צען שטיקער, ווארום אזוי האט געזאגט {dn יהוה} דער {dn גאט} פון ישראל : זע, איך רייס אוועק די מלוכה פון שלמהס האנט, און וועל דיר געבן צען שבטים –/11:32 און איין שבט זאל אים בלייבן, פון וועגן מיין קנעכט דודן, און פון וועגן ירושלים, דער שטאט וואס איך האב זי אויסדערוויילט פון אלע שבטים פון ישראל –/11:33 דערפאר וואס זיי האבן מיך פארלאזן, און האבן זיך געבוקט צו עשתורות דער געטין פון די צידונים, צו כמוש דעם {dn גאט} פון מואב, און צו מלכום דעם {dn גאט} פון די קינדער פון עמון, און זיי זיינען ניט געגאנגען אין מיינע וועגן, צו טאן וואס איז רעכטפארטיק אין מיינע אויגן, און מיינע חוקים און מיינע געזעצן, אזוי ווי זיין פאטער דוד. /11:34 אבער איך וועל ניט אוועקנעמען די גאנצע מלוכה פון זיין האנט, נייערט איך וועל אים לאזן זיין א פירשט אלע טעג פון זיין לעבן, פון וועגן מיין קנעכט דודן, וואס איך האב אים אויסדערוויילט, ווייל ער האט געהיט מיינע געבאט און מיינע געזעצן. /11:35 אבער איך וועל אוועקנעמען די מלוכה פון דער האנט פון זיין זון, און וועל זי אפגעבן צו דיר – די צען שבטים. /11:36 און זיין זון וועל איך געבן איין שבט, כדי א ליכט זאל בלייבן מיין קנעכט דודן אלע טעג פאר מיר אין ירושלים, דער שטאט וואס איך האב מיר אויסדערוויילט צו טאן מיין נאמען דארטן. /11:37 און דיך וועל איך נעמען, און וועסט קיניגן ווי ווייט דיין הארץ געלוסט, און וועסט זיין א מלך איבער ישראל. /11:38 און עס וועט זיין, אויב דו וועסט צוהערן אלץ וואס איך וועל דיר באפעלן און וועסט גיין אין מיינע וועגן, און וועסט טאן וואס איז רעכטפארטיק אין מיינע אויגן, צו היטן מיינע געזעצן און מיינע געבאט, אזוי ווי מיין קנעכט דוד האט געטאן, וועל איך זיין מיט דיר, און וועל דיר בויען א זיכער הויז, אזוי ווי איך האב געבויט דודן, און איך וועל געבן ישראל צו דיר. /11:39 און איך וועל פייניקן דעם זאמען פון דודן פון וועגן דעם, אבער ניט אויף אלע טעג.
/11:40 און שלמה האט געזוכט צו טייטן ירבעמען. איז ירבעם אויפגעשטאנען און איז אנטלאפן קיין מצרים צו שישק דעם מלך פון מצרים; און ער איז געווען אין מצרים ביז שלמהס טויט.
/11:41 און די איבעריקע זאכן וועגן שלמהן, און אלץ וואס ער האט געטאן, און זיין חכמה, דאס איז שוין באשריבן אין בוך פון די געשעענישן פון שלמהן.
/11:42 און די טעג וואס שלמה האט געקיניגט אין ירושלים איבער גאנץ ישראל, זיינען געווען פערציק יאר.
/11:43 און שלמה האט זיך געלייגט מיט זיינע עלטערן, און ער איז באגראבן געווארן אין זיין פאטער דודס שטאט, און זיין זון רחבעם איז געווארן מלך אויף זיין ארט.

/12:1 און רחבעם איז געגאנגען קיין שכם, ווייל קיין שכם איז געקומען גאנץ ישראל אים צו מאכן פאר א מלך.
/12:2 און עס איז געווען, ווי ירבעם דער זון פון נבטן האט דערהערט – ווארום ער איז נאך געווען אין מצרים, וווהין ער איז אנטלאפן פון מלך שלמה; און ירבעם איז געגאנגען אין מצרים, /12:3 און מע האט געשיקט און אים גערופן – אזוי איז געקומען ירבעם און די גאנצע איינזאמלונג פון ישראל, און זיי האבן גערעדט צו רחבעמען, אזוי צו זאגן: /12:4 דיין פאטער האט שווער געמאכט אונדזער יאך, און אצונד פארגרינגער דו דעם הארטן דינסט פון דיין פאטער, און זיין שווער יאך, וואס ער האט ארויפגעלייגט אויף אונדז, און מיר וועלן דיר דינען. /12:5 האט ער צו זיי געזאגט: גייט אוועק אויף נאך דריי טעג, און קומט ווידער צו מיר. איז דאס פאלק אוועקגעגאנגען.
/12:6 האט דער מלך רחבעם זיך געעצהט מיט די זקנים וואס פלעגן שטיין פאר זיין פאטער שלמהן, ווען ער האט געלעבט, אזוי צו זאגן: ווי עצהט איר מיר צו געבן אן ענטפער דעם דאזיקן פאלק? /12:7 האבן זיי צו אים גערעדט, אזוי צו זאגן: אויב דו וועסט היינט זיין א קנעכט צו דעם דאזיקן פאלק, און וועסט זיי דינען, און וועסט זיי ענטפערן און רעדן צו זיי גוטע רייד, וועלן זיי דיר זיין קנעכט אויף אלע טעג.
/12:8 אבער ער האט פארלאזן די עצה פון די זקנים וואס זיי האבן אים געעצהט, און ער האט זיך געעצהט מיט די יונגעלייט וואס זיינען אויסגעוואקסן מיט אים, וואס זיינען געשטאנען פאר אים. /12:9 און ער האט צו זיי געזאגט: וואס עצהט איר, מיר זאלן געבן אן ענטפער דעם דאזיקן פאלק, וואס האבן צו מיר גערעדט אזוי צו זאגן: פארגרינגער דעם יאך וואס דיין פאטער האט ארויפגעלייגט אויף אונדז? /12:10 האבן צו אים גערעדט די יונגעלייט וואס זיינען אויפגעוואקסן מיט אים, אזוי צו זאגן: אזוי זאלסטו זאגן צו דעם דאזיקן פאלק וואס האבן צו דיר גערעדט, אזוי צו זאגן: דיין פאטער האט שווער געמאכט אונדזער יאך, דרום פארגרינגער דו אונדז – אזוי זאלסטו רעדן צו זיי: מיין מינדסטער פינגער איז דיקער פון מיין פאטערס לענדן. /12:11 און אצונד, מיין פאטער האט אויף אייך ארויפגעלאדן א שווערן יאך, און איך וועל נאך צולייגן צו אייער יאך; מיין פאטער האט אייך געשטראפט מיט ריטער, און איך וועל אייך שטראפן מיט שקארפיאנען.
/12:12 איז געקומען ירבעם און דאס גאנצע פאלק צו רחבעמען אויף דריטן טאג, אזוי ווי דער מלך האט געהייסן, אזוי צו זאגן: קומט ווידער צו מיר אויפן דריטן טאג. /12:13 און דער מלך האט געענטפערט דעם פאלק הארט, און ער האט פארלאזן די עצה, פון די זקנים וואס זיי האבן אים געעצהט. /12:14 און ער האט צו זיי גערעדט אזוי ווי די עצה פון די יונגעלייט, אזוי צו זאגן: מיין פאטער האט שווער געמאכט אייער יאך, און איך וועל נאך צולייגן צו אייער יאך; מיין פאטער האט אייך געשטראפט מיט ריטער, און איך וועל אייך שטראפן מיט שקארפיאנען.
/12:15 און דער מלך האט ניט צוגעהערט צום פאלק, ווארום דאס איז געווען באשערט פון {dn גאט}, כדי מקיים צו זיין זיין ווארט, וואס {dn גאט} האט גערעדט דורך אחיהן פון שילו צו ירבעם דעם זון פון נבטן.  /12:16 און ווי גאנץ ישראל האט געזען, אז דער מלך האט ניט צוגעהערט צו זיי, אזוי האט דאס גאנצע פאלק געגעבן דעם מלך אן ענטפער, אזוי צו זאגן:
מיר האבן ניט קיין חלק אין דודן, און קיין ירושה אין דעם זון פון ישין. צו דיינע געצעלטן, ישראל !אצונד קוק זיך אום אויף דיין הויז, דוד!
און ישראל איז אוועקגעגאנגען צו זיינע געצעלטן. /12:17 נאר די קינדער פון ישראל וואס זיינען געזעסן אין די שטעט פון יהודה, איבער זיי איז געבליבן קיניגן רחבעם.
/12:18 און דער מלך רחבעם האט ארויסגעשיקט אדורמען וואס איבער דעם צינדז, און גאנץ ישראל האבן אים פארווארפן מיט שטיינער, און ער איז געשטארבן, און דער מלך רחבעם האט זיך געאיילט ארויפצוגיין אויף זיין רייטוואגן, צו אנטלויפן קיין ירושלים.
/12:19 און ישראל האט ווידערשפעניקט אן דעם הויז פון דוד ביז אויף היינטיקן טאג.
/12:20 און עס איז געווען, ווי גאנץ ישראל האט געהערט, אז ירבעם האט זיך אומגעקערט, אזוי האבן זיי געשיקט און אים גערופן צו דער איינזאמלונג, און זיי האבן אים געמאכט פאר א מלך איבער גאנץ ישראל. קיינער איז ניט געבליבן הינטער דעם הויז פון דוד, אחוץ שבט יהודה אליין.
/12:21 און רחבעם איז געקומען קיין ירושלים, און ער האט איינגעזאמלט דאס גאנצע הויז פון יהודה, און שבט בנימין, הונדערט און אכציק טויזנט געקליבענע קריגסלייט, מלחמה צו האלטן מיט דעם הויז פון ישראל, כדי אומצוקערן די מלוכה צו רחבעם דעם זון פון שלמהן.
/12:22 איז דאס ווארט פון {dn גאט} געווען צו שמעיה דעם געטלעכן מאן, אזוי צו זאגן: /12:23 זאג צו רחבעם דעם זון פון שלמהן, דעם מלך פון יהודה, און צו דעם גאנצן הויז פון יהודה און בנימין, און דעם איבעריקן פאלק, אזוי צו זאגן: /12:24 אזוי האט {dn גאט} געזאגט: איר זאלט ניט ארויפגיין, און איר זאלט ניט מלחמה האלטן מיט אייער ברידער, די קינדער פון ישראל. קערט אייך אום איטלעכער צו זיין הויז, ווארום פון מיר איז געשען די דאזיקע זאך. און זיי האבן צוגעהערט דאס ווארט פון {dn גאט}, און זיינען אוועקגעגאנגען צוריק, אזוי ווי דאס ווארט פון {dn גאט}.
/12:25 און ירבעם האט ארומגעבויט שכם אין דעם געבערג פון אפרים, און האט זיך אין איר באזעצט. און ער איז ארויסגעגאנגען פון דארטן, און האט ארומגעבויט פנואל.
/12:26 און ירבעם האט געזאגט ביי זיך אין הארצן: אצונד וועט די מלוכה זיך אומקערן צו דעם הויז פון דוד. /12:27 אויב דאס דאזיקע פאלק וועט ארויפגיין צו מאכן שלאכטאפפער אין דעם הויז פון {dn גאט} אין ירושלים, וועט דאס הארץ פון דעם דאזיקן פאלק זיך אומקערן צו זייער האר, צו רחבעם דעם מלך פון יהודה, און זיי וועלן מיך הרגענען, און וועלן זיך אומקערן צו רחבעם דעם מלך פון יהודה.
/12:28 האט דער מלך זיך באקלערט, און האט געמאכט צוויי גילדערנע קעלבער; און ער האט צו זיי געזאגט: גענוג אייך ארויפגיין קיין ירושלים! אט זיינען דיינע געטער, ישראל, וואס האבן דיך אויפגעבראכט פון לאנד מצרים. /12:29 און ער האט איינס אוועקגעשטעלט אין בית־אל, און איינס האט ער אוועקגעשטעלט אין דן. /12:30 און די דאזיקע זאך איז געווארן פאר א זינד; און דאס פאלק איז געגאנגען צו איינעם ביז קיין דן. /12:31 און ער האט געמאכט הייזער פון במות, און האט געמאכט כהנים פון צווישן דעם פאלק וואס זיינען ניט געווען פון די קינדער פון לוי. /12:32 און ירבעם האט געמאכט א יום־טוב אין אכטן חודש, אין פופצנטן טאג פון חודש, אזוי ווי דער יום־טוב וואס אין יהודה, און ער איז ארויפגעגאנגען אויפן מזבח. אזוי האט ער געטאן אין בית־אל, כדי צו שלאכטן צו די קעלבער וואס ער האט געמאכט; און ער האט געשטעלט אין בית־אל די כהנים פון די במות וואס ער האט געמאכט. /12:33 און ער איז ארויפגעגאנגען אויף דעם מזבח וואס ער האט געמאכט אין בית־אל, אין פופצנטן טאג פון אכטן חודש, אין דעם חודש וואס ער האט אויסגעקלערט פון זיין הארצן; און ער האט געמאכט א יום־טוב ביי די קינדער פון ישראל, און ער איז ארויפגעגאנגען אויפן מזבח צו דעמפן.

/13:1 ערשט א געטלעכער מאן איז אנגעקומען פון יהודה דורך דעם ווארט פון {dn גאט} קיין בית־אל, ווען ירבעם איז געשטאנען אויפן מזבח צו דעמפן. /13:2 און ער האט אויסגערופן צום מזבח דורך דעם ווארט פון {dn גאט}, און האט געזאגט:
מזבח! מזבח! אזוי האט {dn גאט} געזאגט:זע, א זון ווערט געבארן דעם הויז פון דוד –             יאשיהו וועט זיין נאמען זיין, און ער וועט שעכטן אויף דירדי כהנים פון די במות וואס דעמפן אויף דיר;און ביינער פון מענטשן וועט מען פארברענען אויף דיר.
/13:3 און ער האט געגעבן אין יענעם טאג א צייכן, אזוי צו זאגן: דאס איז דער צייכן וואס {dn גאט} האט געזאגט: זע, דער מזבח ווערט צעריסן, און די אש וואס אויף אים וועט זיך אויסשיטן.
/13:4 און עס איז געווען, ווי דער מלך האט געהערט דאס ווארט פון דעם געטלעכן מאן וואס ער האט אויסגערופן צום מזבח אין בית־אל, אזוי האט ירבעם אויסגעשטרעקט זיין האנט פון מזבח, אזוי צו זאגן: כאפט אים. און זיין האנט וואס ער האט אויסגעשטרעקט אויף אים, איז איינגעדארט געווארן, און ער האט זי ניט געקענט אומקערן צו זיך. /13:5 און דער מזבח איז צעריסן געווארן, און די אש האט זיך אויסגעשאטן פון מזבח, אזוי ווי דער צייכן וואס דער געטלעכער מאן האט געגעבן דורך דעם ווארט פון {dn גאט}.
/13:6 האט דער מלך זיך אפגערופן און האט געזאגט צום געטלעכן מאן: בעט אקארשט ביי {dn יהוה} דיין {dn גאט}, און זיי מתפלל פאר מיר, אז מיין האנט זאל זיך אומקערן צו מיר.
האט דער געטלעכער מאן געבעטן ביי {dn גאט}, און די האנט פון דעם מלך האט זיך אומגעקערט, און איז געווארן אזוי ווי פריער.
/13:7 האט דער מלך געזאגט צום געטלעכן מאן: קום מיט מיר אהיים, און דערקוויק זיך, און איך וועל דיר געבן א מתנה. /13:8 האט דער געטלעכער מאן געזאגט צום מלך: ווען דו זאלסט מיר געבן א האלב הויז דיינס, וועל איך ניט גיין מיט דיר, און וועל ניט עסן קיין ברויט און ניט טרינקען קיין וואסער אין דעם דאזיקן ארט. /13:9 ווארום אזוי האט מען מיר באפוילן דורך דעם ווארט פון {dn גאט}, אזוי צו זאגן: זאלסט ניט עסן קיין ברויט און ניט טרינקען קיין וואסער, און זאלסט זיך ניט אומקערן אויף דעם וועג וואס דו ביסט געגאנגען.
/13:10 און ער איז אוועקגעגאנגען מיט אן אנדער וועג, און האט זיך ניט אומגעקערט מיט דעם וועג וואס ער איז אויף אים געקומען קיין בית־אל.
/13:11 און איינער אן אלטער נביא איז געזעסן אין בית־אל; איז געקומען איינער פון זיינע זין, און האט אים דערציילט די גאנצע טוונג וואס דער געטלעכער מאן האט געטאן דעם טאג אין בית־אל, און די ווערטער וואס ער האט גערעדט צום מלך. און ווי זיי האבן עס דערציילט זייער פאטער, /13:12 אזוי האט זייער פאטער צו זיי געזאגט: וואסער וועג איז ער געגאנגען? און זיינע זין האבן געזען דעם וועג וואס דער געטלעכער מאן וואס איז געקומען פון יהודה, איז געגאנגען. /13:13 האט ער געזאגט צו זיינע זין: זאטלט מיר אן דעם אייזל.
האבן זיי אים אנגעזאטלט דעם אייזל, און ער איז אוועקגעריטן אויף אים. /13:14 און ער איז געגאנגען נאך דעם געטלעכן מאן, און האט אים געפונען זיצנדיק אונטער אן אייכנבוים, און ער האט צו אים געזאגט: ביסט דו דער געטלעכער מאן וואס איז געקומען פון יהודה? האט ער געזאגט: איך. /13:15 האט ער צו אים געזאגט: קום מיט מיר אהיים, און עס ברויט. /13:16 האט ער צו אים געזאגט: איך קען זיך ניט אומקערן מיט דיר און קומען צו דיר, און איך וועל ניט עסן קיין ברויט און ניט טרינקען קיין וואסער ביי דיר אין דעם דאזיקן ארט. /13:17 ווארום אן אנזאג האב איך דורך דעם ווארט פון {dn גאט}: זאלסט ניט עסן קיין ברויט און ניט טרינקען דארטן קיין וואסער, און זאלסט זיך ניט אומקערן צו גיין מיט דעם וועג וואס דו ביסט אויף אים געגאנגען. /13:18 האט ער צו אים געזאגט: איך בין אויך א נביא אזוי ווי דו, און א מלאך האט גערעדט צו מיר דורך דעם ווארט פון {dn גאט}, אזוי צו זאגן: קער אים אום מיט דיר אין דיין הויז, און ער זאל עסן ברויט און טרינקען וואסער. ליגן האט ער אים געזאגט.
/13:19 האט ער זיך אומגעקערט מיט אים, און ער האט געגעסן ברויט אין זיין הויז, און געטרונקען וואסער. /13:20 און עס איז געווען, ווי זיין זיצן ביים טיש, אזוי איז דאס ווארט פון {dn גאט} געווען צו דעם נביא וואס האט אים אומגעקערט. /13:21 און ער האט אויסגערופן צו דעם געטלעכן מאן וואס איז געקומען פון יהודה, אזוי צו זאגן: אזוי האט {dn גאט} געזאגט: ווייל דו האסט ווידערשפעניקט דעם מויל פון {dn גאט}, און האסט ניט געהיט דעם באפעל וואס {dn יהוה} דיין {dn גאט} האט דיר באפוילן, /13:22 און האסט זיך אומגעקערט, און געגעסן ברויט און געטרונקען וואסער אין דעם ארט וואס ער האט דיר אנגעזאגט: זאלסט ניט עסן קיין ברויט און ניט טרינקען קיין וואסער – וועט דיין טויטער לייב ניט קומען צו דעם קבר פון דיינע עלטערן.
/13:23 און עס איז געווען, נאך דעם ווי ער האט געגעסן ברויט, און נאך דעם ווי ער האט געטרונקען, האט ער אנגעזאטלט דעם אייזל פאר אים – פאר דעם נביא וואס ער האט אים אומגעקערט. /13:24 און ער איז אוועקגעגאנגען, און א לייב האט אים אנגעטראפן אין וועג, און האט אים געטייט; און זיין לייב איז געלעגן אוועקגעווארפן אויפן וועג, און דער אייזל איז געשטאנען לעבן אים; אויך דער לייב איז געשטאנען לעבן דעם טויטן לייב. /13:25 ערשט מענטשן זיינען פארבייגעגאנגען, און האבן געזען דעם טויטן לייב אוועקגעווארפן אויפן וועג, און דעם לייב שטייענדיק לעבן דעם טויטן לייב; זיינען זיי געקומען און האבן דערציילט אין דער שטאט וואס דער אלטער נביא איז אין איר געזעסן. /13:26 האט דערהערט דער נביא וואס האט אים אומגעקערט פון וועג, און ער האט געזאגט: דאס איז דער געטלעכער מאן וואס האט ווידערשפעניקט דעם מויל פון {dn גאט}, און {dn גאט} האט אים איבערגעגעבן צום לייב, און ער האט אים צעריסן און אים געטייט, אזוי ווי דאס ווארט פון {dn גאט} וואס ער האט צו אים גערעדט.
/13:27 און ער האט געהייסן זיינע זין, אזוי צו זאגן: זאטלט מיר אן דעם אייזל. האבן זיי אנגעזאטלט. /13:28 און ער איז געגאנגען און האט געפונען דעם טויטן לייב אוועקגעווארפן אויפן וועג, און דער אייזל און דער לייב שטייען לעבן דעם טויטן לייב. ניט דער לייב האט געגעסן דעם טויטן לייב, און ניט ער האט צעריסן דעם אייזל.
/13:29 האט דער נביא אויפגעהויבן דעם טויטן לייב פון דעם געטלעכן מאן, און האט אים ארויפגעלייגט אויפן אייזל, און האט אים צוריקגעפירט; און ער איז געקומען אין דער שטאט פון דעם אלטן נביא, צו באקלאגן און אים צו באגראבן. /13:30 און ער האט געלייגט זיין טויטן לייב אין זיין אייגענעם קבר, און מע האט געקלאגט אויף אים: וויי, מיין ברודער!
/13:31 און עס איז געווען נאך דעם אז ער האט אים באגראבן האט ער אנגעזאגט זיינע זין, אזוי צו זאגן: אז איך שטארב, זאלט איר מיך באגראבן אין דעם קבר וואס דער געטלעכער מאן איז אין אים באגראבן; לעבן זיינע ביינער לייגט מיינע ביינער. /13:32 ווארום געשען וועט געשען דאס ווארט וואס ער האט אויסגערופן דורך דעם ווארט פון {dn גאט} איבער דעם מזבח וואס אין בית־אל, און איבער אלע הייזער פון די במות וואס אין די שטעט פון שומרון.
/13:33 נאך דער דאזיקער געשעעניש האט זיך ירבעם ניט אפגעקערט פון זיין שלעכטן וועג, און ער האט ווידער געמאכט פון צווישן פאלק כהנים פון במות. ווער עס האט געוואלט פלעגט ער דערפילן זיין האנט, ער זאל ווערן פון די כהנים פון די במות. /13:34 און דורך דער דאזיקער זאך איז געווען א זינד אויף דעם הויז פון ירבעם; כדי עס אויסצוראטן און פארטיליקן פון געזיכט פון דער ערד.

/14:1 אין יענער צייט איז קראנק געווארן אביה דער זון פון ירבעמען. /14:2 האט ירבעם געזאגט צו זיין ווייב: שטיי אויף, איך בעט דיך, און פארשטעל זיך, מע זאל ניט דערקענען אז דו ביסט ירבעמס ווייב, און זאלסט גיין קיין שילו. זע, דארטן איז אחיה דער נביא, דער וואס האט געזאגט אויף מיר, אז איך וועל ווערן א מלך איבער דעם דאזיקן פאלק. /14:3 און זאלסט נעמען מיט דיר צען ברויטן, און קיכלעך, און א קרוג האניק, און קומען צו אים; ער וועט דיר זאגן וואס וועט זיין מיטן יינגל.
/14:4 האט ירבעמס ווייב אזוי געטאן, און זי איז אויפגעשטאנען און איז געגאנגען קיין שילו, און זי איז געקומען אין אחיהס הויז; און אחיה האט ניט געקענט זען, ווארום זיינע אויגן זיינען געווען שטאר פאר זיין זקנה. /14:5 אבער {dn גאט} האט אנגעזאגט אחיהן: זע, ירבעמס ווייב קומט פרעגן ביי דיר א באשייד וועגן איר זון, ווארום ער איז קראנק; זאלסטו אזוי און אזוי רעדן צו איר. און עס וועט זיין, אז זי קומט, וועט זי זיך שטעלן פרעמד.
/14:6 און עס איז געווען, ווי אחיה האט געהערט דעם שארך פון אירע פיס, ווען זי איז אריינגעקומען אין טיר, אזוי האט ער געזאגט: קום אריין, ירבעמס ווייב, נאך וואס דען שטעלסטו זיך פרעמד, אז איך בין געשיקט צו דיר מיט א שווערער בשורה? /14:7 גיי זאג צו ירבעמען: אזוי האט געזאגט {dn יהוה} דער {dn גאט} פון ישראל: ווייל איך האב דיך דערהויבן פון צווישן דעם פאלק, און האב דיך געמאכט פאר א פירשט איבער מיין פאלק ישראל; /14:8 און איך האב אוועקגעריסן די מלוכה פון דעם הויז פון דוד, און האב זי דיר געגעבן; און דו ביסט ניט געווען אזוי ווי מיין קנעכט דוד, וואס האט געהיט מיינע געבאט, און וואס איז געגאנגען נאך מיר מיט זיין גאנצן הארצן, צו טאן נאר וואס איז רעכטפארטיק אין מיינע אויגן; /14:9 און האסט געטאן ערגער ווי אלע וואס זיינען געווען פאר דיר, און ביסט געגאנגען און האסט דיר געמאכט פרעמדע געטער, און געגאסענע געצן, מיך צו דערצערענען, און מיך האסטו אוועקגעווארפן הינטער דיין רוקן –/14:10 דרום זע, איך ברענג אן אומגליק אויף ירבעמס הויז, און איך וועל פארשניידן פון ירבעמען יעטוועדער מאנספארשוין, קינד און קייט, צווישן ישראל, און וועל אויסראמען ירבעמס הויז אזוי ווי מע ראמט אויס קויט, ביז עס וועט פארלענדט ווערן. /14:11 דעם וואס שטארבט פון ירבעמען אין שטאט, וועלן די הינט אויפעסן, און דעם וואס שטארבט אין פעלד, וועלן די פויגלען פון הימל אויפעסן; ווארום {dn גאט} האט גערעדט. /14:12 און דו שטיי אויף, גיי אהיים; ווי דיינע פיס קומען אין שטאט, אזוי וועט דאס קינד שטארבן. /14:13 און גאנץ ישראל וועלן אים באקלאגן, און וועלן אים באגראבן; ווארום בלויז דער דאזיקער פון ירבעמען וועט קומען צו קבורה, ווייל אין אים איז געפונען געווארן עפעס גוטס אקעגן {dn יהוה} דעם {dn גאט} פון ישראל, אין ירבעמס הויז. /14:14 און {dn גאט} וועט זיך אויפשטעלן א מלך איבער ישראל, וואס וועט פארשניידן ירבעמס הויז יענעם טאג. אבער אפילו דענצמאל איז וואס? /14:15 ווארום {dn גאט} וועט שלאגן ישראל, אזוי ווי א ראר ווערט געטרייסלט אין וואסער, און ער וועט אויסרייסן ישראל פון דער דאזיקער גוטער ערד וואס ער האט געגעבן זייערע עלטערן, און ער וועט זיי צעשפרייטן פון יענער זייט טייך, פאר וואס זיי האבן געמאכט זייערע געצנביימער, דערצערענענדיק {dn גאט}. /14:16 און ער וועט איבערגעבן ישראל פון וועגן די זינד פון ירבעמען וואס ער האט געזינדיקט, און וואס ער האט געמאכט זינדיקן ישראל.
/14:17 און ירבעמס ווייב איז אויפגעשטאנען, און איז אוועקגעגאנגען און געקומען קיין תרצה; ווי זי איז געקומען אויף דעם שוועל פון הויז, אזוי איז דאס יינגל געשטארבן. /14:18 און גאנץ ישראל האבן אים באגראבן, און אים באקלאגט; אזוי ווי דאס ווארט פון {dn גאט} וואס ער האט גערעדט דורך זיין קנעכט אחיה דעם נביא.
/14:19 און די איבעריקע זאכן וועגן ירבעמען, ווי ער האט מלחמה געהאלטן, און ווי ער האט געקיניגט, דאס איז באשריבן אין בוך פון די צייטגעשעענישן פון די מלכים פון ישראל .
/14:20 און די טעג וואס ירבעם האט געקיניגט, זיינען געווען צוויי און צוואנציק יאר, און ער האט זיך געלייגט מיט זיינע עלטערן, און זיין זון נדב איז געווארן מלך אויף זיין ארט.
/14:21 און רחבעם דער זון פון שלמהן האט געקיניגט אין יהודה. איין און פערציק יאר איז רחבעם אלט געווען אז ער איז געווארן מלך, און זיבעצן יאר האט ער געקיניגט אין ירושלים, דער שטאט וואס {dn גאט} האט אויסדערוויילט פון אלע שבטים אין ישראל, צו טאן זיין נאמען דארטן. און דער נאמען פון זיין מוטער איז געווען נעמה די עמונית.
/14:22 און יהודה האט געטאן וואס איז שלעכט אין די אויגן פון {dn גאט}, און זיי האבן אים דערצערנט מער ווי אלץ וואס זייערע עלטערן האבן געטאן, מיט זייערע זינד וואס זיי האבן געזינדיקט. /14:23 און זיי אויך האבן זיך געבויט במות, און זיילשטיינער, און געצנביימער, אויף יעטוועדער הויכן בערגל, און אונטער יעטוועדער צווייגהאפטיקן בוים. /14:24 און אויך שאנדמענער זיינען געווען אין לאנד. זיי האבן געטאן אזוי ווי אלע אומווערדיקייטן פון די פעלקער וואס {dn גאט} האט פארטריבן פון פאר די קינדער פון ישראל.
/14:25 און עס איז געווען אין פינפטן יאר פון מלך רחבעם איז שישק דער מלך פון מצרים ארויסגעקומען אויף ירושלים. /14:26 און ער האט צוגענומען די אוצרות פון גאטס הויז, און די אוצרות פון מלכס הויז; אלץ האט ער צוגענומען. און ער האט צוגענומען אלע גילדערנע שילדן וואס שלמה האט געמאכט. /14:27 און דער מלך רחבעם האט געמאכט אנשטאט זיי קופערנע שילדן, און האט זיי געגעבן אויף דער האנט פון די הויפטלייט פון די לויפערס וואס האבן געהיט דעם איינגאנג פון מלכס הויז. /14:28 און עס איז געווען, ווען נאר דער מלך פלעגט קומען אין גאטס הויז, פלעגן די לויפערס זיי ארויסטראגן; דערנאך פלעגן זיי זיי אומקערן אין דער קאמער פון די לויפערס.
/14:29 און די איבעריקע זאכן וועגן רחבעמען, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון יהודה. /14:30 און א מלחמה איז געווען צווישן רחבעמען און צווישן ירבעמען אלע טעג.
/14:31 און רחבעם האט זיך געלייגט מיט זיינע עלטערן, און ער איז באגראבן געווארן לעבן זיינע עלטערן אין דודס־שטאט. און דער נאמען פון זיין מוטער איז געווען נעמה די עמונית. און זיין זון אבים איז געווארן מלך אויף זיין ארט.

/15:1 און אין אכצנטן יאר פון מלך ירבעם דעם זון פון נבטן, איז אבים געווארן מלך איבער יהודה. /15:2 דריי יאר האט ער געקיניגט אין ירושלים. און דער נאמען פון זיין מוטער איז געווען מעכה די טאכטער פון אבישלומען. /15:3 און ער איז געגאנגען אין אלע זינד פון זיין פאטער, וואס ער האט געטאן פאר אים, און זיין הארץ איז ניט געווען גאנץ מיט {dn יהוה} זיין {dn גאט} אזוי ווי דאס הארץ פון זיין פאטער דודן 4. אבער פון דודס וועגן האט אים {dn יהוה} זיין {dn גאט} געשאנקן א ליכט אין ירושלים, אויפצושטעלן זיין זון נאך אים, און אויפצוהאלטן ירושלים. /15:5 ווייל דוד האט געטאן וואס איז רעכטפארטיק אין די אויגן פון {dn גאט}, און האט זיך ניט אפגעקערט פון אלץ וואס ער האט אים באפוילן, אלע טעג פון זיין לעבן, אחוץ אין דער מעשה מיט אוריה דעם חתי.
/15:6 און א מלחמה איז געווען צווישן רחבעמען און צווישן ירבעמען אלע טעג פון זיין לעבן.
/15:7 און די איבעריקע זאכן וועגן אבימען, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון יהודה. און א מלחמה איז געווען צווישן אבימען און צווישן ירבעמען.
/15:8 און אבים האט זיך געלייגט מיט זיינע עלטערן, און מע האט אים באגראבן אין דודס־שטאט. און זיין זון אסא איז געווארן מלך אויף זיין ארט.
/15:9 און אין צוואנציקסטן יאר פון ירבעם דעם מלך פון ישראל, איז אסא געווארן מלך איבער יהודה. /15:10 און איין און פערציק יאר האט ער געקיניגט אין ירושלים. און דער נאמען פון זיין מוטער איז געווען מעכה די טאכטער פון אבישלומען.
/15:11 און אסא האט געטאן וואס איז רעכטפארטיק אין די אויגן פון {dn גאט}, אזוי ווי זיין פאטער דוד. /15:12 און ער האט אפגעשאפט פון לאנד די שאנדמענער, און האט אפגעטאן אלע אפגעטער וואס זיינע עלטערן האבן געמאכט. /15:13 און אויך זיין מוטער מעכהן האט ער אפגעטאן פון זיין א הארינטע, ווייל זי האט געמאכט א פארזעעניש צו דער אשרה. און אסא האט אפגעהאקט איר פארזעעניש, און פארברענט ביים טייך קדרון. /15:14 נאר די במות זיינען ניט אפגעטאן געווארן; אבער דאס הארץ פון אסאן איז געווען גאנץ מיט {dn גאט} אלע זיינע טעג.
/15:15 און ער האט געבראכט די געהייליקטע זאכן פון זיין פאטער, און זיינע אייגענע געהייליקטע זאכן, אין הויז פון {dn גאט}, זילבער, און גאלד, און כלים.
/15:16 און א מלחמה איז געווען צווישן אסאן און צווישן בעשא דעם מלך פון ישראל אלע זייערע טעג. /15:17 און בעשא דער מלך פון ישראל איז ארויפגעגאנגען אויף יהודה, און האט געבויט רמה, כדי ניט צו דערלאזן אן ארויסגייער און אן אריינגייער ביי אסא דעם מלך פון יהודה.
/15:18 האט אסא גענומען דאס גאנצע זילבער און גאלד וואס איז געבליבן אין די אוצרות פון גאטס הויז, און די אוצרות פון מלכס הויז, און האט זיי געגעבן אין דער האנט פון זיינע קנעכט; און דער מלך אסא האט זיי געשיקט צו בן־הדד דעם זון פון טברמון דעם זון פון חזיונען, דעם מלך פון ארם, וואס איז געזעסן אין דמשק, אזוי צו זאגן: /15:19 א בונד איז צווישן מיר און צווישן דיר, צווישן מיין פאטער און צווישן דיין פאטער; אט שיק איך דיר א מתנה זילבער, און גאלד; גיי, פארשטער דיין בונד מיט בעשא דעם מלך פון ישראל, כדי ער זאל אפציען פון מיר.
/15:20 האט בן־הדד צוגעהערט צום מלך אסא, און ער האט געשיקט זיינע חיל־פירער אויף די שטעט פון ישראל, און האט געשלאגן עיון, און דן, און אבל־בית-מעכה, און גאנץ כנרות, מיט דעם גאנצן לאנד נפתלי.
/15:21 און עס איז געווען, ווי בעשא האט דערהערט, אזוי האט ער אויפגעהערט ארומבויען רמה, און איז געזעסן אין תרצה. /15:22 און דער מלך אסא האט צונויפגערופן גאנץ יהודה, קיינעם ניט אויסגעלאזט, און זיי האבן אוועקגעטראגן די שטיינער פון רמה און אירע האלצן, מיט וואס בעשא האט געבויט; און דער מלך אסא האט מיט זיי באבויט גבע־בנימין, און מצפה.
/15:23 און די איבעריקע זאכן וועגן אסאן, און זיין גאנצע גבורהשאפט, און אלץ וואס ער האט געטאן, און די שטעט וואס ער האט געבויט, דאס איז שוין באשריבן אין בוך פון די צייטגעשעענישן פון די מלכים פון יהודה. נאר צו דער צייט פון זיין עלטער איז ער קראנק געווארן אויף די פיס.
/15:24 און אסא האט זיך געלייגט מיט זיינע עלטערן, און ער איז באגראבן געווארן לעבן זיינע עלטערן אין זיין פאטער דודס שטאט, און זיין זון יהושפט איז געווארן מלך אויף זיין ארט.
/15:25 און נדב דער זון פון ירבעמען איז געווארן מלך איבער ישראל אין צווייטן יאר פון אסא דעם מלך פון יהודה, און ער האט געקיניגט איבער ישראל צוויי יאר. /15:26 און ער האט געטאן וואס איז שלעכט אין די אויגן פון {dn גאט}, און איז געגאנגען אין דעם וועג פון זיין פאטער, און אין זיין זינד וואס ער האט געמאכט זינדיקן ישראל.
/15:27 און בעשא דער זון פון אחיהן, פון דעם הויז פון יששכר, האט געמאכט א בונט אויף אים, און בעשא האט אים געשלאגן אין גבתון וואס געהערט צו די פלשתים, ווען נדב און גאנץ ישראל האבן געלעגערט אויף גבתון. /15:28 און בעשא האט אים געטייט אין דריטן יאר פון אסא דעם מלך פון יהודה, און איז געווארן מלך אויף זיין ארט. /15:29 און עס איז געווען, ווי ער איז געווארן מלך, האט ער דערשלאגן דאס גאנצע הויז פון ירבעמען; ער האט ניט איבערגעלאזן קיין לעבעדיקן אטעם פון ירבעמען, ביז ער האט אים פארטיליקט, אזוי ווי דאס ווארט פון {dn גאט} וואס ער האט גערעדט דורך זיין קנעכט אחיהן פון שילו; /15:30 פאר די זינד פון ירבעמען וואס ער האט געזינדיקט, און וואס ער האט געמאכט זינדיקן ישראל ; פון וועגן זיין דערצערענונג וואס ער האט דערצערנט {dn יהוה} דעם {dn גאט} פון ישראל.
/15:31 און די איבעריקע זאכן וועגן נדבן, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון ישראל.
/15:32 און א מלחמה איז געווען צווישן אסאן און צווישן בעשא דעם מלך פון ישראל אלע זייערע טעג.
/15:33 אין דריטן יאר פון אסא דעם מלך פון יהודה, איז בעשא דער זון פון אחיהן געווארן מלך איבער גאנץ ישראל אין תרצה, [און האט געקיניגט] פיר און צוואנציק יאר. /15:34 און ער האט געטאן וואס איז שלעכט אין די אויגן פון {dn גאט}, און איז געגאנגען אין דעם וועג פון ירבעמען, און אין זיין זינד וואס ער האט געמאכט זינדיקן ישראל.

/16:1 און דאס ווארט פון {dn גאט} איז געווען צו יהוא דעם זון פון חננין, אויף בעשאן, אזוי צו זאגן: /16:2 ווייל איך האב דיך אויפגעהויבן פון שטויב, און האב דיך געמאכט פאר א פירשט איבער מיין פאלק ישראל, און דו ביסט געגאנגען אין דעם וועג פון ירבעמען, און האסט געמאכט זינדיקן מיין פאלק ישראל מיך צו דערצערענען מיט זייערע זינד–/16:3 אט ראם איך אויס בעשאן און זיין הויז, און וועל מאכן דיין הויז ווי דאס הויז פון ירבעם דעם זון פון נבטן. /16:4 דעם וואס שטארבט פון בעשאן אין שטאט, וועלן די הינט אויפעסן, און דעם וואס שטארבט פון אים אין פעלד, וועלן די פויגלען פון הימל אויפעסן.
/16:5 און די איבעריקע זאכן וועגן בעשאן, און וואס ער האט געטאן, און זיין גבורהשאפט, דאס איז שוין באשריבן אין בוך פון די צייטגעשעענישן פון די מלכים פון ישראל.
/16:6 און בעשא האט זיך געלייגט מיט זיינע עלטערן, און ער איז באגראבן געווארן אין תרצה, און זיין זון אלה איז געווארן מלך אויף זיין ארט.
/16:7 און אויך איז דאס ווארט פון {dn גאט} געווען דורך יהוא דעם זון פון חננין, דעם נביא, אויף בעשאן און אויף זיין הויז, אי פאר אלעם בייזן וואס ער האט געטאן אין די אויגן פון {dn גאט}, אים צו דערצערענען מיט די מעשים פון זיינע הענט, צו זיין אזוי ווי דאס הויז פון ירבעמען, אי פאר וואס ער האט אים דערשלאגן.
/16:8 אין זעקס און צוואנציקסטן יאר פון אסא דעם מלך פון יהודה, איז אלה דער זון פון בעשאן געווארן מלך איבער ישראל אין תרצה, [און האט געקיניגט] צוויי יאר.
/16:9 און זיין קנעכט זמרי, א הויפטמאן איבער א העלפט פון די רייטוועגן, האט געמאכט א בונט אויף אים, בעת ער איז געווען אין תרצה, זיך שכור טרינקענדיק אין הויז פון ארצאן וואס איבערן פאלאץ אין תרצה. /16:10 און זמרי איז געקומען, און האט אים געשלאגן און אים געטייט, אין זיבן און צוואנציקסטן יאר פון אסא דעם מלך פון יהודה, און איז געווארן מלך אויף זיין ארט.
/16:11 און עס איז געווען, ווי ער איז געווארן מלך, אז ער האט זיך געזעצט אויף זיין טראן, האט ער דערשלאגן דאס גאנצע הויז פון בעשאן; ער האט אים ניט איבערגעלאזן א מאנספארשוין, צו מאל זיינע אייגענע און זיינע גוטע פריינט. /16:12 און זמרי האט פארטיליקט דאס גאנצע הויז פון בעשאן, אזוי ווי דאס ווארט פון {dn גאט} וואס ער האט גערעדט וועגן בעשאן דורך יהוא דעם נביא, /16:13 פאר אלע זינד פון בעשאן, און די זינד פון זיין זון אלהן, וואס זיי האבן געזינדיקט, און וואס זיי האבן געמאכט זינדיקן ישראל, צו דערצערענען {dn יהוה} דעם {dn גאט} פון ישראל מיט זייערע נישטיקע געצן.
/16:14 און די איבעריקע זאכן וועגן אלהן, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון ישראל.
/16:15 אין זיבן און צוואנציקסטן יאר פון אסא דעם מלך פון יהודה, האט זמרי געקיניגט זיבן טעג אין תרצה, בעת דאס פאלק האט געלאגערט אויף גבתון וואס געהערט צו די פלשתים. /16:16 און דאס פאלק וואס האט געלאגערט האט געהערט, אזוי צו זאגן: זמרי האט געמאכט א בונט, און ער האט אויך דערשלאגן דעם מלך; און גאנץ ישראל האבן געמאכט עמרי דעם חיל־פירער פאר א מלך איבער ישראל, אין יענעם טאג אין לאגער. /16:17 און עמרי און גאנץ ישראל מיט אים זיינען ארויפגעגאנגען פון גבתון, און האבן געלעגערט אויף תרצה.
/16:18 און עס איז געווען, ווי זמרי האט געזען אז די שטאט איז באצווונגען, אזוי איז ער אריינגעגאנגען אין פאלאץ פון מלכס הויז, און האט אנגעצונדן איבער זיך דעם מלכס הויז אין פייער, און איז געשטארבן; /16:19 איבער זיינע זינד וואס ער האט געזינדיקט, צו טאן וואס איז שלעכט אין די אויגן פון {dn גאט}, צו גיין אין די וועג פון ירבעמען, און פאר זיין זינד וואס ער איז באגאנגען צו מאכן זינדיקן ישראל.
/16:20 און די איבעריקע זאכן וועגן זמרין, און זיין בונט וואס ער האט געבונטעוועט, דאס איז שוין באשריבן אין בוך פון די צייטגעשעענישן פון די מלכים פון ישראל.
/16:21 דענצמאל האט זיך דאס פאלק ישראל צעטיילט אין העלפט: העלפט פון פאלק איז געווען הינטער תבני דעם זון פון גינתן, אים צו מאכן פאר מלך און העלפט הינטער עמרין. /16:22 און דאס פאלק וואס הינטער עמרין האט איבערגעשטארקט דאס פאלק וואס הינטער תבני דעם זון פון גינתן. און תבני איז אומגעקומען, און עמרי איז געבליבן מלך.
/16:23 אין איין און דרייסיקסטן יאר פון אסא דעם מלך פון יהודה איז עמרי געווארן מלך איבער ישראל, [און האט געקיניגט] צוועלף יאר; אין תרצה האט ער געקיניגט זעקס יאר. /16:24 און ער האט אפגעקויפט דעם בארג שומרון פון שמרן פאר צוויי צענטנער זילבער, און האט באבויט דעם בארג, און גערופן דעם נאמען פון דער שטאט וואס ער האט געבויט, אויף דעם נאמען פון שמר, דעם האר פון דעם בארג, שומרון.
/16:25 און עמרי האט געטאן וואס איז שלעכט אין די אויגן פון {dn גאט}, און ער האט זיך געפירט ערגער ווי אלע וואס פאר אים. /16:26 און ער איז געגאנגען אין אל דעם וועג פון ירבעם דעם זון פון נבטן, און אין זיין זינד וואס ער האט געמאכט זינדיקן ישראל, צו דערצערענען {dn יהוה} דעם {dn גאט} פון ישראל מיט זייערע נישטיקע געצן.
/16:27 און די איבעריקע זאכן פון עמרין וואס ער האט געטאן, און זיין גבורהשאפט וואס ער האט אויפגעטאן, דאס איז שוין באשריבן אין בוך פון די צייטגעשעענישן פון די מלכים פון ישראל.
/16:28 און עמרי האט זיך געלייגט מיט זיינע עלטערן, און איז באגראבן געווארן אין שומרון, און זיין זון אחאב איז געווארן מלך אויף זיין ארט.
/16:29 און אחאב דער זון פון עמרין איז געווארן מלך איבער ישראל אין אכט און דרייסיקסטן יאר פון אסא דעם מלך פון יהודה. און אחאב דער זון פון עמרין האט געקיניגט איבער ישראל אין שומרון צוויי און צוואנציק יאר.
/16:30 און אחאב דער זון פון עמרין האט געטאן וואס איז שלעכט אין די אויגן פון {dn גאט}, מער פון אלע וואס פאר אים. /16:31 און ווינציק זיין גיין אין די זינד פון ירבעם דעם זון פון נבטן, האט ער נאך גענומען פאר א ווייב אזבל די טאכטער פון אתבעל דעם מלך פון די צידונים, און איז געגאנגען און האט געדינט בעל, און זיך געבוקט צו אים. /16:32 און ער האט אויפגעשטעלט א מזבח צו בעל, אין דעם הויז פון בעל וואס ער האט געבויט אין שומרון. /16:33 און אחאב האט געמאכט די אשרה; און אחאב האט געטאן מער צו דערצערענען {dn יהוה} דעם {dn גאט} פון ישראל, ווי אלע מלכים פון ישראל וואס זיינען געווען פאר אים.
/16:34 אין זיינע טעג האט חיאל פון בית־אל אפגעבויט יריחו. מיט [דעם לעבן פון] אבירם זיין בכור האט ער געלייגט איר גרונטפעסט, און מיט שגוב זיין יינגסטן האט ער אריינגעשטעלט אירע טירן, אזוי ווי דאס ווארט פון {dn גאט} וואס ער האט גערעדט דורך יהושוע דעם זון פון נון.

/17:1 און אליהו דער תשבי, פון די וואס האבן זיך באזעצט אין גלעד, האט געזאגט צו אחאבן: אזוי ווי עס לעבט {dn יהוה} דער {dn גאט} פון ישראל וואס איך שטיי פאר אים, אויב אין די דאזיקע יארן וועט זיין טוי און רעגן, סיידן לויט מיין ווארט!
/17:2 און דאס ווארט פון {dn גאט} איז געווען צו אים, אזוי צו זאגן: /17:3 גיי פון דאנען, און זאלסט זיך פארקערן קיין מזרח, און זיך באהאלטן ביי דעם באך כרית וואס פארן ירדן. /17:4 און עס וועט זיין: פון דעם באך וועסטו טרינקען, און די ראבן האב איך באפוילן דיך דארטן צו שפייזן.
/17:5 איז ער געגאנגען און האט געטאן אזוי ווי דאס ווארט פון {dn גאט}; און ער איז אוועק און האט זיך געזעצט ביים באך כרית וואס פארן ירדן. /17:6 און די ראבן פלעגן אים ברענגען ברויט און פלייש אין דער פרי, און ברויט און פלייש אין אוונט; און פון באך פלעגט ער טרינקען.
/17:7 און עס איז געווען נאך א פארלויף פון טעג, איז דער באך אויסגעטריקנט געווארן, ווייל עס איז ניט געווען קיין רעגן אין לאנד. /17:8 איז דאס ווארט פון {dn גאט} געווען צו אים, אזוי צו זאגן: /17:9 שטיי אויף, גיי קיין צרפת וואס געהערט צו צידון, און זאלסט דארטן זיצן; זע, איך האב דארטן באפוילן א פרוי אן אלמנה דיך צו שפייזן.
/17:10 איז ער אויפגעשטאנען און איז געגאנגען קיין צרפת. און ווי ער איז געקומען אין איינגאנג פון שטאט, ערשט א פרוי אן אלמנה קלייבט דארטן האלץ. האט ער גערופן צו איר און האט געזאגט: ברענג מיר, איך בעט דיך, א ביסל וואסער אין א כלי, כדי איך זאל טרינקען. /17:11 און ווי זי איז געגאנגען ברענגען, אזוי האט ער זי נאכגערופן און געזאגט: ברענג מיר, איך בעט דיך, א שטיקל ברויט אין דיין האנט. /17:12 האט זי געזאגט: אזוי ווי עס לעבט {dn יהוה} דיין {dn גאט}, אויב איך האב א קוכן, נאר בלויז א האנטפול מעל אין טאפ, און א ביסל אייל אין קרוג! און אט קלייב איך צונויף א פאר העלצלעך, און איך וועל גיין און וועל עס מאכן פאר מיר און מיין זון, און מיר וועלן עס אויפעסן; דערנאך וועלן מיר שטארבן.
/17:13 האט אליהו צו איר געזאגט: זאלסט ניט מורא האבן; גיי טו אזוי ווי דיין ווארט, נאר מאך מיר דערפון א קליינעם קוכן צוערשט, און ברענג מיר ארויס; און פאר דיר און פאר דיין זון וועסטו מאכן צולעצט. /17:14 ווארום אזוי האט געזאגט {dn יהוה} דער {dn גאט} פון ישראל : דער טאפ מעל וועט ניט אויסגיין, און דער קרוג אייל וועט ניט געמינערט ווערן, ביז דעם טאג וואס {dn גאט} גיט רעגן אויפן געזיכט פון דער ערד.
/17:15 איז זי געגאנגען און האט געטאן אזוי ווי דאס ווארט פון אליהון, און זי און ער און איר הויזגעזינט האבן געהאט צו עסן פיל טעג. /17:16 דער טאפ מעל איז ניט אויסגעגאנגען, און דער קרוג אייל איז ניט געמינערט געווארן, אזוי ווי דאס ווארט פון {dn גאט} וואס ער האט גערעדט דורך אליהון.
/17:17 און עס איז געווען נאך די דאזיקע געשעענישן, איז קראנק געווארן דער זון פון דער פרוי, דער בעל־הביתטע פון הויז, און זיין קראנקשאפט איז געווען זייער שטארק, ביז אין אים איז מער אן אטעם ניט געבליבן. /17:18 האט זי געזאגט צו אליהון: וואס האסטו צו מיר דו געטלעכער מאן? ביסטו געקומען צו מיר צו דערמאנען מיינע זינד, און צו טייטן מיין זון?
/17:19 האט ער צו איר געזאגט: גיב מיר דיין זון. און ער האט אים גענומען פון איר בוזעם, און האט אים ארויפגעטראגן אין דער אויבערשטוב וואס ער האט דארטן געוווינט, און האט אים אוועקגעלייגט אויף זיין בעט. /17:20 און ער האט גערופן צו {dn גאט} און האט געזאגט: {dn יהוה} מיין {dn גאט}, צי אויך דער אלמנה וואס איך האלט זיך אויף ביי איר, האסטו בייז געטאן, צו טייטן איר זון?
/17:21 און ער האט זיך אויסגעצויגן איבער דעם קינד דריי מאל, און האט גערופן צו {dn גאט} און האט געזאגט: {dn יהוה} מיין {dn גאט}, זאל, איך בעט דיך, די זעל פון דעם דאזיקן קינד אומקערן אין אים.
/17:22 און {dn גאט} האט צוגעהערט צו דעם קול פון אליהון, און די זעל פון דעם קינד האט זיך אומגעקערט אין אים, און ער האט אויפגעלעבט. /17:23 און אליהו האט גענומען דאס קינד, און האט עס אראפגעטראגן פון דער אויבערשטוב אין הויז, און האט עס געגעבן צו זיין מוטער; און אליהו האט געזאגט: זע, דיין זון לעבט. /17:24 האט די פרוי געזאגט צו אליהון: אצונד אט ווייס איך אז דו ביסט א געטלעכער מאן, און דאס ווארט פון {dn גאט} אין דיין מויל איז אמת.

/18:1 און עס איז געווען נאך פיל טעג, איז דאס ווארט פון {dn גאט} געווען צו אליהון – אויפן דריטן יאר – אזוי צו זאגן: גיי ווייז זיך פאר אחאבן, און איך וועל געבן רעגן אויפן געזיכט פון דער ערד.
/18:2 איז אליהו געגאנגען זיך ווייזן פאר אחאבן.
און דער הונגער איז געווען שטארק אין שומרון. /18:3 און אחאב האט גערופן עובדיהון וואס איבערן פאלאץ – און עובדיהו האט זייער געפארכט {dn יהוה}; /18:4 און עס איז געווען, אז אזבל האט פארשניטן די נביאים פון {dn יהוה}, האט עובדיהו גענומען הונדערט נביאים, און האט זיי באהאלטן צו פופציק מאן אין א הייל, און האט זיי אויסגעהאלטן מיט ברויט און מיט וואסער –/18:5 און אחאב האט געזאגט צו עובדיהו: גיי דורכן לאנד ביי אלע קוואלן וואסער און ביי אלע טייכן; אפשר וועלן מיר געפינען גראז, און מיר וועלן דערהאלטן ביים לעבן די פערד און די מוילאייזלען, אז מיר זאלן ניט אנווערן די בהמות.
/18:6 האבן זיי זיך צעטיילט דאס לאנד, כדי דורכצוגיין דורך דעם: אחאב איז געגאנגען אליין אין זיין וועג, און עובדיהו איז געגאנגען אליין אין אן אנדער וועג.
/18:7 און ווי עובדיהו איז געווען אין וועג, ערשט אליהו קומט אים אנטקעגן. האט ער אים דערקענט, און ער איז געפאלן אויף זיין פנים, און האט געזאגט: ביסט דו דאס, מיין האר אליהו? /18:8 האט ער צו אים געזאגט: איך; גיי זאג דיין האר: אן איז אליהו. /18:9 האט ער געזאגט: וואס האב איך געזינדיקט, אז דו ווילסט געבן דיין קנעכט אין אחאבס האנט, מיך צו טייטן? /18:10 אזוי ווי עס לעבט {dn יהוה} דיין {dn גאט}, אויב עס איז דא א פאלק אדער א קיניגרייך, וואס מיין האר האט ניט געשיקט אהין דיך זוכן! און אז זיי האבן געזאגט: ניטא, האט ער געמאכט שווערן דאס פאלק און דאס קיניגרייך, אז מע האט דיך ניט געפונען. /18:11 און אצונד זאגסטו: גיי זאג דיין האר: אן איז אליהו. /18:12 און עס וועט זיין, ווי איך וועל אוועקגיין פון דיר, אזוי וועט דער גייסט פון {dn גאט} דיך פארטראגן, איך ווייס ניט וווהין, און אז איך וועל קומען אנזאגן אחאבן, און ער וועט דיך ניט געפינען, וועט ער מיך הרגען; און דיין קנעכט פארכט {dn יהוה} פון מיין יוגנט אן. /18:13 איז ניט דערציילט געווארן צו מיין האר וואס איך האב געטאן, ווען אזבל האט אויסגעהרגעט די נביאים פון {dn יהוה}, ווי איך האב באהאלטן הונדערט מאן פון די נביאים צו פופציק מאן אין א הייל, און האב זיי אויסגעהאלטן מיט ברויט און מיט וואסער? /18:14 און אצונד זאגסטו: גיי זאג דיין האר: אן איז אליהו; און ער וועט מיך הרגען.
/18:15 האט אליהו געזאגט: אזוי ווי עס לעבט {dn גאט} פון צבאות וואס איך שטיי פאר אים, אז היינט וועל איך זיך ווייזן פאר אים!
/18:16 איז עובדיהו געגאנגען אנטקעגן אחאבן, און האט אים דערציילט; און אחאב איז געגאנגען אנטקעגן אליהון. /18:17 און עס איז געווען, ווי אחאב האט דערזען אליהון, אזוי האט אחאב צו אים געזאגט: ביסט דו דאס, פאראומגליקער פון ישראל? /18:18 האט ער געזאגט: ניט איך האב פאראומגליקט ישראל, נאר דו און דיין פאטערס הויז, מיט וואס איר האט פארלאזן די געבאט פון {dn יהוה}, און ביסט געגאנגען נאך די בעל־געטער. /18:19 און אצונד, שיק זאמל איין צו מיר גאנץ ישראל אויפן בארג כרמל, און די פיר הונדערט און פופציק נביאים פון בעל, און די פיר הונדערט נביאים פון דער אשרה, וואס עסן ביים טיש פון אזבלען.
/18:20 האט אחאב געשיקט צווישן אלע קינדער פון ישראל, און האט איינגעזאמלט די נביאים אויפן בארג כרמל. /18:21 און אליהו האט גענענט צום גאנצן פאלק, און האט געזאגט: ביז וואנען וועט איר אומשפרינגען אויף צוויי צווייגן? אויב {dn יהוה} איז {dn גאט}, גייט נאך אים, און אויב בעל, גייט נאך אים.
און דאס פאלק האט אים א ווארט ניט געענטפערט.
/18:22 האט אליהו געזאגט צום פאלק: איך אליין בין געבליבן א נביא צו {dn יהוה}, און די נביאים פון בעל זיינען פיר הונדערט און פופציק מאן. /18:23 טא זאל מען אונדז געבן צוויי אקסן; און זאלן זיי זיך אויסקלייבן איין אקס, און אים צעשניידן און ארויפלייגן אויפן האלץ, און פייער זאלן זיי ניט אונטערלייגן. און איך וועל מאכן דעם אנדער אקס, און ארויפטאן אויפן האלץ, און פייער וועל איך ניט אונטערלייגן. /18:24 און איר וועט רופן צו דעם נאמען פון אייער {dn גאט}, און איך וועל רופן צו דעם נאמען פון {dn יהוה}; און עס וועט זיין, דער {dn גאט} וואס וועט ענטפערן מיט פייער, ער איז {dn גאט}.
האט זיך אפגערופן דאס גאנצע פאלק און האט געזאגט: ווויל גערעדט!
/18:25 האט אליהו געזאגט צו די נביאים פון בעל: קלייבט אייך אויס איין אקס, און מאכט אים צוערשט, ווארום איר זייט די פיל; און רופט צו דעם נאמען פון אייער {dn גאט}, און פייער זאלט איר ניט אונטערלייגן.
/18:26 האבן זיי גענומען דעם אקס וואס מע האט זיי געגעבן, און זיי האבן אים געמאכט, און האבן גערופן צו דעם נאמען פון בעל, פון פרימארגן ביזן מיטן טאג, אזוי צו זאגן: בעל, ענטפער אונדז! אבער קיין קול און קיין ענטפער. ווי זיי האבן געהונקען ארום דעם מזבח וואס מע האט געמאכט. /18:27 און עס איז געווען אין מיטן טאג, האט אליהו געשפעט פון זיי, און ער האט געזאגט: רופט אויף א הויכן קול, ווארום ער איז א {dn גאט}; ער האט זיך מסתם פאררעדט, אדער ער איז אוועק אן א זייט, אדער ער איז אין וועג; אפשר שלאפט ער, און וועט זיך אויפכאפן.
/18:28 און זיי האבן גערופן אויף א הויכן קול, און האבן זיך איינגעשניטן, אזוי ווי זייער שטייגער, מיט שווערדן און מיט שפיזן, ביז בלוט האט זיך געגאסן אויף זיי. /18:29 און עס איז געווען, אז דער מיטן טאג איז אריבער, האבן זיי נביאות געזאגט ביז ווען מע ברענגט אויף דעם אוונט־קרבן, אבער קיין קול און קיין ענטפער און קיין הערונג.
/18:30 האט אליהו געזאגט צום גאנצן פאלק: גענענט צו מיר. האט דאס גאנצע פאלק גענענט צו אים, און ער האט פארריכט דעם צעשטערטן מזבח פון {dn יהוה}. /18:31 און אליהו האט גענומען צוועלף שטיינער אזוי ווי די צאל פון די שבטים פון די קינדער פון יעקב, וואס דאס ווארט פון {dn גאט} איז געווען צו אים, אזוי צו זאגן: ישראל זאל זיין דיין נאמען. /18:32 און ער האט אויפגעבויט פון די שטיינער א מזבח צו דעם נאמען פון {dn יהוה}, און האט געמאכט א גראבן, גרויס ווי פאר צוויי סאה זריעה, רונד ארום מזבח. /18:33 און ער האט אויסגעלייגט דאס האלץ, און צעשניטן דעם אקס, און ארויפגעטאן אויפן האלץ. /18:34 און ער האט געזאגט: פילט אן פיר קריג מיט וואסער, און גיסט ארויף אויף דעם בראנדאפפער און אויפן האלץ. און ער האט געזאגט: טוט עס א צווייט מאל; און זיי האבן עס געטאן א צווייט מאל. האט ער געזאגט: טוט עס א דריט מאל; און זיי האבן עס געטאן א דריט מאל. /18:35 און דאס וואסער איז געגאנגען רונד ארום מזבח; און אויך דעם גראבן האט ער אנגעפילט מיט וואסער.
/18:36 און עס איז געווען ווען מע ברענגט אויף דעם אוונט־קרבן, האט אליהו הנביא גענענט און האט געזאגט: {dn יהוה} דו {dn גאט} פון אברהם, יצחק, און ישראל, זאל היינט באוווסט ווערן אז דו ביסט {dn גאט} אין ישראל, און איך בין דיין קנעכט, און דורך מיין ווארט האב איך געטאן אלע די דאזיקע זאכן. /18:37 ענטפער מיר, {dn יהוה}, ענטפער מיר. און זאל דאס דאזיקע פאלק וויסן אז דו {dn יהוה} ביסט {dn גאט}; אזיסט קערסטו אפ זייער הארץ אהינטער.
/18:38 איז אראפגעפאלן א פייער פון {dn גאט}, און האט פארצערט דאס בראנדאפפער, און דאס האלץ, און די שטיינער, און די ערד; אפילו דאס וואסער אין גראבן האט עס אויסגעלעקט. /18:39 און דאס גאנצע פאלק האט געזען, און זיי זיינען געפאלן אויף זייער פנים, און האבן געזאגט: {dn יהוה}, ער איז {dn גאט}! {dn יהוה}, ער איז {dn גאט}!
/18:40 האט אליהו צו זיי געזאגט: כאפט די נביאים פון בעל; קיינער זאל ניט אנטרונען ווערן פון זיי.
האבן זיי זיי געכאפט, און אליהו האט זיי געמאכט נידערן צום טייך קישון, און האט זיי דארטן געשאכטן.
/18:41 און אליהו האט געזאגט צו אחאבן: גיי ארויף, עס און טרינק, ווארום עס איז א גערויש פון א סך רעגן.
/18:42 איז אחאב ארויפגעגאנגען עסן און טרינקען. און אליהו איז ארויפגעגאנגען אויפן שפיץ כרמל, און האט זיך איינגעבויגן צו דער ערד, און אריינגעטאן זיין פנים צווישן זיינע קני. /18:43 און ער האט געזאגט צו זיין יונג: גיי אקארשט ארויף, טו א קוק קעגן ים.
איז ער ארויפגעגאנגען און האט געקוקט, און ער האט געזאגט: ניטא גארנישט.
האט ער געזאגט: ״גיי ווידער״, זיבן מאל. /18:44 און עס איז געווען אויפן זיבעטן מאל, האט ער געזאגט: זע, א קליין וואלקנדל אזוי ווי די האנט פון א מענטשן גייט אויף פון ים. האט ער געזאגט: גיי ארויף, זאג צו אחאבן: שפאן איין און נידער אראפ. כדי דער רעגן זאל דיך ניט פארהאלטן.
/18:45 און עס איז געווען, איידער וואס ווען איז דער הימל שווארץ געווארן פון וואלקנס און געוויטער, און עס איז געווארן א גרויסער רעגן. און אחאב האט זיך ארויפגעזעצט, און איז אוועק קיין יזרעאל.
/18:46 און די האנט פון {dn גאט} איז געווען אויף אליהון, און ער האט אנגעגורט זיינע לענדן, און איז געלאפן פארויס פאר אחאבן ביז ווו דו קומסט קיין יזרעאל.

/19:1 און אחאב האט דערציילט אזבלען אלץ וואס אליהו האט געטאן, און אלץ דינג ווי אזוי ער האט געהרגעט אלע נביאים מיטן שווערד. /19:2 האט  אזבל געשיקט א שליח צו אליהון, אזוי צו זאגן: זאלן די געטער טאן אזוי און נאך מער, אויב איך וועל מארגן אין דער צייט ניט מאכן דיין לעבן אזוי ווי דאס לעבן פון איינעם פון זיי!
/19:3 און ווי ער האט דאס געזען, אזוי איז ער אויפגעשטאנען און איז אוועק אום זיין לעבן, און איז געקומען קיין באר־שבע וואס געהערט צו יהודה, און ער האט דארטן איבערגעלאזט זיין יונג. /19:4 און ער אליין איז געגאנגען אין מדבר א טאג וועגס, און איז געקומען און האט זיך געזעצט אונטער א בעזעמביימל, און ער האט געבעטן אויף זיך דעם טויט, און האט געזאגט: גענוג! אצונד, {dn גאט}, נעם צו מיין זעל, ווארום, איך בין ניט בעסער פון מיינע עלטערן.
/19:5 און ער האט זיך געלייגט און איז איינגעשלאפן אונטער א בעזעמביימל.  ערשט א מלאך רירט אים אן, און זאגט צו אים: שטיי אויף, עס. /19:6 האט ער זיך אומגעקוקט, ערשט אים צוקאפנס איז א קוכן געבאקט אויף אנגעברענטע שטיינער,  און א קרוג וואסער. האט ער געגעסן און געטרונקען, און האט זיך ווידער געלייגט.
/19:7 און דער מלאך פון {dn גאט} איז געקומען א צווייט מאל, און האט אים אנגערירט, און געזאגט: שטיי אויף, עס, ווארום דער וועג איז צו ווייט פאר דיר.
/19:8 איז ער אויפגעשטאנען, און האט געגעסן און געטרונקען, און איז געגאנגען מיט דעם כוח פון דעם דאזיקן עסן פערציק טעג און פערציק נעכט,  ביז דעם בארג פון {dn גאט}, חורב. 9 און ער איז דארטן אריינגעגאנגען אין דער הייל, און האט דארטן גענעכטיקט. ערשט דאס ווארט פון {dn גאט} איז צו אים, און ער האט צו אים געזאגט: וואס טוסטו דא, אליהו?
/19:10 האט ער געזאגט:
אננעמען האב איך זיך אנגענומעןפון וועגן {dn יהוה} דעם {dn גאט} פון צבאות;ווייל פארלאזן דיין בונד האבן די קינדער פון ישראל, דיינע מזבחות האבן זיי צעשטערט, און דיינע נביאים האבן זיי געהרגעט מיטן שווערד; און איך אליין בין איבערגעבליבן, און זיי זוכן מיין לעבן צו נעמען.
/19:11 האט ער געזאגט: גיי ארויס, און זאלסט זיך שטעלן אויפן בארג פאר {dn גאט}. ערשט {dn גאט} גייט פארביי, און א גרויסער און שטארקער שטורעם רייסט בערג און ברעכט פעלדזן פאר {dn גאט}–ניט אין שטורעם איז געווען {dn גאט}; און נאך דעם שטורעם אן ערדציטערניש–ניט אין דער ערדציטערניש איז געווען {dn גאט}; /19:12 און נאך דער ערדציטערניש א פייער–ניט אין פייער איז געווען {dn גאט}; און נאך דעם פייער א קול פון א דינער שטילקייט. /19:13 און עס איז געווען, ווי אליהו האט דאס דערהערט, אזוי האט ער איינגעוויקלט זיין פנים אין זיין מאנטל, און ער איז ארויגעגאנגען, און האט זיך געשטעלט אין איינגאנג פון דער הייל. ערשט א קול איז געקומען צו אים, און האט געזאגט:וואס טוסטו דא, אליהו?
/19:14 האט ער געזאגט:
אננעמען האב איך זיך אנגענומעןפון וועגן {dn יהוה} דעם {dn גאט} פון צבאות; ווייל פארלאזן דיין בונד האבן די קינדער פון ישראל, דיינע מזבחות האבן זיי צעשטערט, און דיינע נביאים האבן זיי געהרגעט מיטן שווערד; און איך אליין בין איבערגעבליבן, און זיי זוכן מיין לעבן צו נעמען.
/19:15 האט {dn גאט} צו אים געזאגט: קער זיך אום אויף דיין וועג צום מדבר פון דמשק, און זאלסט קומען און זאלבן חזאלן פאר א מלך איבער ארם. /19:16 און יהוא דעם זון פון נמשין זאלסטו זאלבן פאר א מלך איבער ישראל, און אלישע דעם זון פון שפטן, פון אבל־מחולה, זאלסטו זאלבן פאר א נביא אויף דיין ארט. /19:17 און עס וועט זיין,  דעם וואס ווערט אנטרונען פון חזאלס שווערד, וועט טייטן אלישע. /19:18 אבער איך וועל איבערלאזן אין ישראל זיבן טויזנט–אלע קני וואס האבן ניט געקניט צו בעל, און יעטוועדער מויל וואס האט אים ניט געקושט.
/19:19 איז ער אוועקגעגאנגען פון דארטן, און האט געטראפן אלישע דעם זון פון שפטן ווי ער אקערט מיט צוועלף געשפאנען פאר אים, און ער ביים צוועלפטן. איז אליהו אריבערגעגאנגען צו אים, און האט ארויפגעווארפן זיין מאנטל אויף אים. /19:20 האט ער איבערגעלאזן די רינדער, און איז געלאפן נאך אליהון, און האט געזאגט: לאמיך, איך בעט דיך, קושן מיין פאטער און מיין מוטער, און איך וועל גיין נאך דיר. האט ער צו אים געזאגט: גיי, קער זיך אום, ווארום וואס האב איך דיר געטאן?
/19:21 האט ער זיך אומגעקערט פון הינטער אים, און ער האט גענומען דאס געשפאן רינדער, און האט עס געשאכטן, און מיט די שפאנצייג פון די רינדער האט ער אפגעקאכט זייער פלייש; און ער האט געגעבן די מענטשן, און זיי האבן געגעסן. און ער איז אויפגעשטאנען, און ער איז געגאנגען נאך אליהון, און האט אים באדינט. 

/20:1 און בן־הדד דער מלך פון ארם האט איינגעזאמלט זיין גאנצן חיל; און צוויי און דרייסיק מלכים זיינען געווען מיט אים, און פערד און רייטוועגן. און ער איז ארויפגעגאנגען און האט געלעגערט אויף שומרון, און מלחמה געהאלטן אויף איר. /20:2 און ער האט געשיקט שלוחים, צו אחאב דעם מלך פון ישראל, אין שטאט, /20:3 און אים געלאזט זאגן: אזוי האט געזאגט בן־הדד: דיין זילבער און דיין גאלד איז מיינס, און דיינע ווייבער און דיינע שענסטע קינדער זיינען מיינע.
/20:4 האט געענטפערט דער מלך פון ישראל און האט געזאגט: אזוי ווי דיין ווארט, מיין האר מלך; דיינער בין איך, און אלץ וואס איך האב.
/20:5 זיינען ווידער געקומען די שלוחים, און האבן געזאגט: אזוי האט געזאגט בן־הדד, אזוי צו זאגן:  פאר וואר, איך האב דיר געשיקט זאגן: דיין זילבער און דיין גאלד, און דיינע ווייבער און דיינע  קינדער זאלסטו מיר געבן. /20:6 ווארום אז מארגן אין דער צייט וועל איך שיקן צו דיר מיינע קנעכט, וועלן זיי דורכזוכן דיין הויז, און די הייזער פון דיינע קנעכט; און עס וועט זיין, ווו נאר א גלוסטיקייט פון דיינע אויגן וועלן זיי אריינטאן אין זייער האנט און אוועקנעמען.
/20:7 האט דער מלך פון ישראל גערופן אלע עלטסטע פון לאנד, און האט צו זיי געזאגט: מערקט אקארשט און זעט, אז בייז זוכט דער דאזיקער. ווארום ער האט געשיקט צו מיר אום מיינע ווייבער און אום מיינע קינדער, און אום מיין זילבער און אום מיין גאלד, און איך האב ניט פארמיטן פון אים. /20:8 האבן צו אים געזאגט אלע עלטסטע און דאס גאנצע פאלק: זאלסט ניט צוהערן און ניט איינוויליקן.
/20:9 האט ער געזאגט צו די שלוחים פון בן־הדד: זאגט צו מיין האר דעם מלך: אלץ אום וואס דו האסט געשיקט צו דיין קנעכט צוערשט וועל איך טאן, אבער די דאזיקע זאך קען איך ניט טאן.
זיינען געגאנגען די שלוחים, און האבן אים געבראכט אן ענטפער.
/20:10 האט בן־הדד געשיקט צו אים, און געזאגט: זאלן די געטער מיר טאן אזוי און נאך מער, אויב דער שטויב פון שומרון וועט קלעקן פאר א הויפן דעם גאנצן פאלק וואס הינטער מיר!
/20:11 האט געענטפערט דער מלך פון ישראל און האט געזאגט: זאגט [אים]: זאל דער וואס גורט זיך ערשט אן, זיך ניט רימען ווי דער וואס בינדט זיך שוין אפ.
/20:12 און עס איז געווען, ווי [בן־הדד] האט געהערט דעם דאזיקן ענטפער, בעת ער האט געטרונקען, ער און די מלכים, אין די ביידלעך, אזוי האט ער געזאגט צו זיינע קנעכט: שטעלט אויס! און זיי האבן אויסגעשטעלט אנקעגן דער שטאט.
/20:13 ערשט איינער א נביא האט גענענט צו אחאב דעם מלך פון ישראל, און האט געזאגט: אזוי האט {dn גאט} געזאגט: זעסט דעם גאנצן דאזיקן גרויסן המון? אט גיב איך אים היינט אין דיין האנט, און וועסט וויסן אז איך בין {dn יהוה}.  /20:14 האט אחאב געזאגט: דורך וועמען? האט ער געזאגט: אזוי האט {dn גאט} געזאגט: דורך די יונגען פון די לאנדפירשטן. האט ער געפרעגט: ווער זאל אנקניפן די מלחמה? האט ער געזאגט: דו.
/20:15 האט ער איבערגעציילט די יונגען פון די לאנדפירשטן, און זיי זיינען געווען צוויי הונדערט און צוויי און דרייסיק.  און נאך זיי האט ער איבערגעציילט דאס גאנצע פאלק, אלע קינדער פון ישראל–זיבן טויזנט.
/20:16 זיינען זיי ארויסגעגאנגען אין מיטן טאג, בעת בן־הדד האט זיך שכור געטרונקען אין די ביידלעך ער און די מלכים–די צוויי און דרייסיק מלכים וואס האבן אים געהאלפן. /20:17 און די יונגען פון די לאנדפירשטן זיינען ארויסגעגאנגען צוערשט; אבער בן־הדד האט געשיקט, און מע האט אים אנגעזאגט, אזוי צו זאגן: מענטשן זיינען ארויסגעגאנגען פון שומרון. /20:18 האט ער געזאגט: סיי זיי זיינען פאר שלום ארויסגעגאנגען, כאפט זיי לעבעדיקערהייט, און סיי זיי זיינען פאר מלחמה ארויסגעגאנגען, לעבעדיקערהייט כאפט זיי.
/20:19 און די זיינען ארויסגעגאנגען פון שטאט–די יונגען פון די לאנדפירשטן, און דער חיל וואס הינטער זיי. /20:20 און זיי האבן געשלאגן איטלעכער זיין מאן, און די ארמים זיינען אנטלאפן, און ישראל האט זיי נאכגעיאגט. און בן־הדד דער מלך פון ארם איז אנטרונען געווארן אויף א פערד מיט רייטער.
21 און דער מלך פון ישראל איז ארויסגעגאנגען, און האט געשלאגן די פערד און די רייטוועגן, און געשלאגן צווישן ארם א גרויסן שלאק.
/20:22 און דער נביא האט גענענט צו דעם מלך פון ישראל און האט צו אים געזאגט: גיי פארשטארק זיך, און מערק און זע וואס דו זאלסט טאן, ווארום צום אומקער פון יאר קומט דער מלך פון ארם ארויף אויף דיר.
/20:23 און די קנעכט פון דעם מלך פון ארם האבן צו אים געזאגט: א {dn גאט} פון בערג איז זייער {dn גאט}, דרום זיינען זיי געווען שטארקער פון אונדז; לאמיר אבער מלחמה האלטן מיט זיי אויף א גלייכן פלאץ, אויב מיר וועלן ניט זיין שטארקער פון זיי! /20:24 און די דאזיקע זאך טו; טו אפ די מלכים איטלעכן פון זיין ארט און מאך אנפירער אנשטאט זיי. /20:25 און דו זאלסט דיר צונויפציילן א חיל אזוי ווי דער חיל וואס איז ביי דיר געפאלן, און פערד אזוי ווי די פערד, און רייטוועגן אזוי ווי די רייטוועגן;  און לאמיר מלחמה האלטן מיט זיי אויף א גלייכן פלאץ, אויב מיר וועלן ניט זיין שטארקער פון זיי! האט ער צוגעהערט צו זייער קול, און האט אזוי געטאן.
/20:26 און עס איז געווען צום אומקער פון יאר, האט בן־הדד איבערגעציילט די ארמים, און ער איז ארויפגעגאנגען קיין אפק אויף מלחמה מיט ישראל.
/20:27 און די קינדער פון ישראל זיינען איבערגעציילט געווארן, און פארזארגט געווארן מיט שפייז, און זיינען ארויסגעגאנגען אקעגן זיי. און די קינדער פון ישראל האבן געלאגערט אקעגן זיי, אזוי ווי צוויי קליינע סטאדעס ציגן. און די ארמים האבן אנגעפילט דאס לאנד.
/20:28 האט דער געטלעכער מאן גענענט, און האט גערעדט צו דעם מלך פון ישראל און געזאגט:  ווייל די ארמים האבן געזאגט: א {dn גאט} פון בערג איז {dn יהוה}, און ניט א {dn גאט} פון טאלן איז ער,  דרום וועל איך געבן דעם גאנצן דאזיקן גרויסן המון אין דיין האנט, און איר וועט וויסן אז איך בין {dn יהוה}.
/20:29 און זיי האבן געלאגערט איינע אקעגן די אנדערע זיבן טעג. און עס איז געווען אויפן זיבעטן טאג, האט גענענט די מלחמה, און די קינדער פון ישראל האבן געשלאגן פון ארם הונדערט טויזנט פוסגייער אין איין טאג. /20:30 און די איבעריקע זיינען אנטלאפן קיין אפק, אין שטאט; איז די מויער איינגעפאלן אויף זיבן און צוואנציק טויזנט מאן וואס זיינען איבערגעבליבן. און בן־הדד איז אנטלאפן און איז אריין אין שטאט, אין א קאמער הינטער א קאמער.
/20:31 האבן זיינע קנעכט צו אים געזאגט: זע נאר, מיר האבן געהערט אז די מלכים פון דעם הויז פון ישראל זיינען גענאדיקע מלכים; לאמיר, איך בעט דיך, אנטאן זאקקליידער אויף אונדזערע לענדן, און שטריק אויף אונדזער קאפ, און לאמיר ארויסגיין צו דעם מלך פון ישראל, אפשר וועט ער דיך לאזן לעבן.
/20:32 האבן זיי אנגעגורט זאקקליידער אויף זייערע לענדן, און שטריק אויף זייערע קעפ, און זיי זיינען געקומען צו דעם מלך פון ישראל, און האבן געזאגט: דיין קנעכט בן־הדד האט געזאגט: לאמיך לעבן, איך בעט דיך. האט ער געזאגט: לעבט ער נאך? ער איז מיין ברודער.
/20:33 און די מענטשן האבן עס גענומען פאר א צייכן, און זיי האבן זיך געאיילט און באווארנט אויב ער מיינט עס, און האבן געזאגט: דיין ברודער בן־הדד. האט ער געזאגט: גייט ברענגט אים.
איז ארויסגעקומען צו אים בן־הדד, און ער האט אים ארויפגענומען אויפן רייטוואגן. /20:34 און [בן־הדד] האט צו אים געזאגט: די שטעט וואס מיין פאטער האט צוגענומען פון דיין פאטער וועל איך אומקערן, און גאסן זאלסטו דיר מאכן אין דמשק, אזוי ווי מיין פאטער האט געמאכט אין שומרון. [האט אחאב געזאגט:] און איך וועל דיך אוועקלאזן מיט דעם דאזיקן בונד. און ער האט אים געשלאסן א בונד, און האט אים אוועקגעלאזט.
/20:35 און איינער א מאן פון די יונגע נביאים האט געזאגט צו זיין חבר דורך דעם ווארט פון {dn גאט}: שלאג מיך, איך בעט דיך, און דער מאן האט אים ניט געוואלט שלאגן. /20:36 האט ער געזאגט: ווייל דו האסט ניט צוגעהערט צו דעם קול פון {dn גאט}, אט גייסטו אוועק פון מיר, און דיך וועט דערשלאגן א לייב.
און ווי ער איז אוועקגעגאנגען פון אים, אזוי האט אים אנגעטראפן א לייב, און האט אים דערשלאגן.
/20:37 האט ער אנגעטראפן אן אנדער מאן, און האט געזאגט: שלאג מיך, איך בעט דיך. און דער מאן האט אים געשלאגן, שלאגנדיק ביז ווונדן. /20:38 און דער נביא איז געגאנגען און האט געהארט אויפן מלך ביים וועג; און ער האט זיך פארשטעלט מיטן קאפבאנד איבער זיינע אויגן. /20:39 און עס איז געווען, ווי דער מלך איז פארבייגעגאנגען, אזוי האט ער געשריען צום מלך און האט געזאגט: דיין קנעכט איז ארויסגעגאנגען אין דער מלחמה, ערשט א מאן האט זיך אפגעקערט, און האט געבראכט צו מיר א מאן, און האט געזאגט: אט דעם דאזיקן מאן, אויב געמינערט וועט ער געמינערט ווערן; וועט דיין נפש זיין אנשטאט זיין נפש; אדער א צענטנער זילבער וועסטו באצאלן: און ווי דיין קנעכט איז געווען פארטאן דא און דארטן, אזוי איז ער ניט געווארן.
האט דער מלך פון ישראל צו אים געזאגט. אזוי זאל זיין דיין משפט; דו אליין האסט געפסקעט.
/20:41 האט ער אויף גיך אפגעטאן דעם קאפבאנד פון זיינע אויגן, און דער מלך פון ישראל האט אים דערקענט, אז ער איז פון די נביאים.
/20:42 און ער האט צו אים געזאגט: אזוי האט {dn גאט} געזאגט: ווייל דו האסט ארויסגעלאזט פון דער האנט דעם מאן פון מיין חרם, זאל דיין נפש זיין אנשטאט זיין נפש, און דיין פאלק אנשטאט זיין פאלק.
/20:43 און דער מלך פון ישראל איז אוועק צו זיין הויז צעטראגן און פארבייזערט, און ער איז געקומען קיין שומרון. 

/21:1 און עס איז געווען נאך די דאזיקע געשעענישן: נבות דער יזרעאלי האט געהאט א וויינגארטן וואס איז געווען אין יזרעאל לעבן דעם פאלאץ פון אחאב דעם מלך פון שומרון. /21:2 האט אחאב געזאגט צו נבותן, אזוי צו זאגן: גיב מיר דיין וויינגארטן, כדי ער זאל מיר זיין פאר א גארטן פון גרינס, ווייל ער איז נאנט לעבן מיין הויז, און איך וועל דיר געבן אנשטאט אים א וויינגארטן א בעסערן פון אים. אדער אויב אין דיינע אויגן איז בעסער, וועל איך דיר געבן געלט אין מקח פון דעם. /21:3 האט נבות געזאגט צו אחאבן: באהיט מיך {dn גאט}, איך זאל דיר אפגעבן די נחלה פון מיינע עלטערן.
/21:4 איז אחאב געקומען אין זיין הויז צעטראגן און פארבייזערט איבער דעם ווארט וואס נבות דער יזרעאלי האט צו אים גערעדט, אז ער האט געזאגט: איך וועל דיר ניט אפגעבן די נחלה פון מיינע עלטערן. און ער האט זיך געלייגט אויף זיין בעט, און האט אומגעדרייט זיין פנים, און ניט געגעסן קיין שפייז.
/21:5 איז צוגעקומען צו אים זיין ווייב אזבל, און האט צו אים געזאגט: וואס איז דאס דיין געמיט צעטראגן, און דו עסט ניט קיין שפייז? /21:6 האט ער צו איר געזאגט: ווייל איך האב גערעדט צו נבות דעם יזרעאלי, און איך האב צו אים געזאגט: גיב מיר דיין וויינגארטן פאר געלט, אדער אויב דו ווילסט, וועל איך דיר געבן אן אנדער וויינגארטן אנשטאט אים; און ער האט געזאגט: איך וועל דיר ניט אפגעבן מיין וויינגארטן.
7 האט זיין ווייב אזבל צו אים געזאגט: פירסט דו אצונד די מלוכה איבער ישראל? שטיי אויף, עס שפייז, אז זאל דיין הארץ זיין פריילעך. איך וועל דיר געבן דעם וויינגארטן פון נבות דעם יזרעאלי.
8  און זי האט געשריבן בריוו אין אחאבס נאמען, און פארזיגלט מיט זיין זיגל, און האט געשיקט די בריוו צו די עלטסטע און צו די אדללייט וואס אין זיין שטאט, וואס האבן געוווינט מיט נבותן. /21:9 און זי האט געשריבן אין די בריוו, אזוי צו זאגן: רופט אויס א תענית, און זעצט אוועק נבותן אויבן אן פון פאלק. /21:10 און זעצט אוועק צוויי מענטשן, נידערטרעכטיקע יונגען, אקעגן אים, זיי זאלן עדות זאגן אויף אים, אזוי צו זאגן: האסט געלעסטערט {dn גאט} און דעם מלך. און פירט אים ארויס, און פארשטיינט אים, און ער זאל שטארבן.
/21:11 האבן די מענטשן פון זיין שטאט, און די עלטסטע און די אדללייט וואס האבן געוווינט אין זיין שטאט, געטאן אזוי ווי אזבל האט צו זיי געשיקט, אזוי ווי עס איז געווען געשריבן אין די בריוו וואס זי האט צו זיי געשיקט. /21:12 זיי האבן אויסגערופן א תענית, און האבן אוועקגעזעצט נבותן אויבן אן פון פאלק. /21:13 און די  צוויי מענטשן, נידערטרעכטיקע יונגען, זיינען געקומען און האבן זיך געזעצט אקעגן אים; און די נידערטרעכטיקע יונגען האבן עדות געזאגט אויף אים, אויף נבותן, פארן פאלק, אזוי צו זאגן: נבות האט געלעסטערט {dn גאט} און דעם מלך. און מע האט אים ארויסגעפירט אויסן שטאט, און אים פארווארפן מיט שטיינער, און ער איז געשטארבן. /21:14 און זיי האבן געשיקט צו אזבלען, אזוי צו זאגן: נבות איז פארשטיינט געווארן, און ער איז טויט. 
/21:15 און עס איז געווען, ווי אזבל האט געהערט אז נבות איז פארשטיינט געווארן, און ער איז טויט, אזוי האט אזבל געזאגט צו אחאבן: שטיי אויף: ירשע דעם וויינגארטן פון נבות דעם יזרעאלי, וואס ער האט דיר ניט געוואלט געבן פאר געלט. ווארום נבות לעבט ניט, נייערט ער איז טויט.
/21:16 און עס איז געווען, ווי אחאב האט געהערט אז נבות איז טויט, אזוי איז אחאב אויפגעשטאנען אראפצונידערן צו דעם וויינגארטן פון נבות דעם יזרעאלי, כדי אים צו ירשען.
/21:17 איז דאס ווארט פון {dn גאט} געווען צו אליהו דעם תשבי, אזוי צו זאגן: /21:18 שטיי אויף, נידער אראפ אנטקעגן אחאב דעם מלך פון ישראל וואס אין שומרון; אן איז ער אין דעם וויינגארטן פון נבותן, וואס ער האט אהין אראפגענידערט, כדי אים צו ירשען. /21:19 און זאלסט רעדן צו אים, אזוי צו זאגן: אזוי האט {dn גאט} געזאגט: האסט געהרגעט, און ווילסט אויך ירשען? און זאלסט רעדן צו אים, אזוי צו זאגן: אזוי האט {dn גאט} געזאגט: אויף דעם ארט ווו די הינט האבן געלעקט דאס בלוט פון נבותן, וועלן די הינט לעקן אויך דיין בלוט.
/21:20 האט אחאב געזאגט צו אליהון: האסט מיך אנגעקריגן, שונא מיינער? האט ער געזאגט: איך האב דיך אנגעקריגן; ווייל דו האסט זיך אנגעגעבן צו טאן וואס איז שלעכט אין די אויגן פון {dn גאט}. /21:21 זע, איך ברענג אויף דיר אן אומגליק, און איך וועל דיך אויסראמען, און וועל פארשניידן פון אחאבן יעטוועדער מאנספארשוין, און קינד און קייט, צווישן ישראל. /21:22 און איך וועל מאכן דיין הויז אזוי ווי דאס הויז פון ירבעם דעם זון פון נבטן, און אזוי ווי דאס הויז פון בעשא דעם זון פון אחיהן, פאר דער דערצערנונג וואס דו האסט דערצערנט, און געמאכט זינדיקן ישראל.  און אויך אויף אזבלען האט {dn גאט} גערעדט, אזוי צו זאגן: די הינט וועלן עסן אזבלען אין דעם פעסטונגגראבן פון יזרעאל. /21:24 דעם וואס שטארבט פון אחאבן אין שטאט, וועלן די הינט אויפעסן, און דעם וואס שטארבט אין פעלד, וועלן די פויגלען פון הימל אויפעסן.
/21:25 פאר וואר, עס איז ניט געווען אזא ווי אחאב וואס האט זיך אפגעגעבן צו טאן וואס איז שלעכט אין די אויגן פון {dn גאט}, ווייל אים האט אנגערעדט זיין ווייב אזבל. /21:26 און ער האט זיך באגאנגען זייער אומווערדיק צו גיין נאך די אפגעטער, אזוי ווי אלץ וואס די אמורים האבן געטאן, וועמען {dn גאט} האט פארטריבן פון פאר די קינדער פון ישראל.
/21:27 און עס איז געווען, ווי אחאב האט געהערט די דאזיקע ווערטער, אזוי האט ער צעריסן זיינע קליידער, און אנגעטאן זאקקלייד אויף זיין לייב, און האט געפאסט; און ער איז געלעגן אין זאקקלייד, און איז ארומגעגאנגען שטילערהייט.
/21:28 איז דאס ווארט פון {dn גאט} געווען צו אליהו דעם תשבי, אזוי צו זאגן: /21:29 האסטו געזען ווי אחאב איז געווארן אונטערטעניק פאר מיר? ווייל ער איז געווארן אונטערטעניק פאר מיר, וועל איך ניט ברענגען דאס בייז אין זיינע טעג; אין די טעג פון זיין זון וועל איך ברענגען דאס בייז אויף זיין הויז.

/22:1 און זיי זיינען געזעסן דריי יאר אן א מלחמה צווישן ארם און צווישן ישראל. /22:2 אבער עס איז געווען אויפן דריטן יאר, האט יהושפט דער מלך פון יהודה אראפגענידערט צו דעם מלך פון ישראל. /22:3 און דער מלך פון ישראל האט געזאגט צו זיינע קנעכט: ווייסט איר, אז צו אונדז געהערט רמת־גלעד? און מיר שווייגן, און נעמען זי ניט אוועק פון דער האנט פון דעם מלך פון ארם.
/22:4 און ער האט געזאגט צו יהושפטן: ווילסטו גיין מיט מיר אין מלחמה אויף רמת־גלעד? האט יהושפט געזאגט צו דעם מלך פון ישראל: אזוי ווי דו, אזוי איך, אזוי ווי דיין פאלק, אזוי מיין פאלק, אזוי ווי דיינע פערד אזוי מיינע פערד.
/22:5 און יהושפט האט געזאגט צו דעם מלך פון ישראל: פרעג היינט, איך בעט דיך, דאס ווארט פון {dn גאט}.
/22:6 האט דער מלך פון ישראל איינגעזאמלט די נביאים, ארום פיר הונדערט מאן, און ער האט צו זיי געזאגט: זאל איך גיין קעגן רמת־גלעד אויף מלחמה, אדער זאל איך אפשטיין? האבן זיי געזאגט: גיי ארויף, און {dn גאט} וועט זי געבן אין דער האנט פון מלך.
/22:7 האט יהושפט געזאגט: איז דא ניטא נאך א נביא פון {dn גאט}, אז מיר זאלן פרעגן ביי אים? /22:8 האט דער מלך פון ישראל געזאגט צו יהושפטן: פאראן נאך איין מאן אויף צו פרעגן ביי {dn גאט} דורך אים, אבער איך האב אים פיינט, ווייל ער זאגט ניט נביאות אויף מיר גוטס, נאר בלויז שלעכטס–מיכיהו דער זון פון ימלהן. האט יהושפט געזאגט: זאל דער מלך אזוי ניט רעדן.
/22:9 האט דער מלך פון ישראל גערופן א הויפדינער, און האט געזאגט: ברענג אויף גיך מיכיהו דעם זון פון ימלהן.
/22:10 און דער מלך פון ישראל און יהושפט דער מלך פון יהודה זיינען געזעסן איטלעכער אויף זיין טראן אנגעקליידט אין בגדי-[מלכות] אין א שייער ביי דעם טויעראיינגאנג פון שומרון, און אלע נביאים האבן נביאות געזאגט פאר זיי. /22:11 און צדקיה דער זון פון כנענהן האט זיך געמאכט אייזערנע הערנער, און ער האט געזאגט: אזוי האט {dn גאט} געזאגט: מיט די דאזיקע וועסטו שטויסן ארם ביז זיי צו פארלענדן. /22:12 און אלע נביאים האבן נביאות געזאגט דעס גלייכן, אזוי צו זאגן: גיי ארויף קיין רמת־גלעד, און באגליק, און {dn גאט} וועט זי געבן אין דער האנט פון מלך.
/22:13 און דער שליח וואס איז געגאנגען רופן מיכיהון, האט גערעדט צו אים, אזוי צו זאגן: זע נאר, די ווערטער פון די נביאים זיינען ווי איין מויל גוטס צום מלך; זאל, איך בעט דיך, דיין ווארט זיין אזוי ווי דאס ווארט פון איינעם פון זיי, און זאלסט רעדן גוטס. /22:14 האט מיכיהו געזאגט: אזוי ווי עס לעבט {dn גאט}, אז דאס וואס {dn גאט} וועט זאגן צו מיר, דאס וועל איך רעדן!
/22:15 איז ער געקומען צום מלך, און דער מלך האט צו אים געזאגט: מיכיהו, זאלן מיר גיין צו רמת־גלעד אויף מלחמה, אדער זאלן מיר אפשטיין? האט ער צו אים געזאגט: גיי ארויף, און באגליק, און {dn גאט} וועט זי געבן אין דער האנט פון מלך. /22:16 האט דער מלך צו אים געזאגט: ביז וויפיל מאל זאל איך דיך באשווערן, אז דו זאלסט ניט רעדן צו מיר נאר אמת אין נאמען פון {dn גאט}? /22:17 האט ער געזאגט: איך האב געזען גאנץ ישראל צעשפרייט אויף די בערג, אזוי ווי שאף וואס האבן ניט קיין פאסטוך, און {dn גאט} האט געזאגט: אן א האר זיינען די דאזיקע; זאלן זיי זיך אומקערן איטלעכער צו זיין הויז בשלום. /22:18 האט דער מלך פון ישראל געזאגט צו יהושפטן: האב איך דיר ניט געזאגט, ער וועט ניט נביאות זאגן אויף מיר גוטס, נאר בלויז שלעכטס?
/22:19 האט ער געזאגט: דרום הער דאס ווארט פון {dn גאט}: איך האב געזען ווי {dn גאט} זיצט אויף זיין טראן, און דער גאנצער חיל פון הימל שטייט לעבן אים פון זיין רעכטער זייט און פון זיין לינקער.
/22:20 און {dn גאט} האט געזאגט: ווער וועט אנרעדן אחאבן, ער זאל ארויפגיין און פאלן אין רמת־גלעד? האט דער געזאגט אזוי, און דער זאגט אזוי. /22:21 איז ארויסגעגאנגען דער גייסט, און האט זיך געשטעלט פאר {dn גאט}, און האט געזאגט: איך וועל אים אנרעדן. האט {dn גאט} צו אים געזאגט: מיט וואס? /22:22 האט ער געזאגט: איך וועל ארויסגיין און ווערן א גייסט פון ליגן אין מויל פון אלע זיינע נביאים. האט ער געזאגט: וועסט אנרעדן, און וועסט אויך אויספירן; גיי ארויס און טו אזוי. /22:23 און אצונד, זע, {dn גאט} האט אריינגעגעבן א גייסט פון ליגן אין מויל פון אלע די דאזיקע נביאים דיינע, אבער {dn גאט} האט אנגעזאגט אויף דיר שלעכטס.
/22:24 האט געזאגט צדקיהו דער זון פון כנענהן, און האט געשלאגן מיכיהון אויפן באק, און ער האט געזאגט: אויף וואסער [וועג] איז דער גייסט פון {dn גאט} אוועקגעגאנגען פון מיר, כדי צו רעדן מיט דיר? /22:25 האט מיכיהו געזאגט: אט וועסטו זען אין יענעם טאג, ווען דו וועסט אריינגיין אין א קאמער הינטער א קאמער זיך צו באהאלטן.
/22:26 האט דער מלך פון ישראל געזאגט: נעם מיכיהון, און קער אים אום צו אמון דעם האר פון דער שטאט, און צו יואש דעם מלכס זון. /22:27 און זאלסט זאגן: אזוי האט געזאגט דער מלך: טוט אריין דעם דאזיקן אין געפענקעניש, און שפייזט אים מיט קארג ברויט און קארג וואסער, ביז איך קום בשלום. /22:28 האט מיכיהו געזאגט: אויב אומקערן וועסטו זיך אומקערן בשלום, האט {dn גאט} ניט גערעדט דורך מיר. און ער האט געזאגט: הערט דאס צו, איר פעלקער אלע.  /22:29 און דער מלך פון ישראל און יהושפט דער מלך פון יהודה זיינען ארויפגעגאנגען קיין רמת־גלעד. /22:30 און דער מלך פון ישראל האט געזאגט צו יהושפטן:  איך וועל זיך פארשטעלן און וועל אריינגיין אין דער מלחמה, און דו טראג דיינע קליידער.
און דער מלך פון ישראל האט זיך פארשטעלט, און איז אריינגעגאנגען אין דער מלחמה.
/22:31 און דער מלך פון ארם האט באפוילן די צוויי און דרייסיק הויפטלייט פון זיינע רייטוועגן, אזוי צו זאגן: איר זאלט ניט מלחמה האלטן מיט קליין אדער גרויס, נאר בלויז מיטן מלך פון ישראל אליין. /22:32 און עס איז געווען, ווי די הויפטלייט פון די רייטוועגן האבן געזען יהושפטן, אזוי האבן זיי געזאגט: דאס איז געוויס דער מלך פון ישראל. און זיי האבן זיך א קער געטאן צו אים מלחמה צו האלטן. האט יהושפט א געשריי געטאן; /22:33 איז, ווי די הויפטלייט פון די רייטוועגן האבן געזען אז דאס איז ניט דער מלך פון ישראל, אזוי האבן זיי זיך אפגעקערט פון הינטער אים.
/22:34 און א מאן האט אנגעצויגן דעם בויגן גלאט אין דער וועלט, און האט געטראפן דעם מלך פון ישראל צווישן אונטערפאנצער און צווישן ברוסטשילד. האט ער געזאגט צו זיין טרייבער: פארקער דיין האנט, און פיר מיך ארויס פון דער מחנה, ווארום איך בין פארווונדט. 
35  און די מלחמה איז געשטיגן אין יענעם טאג; און דער מלך איז אויפגעהאלטן געווארן שטייענדיק אין רייטוואגן אנטקעגן ארם; און אין אוונט איז ער געשטארבן. און דאס בלוט פון דער ווונד איז אראפגערונען אויפן דעק פון רייטוואגן.
/22:36 איז ארויס א געשריי דורך דער מחנה ארום זונאונטערגאנג: איטלעכער צו זיין שטאט, און איטלעכער צו זיין לאנד!
/22:37 אזוי איז געשטארבן דער מלך; און ער איז געבראכט געווארן קיין שומרון. און מע האט באגראבן דעם מלך אין שומרון.
/22:38 און אז מע האט אפגעשווענקט דעם רייטוואגן ביים טייך פון שומרון, האבן די הינט געלעקט זיין בלוט, און די זונות האבן זיך דרינען געוואשן, אזוי ווי דאס ווארט פון {dn גאט} וואס ער האט גערעדט.
/22:39 און די איבעריקע זאכן וועגן אחאבן, און אלץ וואס ער האט געטאן, און דאס הויז פון עלפנביין וואס ער האט געבויט, דאס איז שוין באשריבן אין בוך פון די צייטגעשעענישן פון די מלכים פון ישראל.
/22:40 און אחאב האט זיך געלייגט מיט זיינע עלטערן, און זיין זון אחזיהו איז געווארן מלך אויף זיין ארט.
/22:41 און יהושפט דער זון פון אסאן איז געווארן מלך איבער יהודה אין פירטן יאר פון אחאב דעם מלך פון ישראל. /22:42 פינף און דרייסיק יאר איז יהושפט אלט געווען אז ער איז געווארן מלך, און פינף און צוואנציק יאר האט ער געקיניגט אין ירושלים. און דער נאמען פון זיין מוטער איז געווען עזובה די טאכטער פון שלחין.
/22:43 און ער איז געגאנגען אין אל דעם וועג פון זיין פאטער אסאן–ער האט זיך ניט אפגעקערט דערפון–צו טאן וואס איז רעכטפארטיק אין די אויגן פון {dn גאט}. /22:44 נאר די במות זיינען ניט אפגעטאן געווארן; דאס פאלק האט נאך אלץ געשלאכט און גערייכערט אויף די במות.
/22:45 און יהושפט איז געווען אין שלום מיט דעם מלך פון ישראל.
/22:46 און די איבעריקע זאכן וועגן יהושפט, און זיין גבורהשאפט וואס ער האט אויפגעטאן, און ווי ער האט מלחמה געהאלטן, דאס איז שוין באשריבן אין בוך פון די צייטגעשעענישן פון די מלכים פון יהודה.
/22:47 און דעם רעשט פון די שאנדמענער, וואס איז געבליבן אין די טעג פון זיין פאטער אסאן, האט ער אויסגעראמט פון לאנד.
/22:48 און קיין מלך איז ניט געווען אין אדום; א געשטעלטער איז געווען מלך.
/22:49 יהושפט האט געמאכט תרשיש־שיפן  צו גיין קיין אופיר נאך גאלד, אבער ער איז ניט געגאנגען, ווארום די שיפן זיינען צעבראכן געווארן ביי עציון־גבר. /22:50 דענצמאל האט אחזיהו דער זון פון אחאבן געזאגט צו יהושפטן: זאלן מיינע קנעכט גיין מיט דיינע קנעכט אין די שיפן; אבער יהושפט האט ניט געוואלט.
/22:51 און יהושפט האט זיך געלייגט מיט זיינע עלטערן, און ער איז באגראבן געווארן לעבן זיינע עלטערן, אין זיין פאטער דודס שטאט; און זיין זון יהורם איז געווארן מלך אויף זיין ארט.
/22:52 אחזיהו דער זון פון אחאבן איז געווארן מלך איבער ישראל אין שומרון אין זיבעצנטן יאר פון יהושפט דעם מלך פון יהודה, און ער האט געקיניגט איבער ישראל צוויי יאר. /22:53 און ער האט געטאן וואס איז שלעכט אין די אויגן פון {dn גאט}, און איז געגאנגען אין דעם וועג פון זיין פאטער, און אין דעם וועג פון זיין מוטער, און אין דעם וועג פון ירבעם דעם זון פון נבטן, וואס האט געמאכט זינדיקן ישראל. /22:54 און ער האט געדינט בעל, און האט זיך געבוקט צו אים, און האט דערצערנט {dn יהוה} דעם {dn גאט} פון ישראל, אזוי ווי אלץ וואס זיין פאטער האט געטאן.

תרגום יידיש פון יהואש
 מלכים ב


/1:1 און מואב האט ווידערשפעניקט אן ישראל נאך אחאבס טויט.  /1:2 און אחזיהו איז ארויסגעפאלן דורך דער גראטע פון זיין אויבערשטוב וואס אין שומרון, און איז קראנק געווארן. און ער האט געשיקט שלוחים, און האט זיי אנגעזאגט: גייט פרעגט ביי בעל־זבוב דעם {dn גאט} פון עקרון, אויב איך וועל גענעזן ווערן פון דער דאזיקער קראנקשאפט.  /1:3 און א מלאך פון {dn גאט} האט גערעדט צו אליהו דעם תשבי: שטיי אויף, גיי ארויף אנטקעגן די שלוחים פון דעם מלך פון שומרון, און רעד צו זיי: צי ווייל אין ישראל איז קיין {dn גאט} ניטא, גייט איר פרעגן ביי בעל־זבוב דעם {dn גאט} פון עקרון? /1:4 דרומעך האט {dn יהוה} אזוי געזאגט: דאס בעט וואס דו ביסט ארויף אהין, דערפון וועסטו ניט אראפנידערן, נייערט שטארבן וועסטו שטארבן.
איז אליהו געגאנגען.
/1:5 און די שלוחים האבן זיך אומגעקערט צו אים, און ער האט צו זיי געזאגט: וואס עפעס האט איר זיך אומגעקערט? /1:6 האבן זיי צו אים געזאגט: א מאן איז ארויפגעקומען אונדז אנטקעגן, און ער האט צו אונדז געזאגט: גייט קערט אייך אום צו דעם מלך וואס האט אייך געשיקט, און איר זאלט רעדן צו אים: אזוי האט {dn יהוה} געזאגט: צי ווייל אין ישראל איז קיין {dn גאט} ניטא, שיקסטו פרעגן ביי בעל־זבוב דעם {dn גאט} פון עקרון? דרום, דאס בעט וואס דו ביסט ארויף אהין, דערפון וועסטו ניט אראפנידערן, נייערט שטארבן וועסטו שטארבן. /1:7 האט ער צו זיי גערעדט: וואס איז דאס אויסזען פון דעם מאן וואס איז אייך ארויפגעקומען אנטקעגן; און האט צו אייך גערעדט די דאזיקע רייד? /1:8 האבן זיי צו אים געזאגט: א האריקער מאן מיט א פעלענעם גארטל אנגעגורט אויף זיינע לענדן. האט ער געזאגט דאס איז אליהו דער תשבי.
/1:9 און ער האט צו אים געשיקט א הויפטמאן פון פופציק מיט זיינע פופציק. איז ער ארויפגעגאנגען צו אים, ערשט ער זיצט אויפן שפיץ בארג. האט ער צו אים גערעדט: געטלעכער מאן, דער מלך האט געזאגט: נידער אראפ. /1:10 האט אליהו געענטפערט צו דעם הויפטמאן פון די פופציק: איז, אויב איך בין א געטלעכער מאן, זאל אראפנידערן א פייער פון הימל, און פארצערן דיך און דיינע פופציק.
האט אראפגענידערט א פייער פון הימל, און האט פארצערט אים און זיינע פופציק.
/1:11 האט ער ווידער געשיקט צו אים אן אנדער הויפטמאן פון פופציק מיט זיינע פופציק. און ער האט זיך אפגערופן און גערעדט צו אים: געטלעכער מאן, אזוי האט דער מלך געזאגט: אייל זיך נידער אראפ. /1:12 האט אליהו געענטפערט און האט צו זיי גערעדט: אויב איך בין א געטלעכער מאן, זאל אראפנידערן א פייער פון הימל, און פארצערן דיך און דיינע פופציק.
האט אראפגענידערט א פייער פון הימל, און האט פארצערט אים און זיינע פופציק.
/1:13 האט ער ווידער געשיקט צו אים א הויפטמאן פון דריטע פופציק מיט זיינע פופציק, און דער דריטער הויפטמאן פון פופציק איז ארויפגעגאנגען, און ער איז געקומען און האט זיך געבוקט אויף זיינע קני פאר אליהון, און ער האט זיך ביי אים געבעטן, און האט צו אים גערעדט: געטלעכער מאן, זאל, איך בעט דיך, מיין נפש, און די נפשות פון די דאזיקע פופציק קנעכט דיינע, זיין ווערדיק אין דיינע אויגן. /1:14 זע, א פייער האט אראפגענידערט פון הימל, און האט פארצערט די צוויי פריערדיקע הויפטלייט פון פופציק מיט זייערע פופציקן; און אצונד, זאל מיין נפש זיין ווערדיק אין דיינע אויגן.
/1:15 האט א מלאך פון {dn גאט} גערעדט צו אליהון: נידער אראפ מיט אים; זאלסט ניט מורא האבן פאר אים.
איז ער אויפגעשטאנען און האט אראפגענידערט מיט אים צום מלך. /1:16 און ער האט צו אים גערעדט: אזוי האט {dn גאט} געזאגט: אזוי ווי דו האסט געשיקט שלוחים צו פרעגן ביי בעל־זבוב דעם {dn גאט} פון עקרון, איז דאס ווייל אין ישראל איז קיין {dn גאט} ניטא צו פרעגן זיין ווארט? דרום, דאס בעט וואס דו ביסט ארויף אהין, דערפון וועסטו ניט אראפנידערן, נייערט שטארבן וועסטו שטארבן.
/1:17 און ער איז געשטארבן אזוי ווי דאס ווארט פון {dn גאט} וואס אליהו האט גערעדט. און יהורם איז געווארן מלך אויף זיין ארט אין צווייטן יאר פון יהורם דעם זון פון יהושפטן, דעם מלך פון יהודה; ווייל ער האט קיין זון ניט געהאט.
/1:18 און די איבעריקע זאכן פון אחזיהון וואס ער האט געטאן, זיי זיינען שוין באשריבן אין בוך פון די צייטגעשעענישן פון די מלכים פון ישראל.

/2:1 און עס איז געווען, ווען {dn גאט} האט געזאלט ארויפנעמען אליהון אין א שטורעמווינד אויפן הימל, זיינען אלישע און אליהו געגאנגען פון גלגל. /2:2 האט אליהו געזאגט צו אלישען: בלייב דא, איך בעט דיך, ווארום {dn גאט} האט מיך געשיקט ביז בית־אל. האט אלישע געזאגט: אזוי ווי {dn גאט} לעבט, און אזוי ווי דיין זעל לעבט, אויב איך וועל דיך פארלאזן!
און זיי האבן אראפגענידערט קיין בית־אל.
/2:3 זיינען ארויסגעגאנגען די יונגע נביאים וואס אין בית־אל צו אלישען, און האבן צו אים געזאגט: ווייסטו אז היינט נעמט {dn גאט} אוועק דיין האר פון דיין קאפ? האט ער געזאגט: יא, איך ווייס; שווייגט.
/2:4 האט אליהו צו אים געזאגט: אלישע, בלייב דא, איך בעט דיך, ווארום {dn גאט} האט מיך געשיקט קיין יריחו. האט ער געזאגט: אזוי ווי {dn גאט} לעבט, און אזוי ווי דיין זעל לעבט, אויב איך וועל דיך פארלאזן.
און זיי זיינען געקומען קיין יריחו.
/2:5 האבן גענענט די יונגע נביאים וואס אין יריחו צו אלישען, און האבן צו אים געזאגט: ווייסטו אז היינט נעמט {dn גאט} אוועק דיין האר פון דיין קאפ? האט ער געזאגט: יא, איך ווייס; שווייגט.
/2:6 האט אליהו צו אים געזאגט: בלייב דא, איך בעט דיך, ווארום {dn גאט} האט מיך געשיקט ביזן ירדן. האט ער געזאגט: אזוי ווי {dn גאט} לעבט, און אזוי ווי דיין זעל לעבט, אויב איך וועל דיך פארלאזן!
און זיי זיינען ביידע געגאנגען.
/2:7 זיינען פופציק מאן פון די יונגע נביאים געגאנגען, און האבן זיך געשטעלט א קעגן איבער פון דער ווייטן; און זיי ביידע זיינען געשטאנען ביים ירדן. /2:8 האט אליהו גענומען זיין מאנטל, און צונויפגעוויקלט, און געשלאגן דאס וואסער, און עס האט זיך צעטיילט אהין און אהער, און זיי זיינען ביידע אריבערגעגאנגען אין טריקעניש. /2:9 און עס איז געווען, ווי זיי זיינען אריבערגעגאנגען, אזוי האט אליהו געזאגט צו אלישען: בעט וואס איך זאל דיר טאן, איידער איך וועל אוועקגענומען ווערן פון דיר. האט אלישע געזאגט: זאל, איך בעט דיך, א צווייעדיקער טייל פון דיין גייסט זיין אויף מיר. /2:10 האט ער געזאגט: האסט א שווערע זאך געבעטן. אויב דו וועסט מיך זען ווען איך ווער אוועקגענומען פון דיר, וועט דיר אזוי געשען, אויב אבער ניט, וועט עס ניט געשען.
/2:11 און עס איז געווען, ווי זיי גייען אזוי, גייען און רעדן, ערשט א פייערדיקער רייטוואגן מיט פייערדיקע פערד, און זיי האבן פאנאנדערגעשיידט צווישן זיי ביידן, און אליהו איז ארויף מיט א שטורעמווינט אין הימל. /2:12 און ווי אלישע האט עס געזען, אזוי האט ער געשריען: פאטער מיינער, פאטער מיינער, רייטוועגן און רייטער פון ישראל!
און ער האט אים מער ניט געזען. האט ער אנגענומען זיינע קליידער, און האט זיי צעריסן אויף צוויי שטיקער. /2:13 און ער האט אויפגעהויבן אליהוס מאנטל וואס איז אראפגעפאלן פון אים, און האט זיך אומגעקערט און זיך געשטעלט ביים ברעג ירדן. /2:14 און ער האט גענומען אליהוס מאנטל וואס איז אראפגעפאלן פון אים, און האט געשלאגן דאס וואסער, און האט געזאגט: ווו איז {dn יהוה} דער {dn גאט} פון אליהון? און אז ער אויך האט געשלאגן דאס וואסער, האט דאס וואסער זיך צעטיילט אהין און אהער, און אלישע איז אריבערגעגאנגען.
/2:15 און די יונגע נביאים וואס פון יריחו האבן אים געזען פון א קעגן איבער, און זיי האבן געזאגט: דער גייסט פון אליהון רוט אויף אלישען. און זיי זיינען אים געקומען אנטקעגן, און האבן זיך געבוקט פאר אים צו דער ערד. /2:16 און זיי האבן צו אים געזאגט: אט, איך בעט דיך, זיינען צווישן דיינע קנעכט פופציק מאן, העלדישע יונגען; זאלן זיי גיין, איך בעט דיך, און זוכן דיין האר; טאמער האט אים דער גייסט פון {dn גאט} פארטראגן און אים פארווארפן אויף איינעם פון די בערג, אדער אין איינעם פון די טאלן. האט ער געזאגט: איר זאלט ניט שיקן. /2:17 זיינען זיי צוגעשטאנען צו אים ביז ער האט זיך געשעמט, און ער האט געזאגט: שיקט. און זיי האבן געשיקט פופציק מאן, און זיי האבן געזוכט דריי טעג, און האבן אים ניט געפונען. /2:18 האבן זיי זיך אומגעקערט צו אים, ווי ער איז געזעסן אין יריחו; און ער האט צו זיי געזאגט: האב איך אייך ניט געזאגט: איר זאלט ניט גיין?
/2:19 און די מענטשן פון דער שטאט האבן געזאגט צו אלישען: זע נאר, דער ארט פון דער שטאט איז א גוטער, אזוי ווי אונדזער האר זעט, אבער דאס וואסער איז שלעכט, און דאס לאנד פארווארפט. /2:20 האט ער געזאגט: ברענגט מיר א נייע שיסל, און טוט אריין אהין זאלץ. האבן זיי עס אים געבראכט. /2:21 און ער איז ארויסגעגאנגען צו דעם ארויסגאנג פונעם וואסער, און האט אהין אריינגעווארפן זאלץ, און געזאגט: אזוי האט {dn גאט} געזאגט: איך האב געזונט געמאכט דאס דאזיקע וואסער; מער זאל פון דארטן ניט זיין קיין טויט און קיין פארווארפערין. /2:22 און דאס וואסער איז געזונט געווארן ביז אויף היינטיקן טאג, אזוי ווי דאס ווארט וואס אלישע האט גערעדט.
/2:23 און ער איז ארויפגעגאנגען פון דארטן קיין בית־אל. און ווי ער גייט ארויף מיטן וועג, אזוי זיינען ארויסגעגאנגען פון שטאט קליינע יינגלעך, און האבן געשפעט פון אים, און האבן צו אים געזאגט: גיי ארויף, פליכקאפ! גיי ארויף, פליכקאפ! /2:24 האט ער זיך אומגעקערט הינטער זיך, און האט זיי דערזען, און ער האט זיי געשלאגן אין נאמען פון {dn גאט}. זיינען ארויסגעקומען צוויי בערינטעס פון וואלד, און האבן צעריסן פון זיי צוויי און פערציק קינדער.
און ער איז אוועקגעגאנגען פון דארטן צום בארג כרמל, און פון דארטן האט ער זיך אומגעקערט קיין שומרון.

/3:1 און יהורם דער זון פון אחאבן איז געווארן מלך איבער ישראל אין שומרון אין אכצנטן יאר פון יהושפט דעם מלך פון יהודה; און ער האט געקיניגט צוועלף יאר. 
/3:2 און ער האט געטאן וואס איז שלעכט אין די אויגן פון {dn גאט}, נאר ניט אזוי ווי זיין פאטער און ווי זיין מוטער; ווארום ער האט אפגעטאן דעם זיילשטיין פון בעל וואס זיין פאטער האט געמאכט. /3:3 אבער ער איז געווען באהעפט אן די זינד פון ירבעם דעם זון פון נבטן, וואס ער האט געמאכט זינדיקן ישראל; ער האט זיך ניט אפגעקערט דערפון.
/3:4 און מישע דער מלך פון מואב האט געהאלטן שאף, און ער פלעגט צאלן דעם מלך פון ישראל די וואל פון הונדערט טויזנט לעמער און הונדערט טויזנט ווידערס. /3:5 און עס איז געווען, ווי אחאב איז געשטארבן, אזוי האט דער מלך פון מואב ווידערשפעניקט אן דעם מלך פון ישראל. /3:6 איז דער מלך יהורם ארויסגעגאנגען אין יענעם טאג פון שומרון, און האט איבערגעציילט גאנץ ישראל. /3:7 און ער איז געגאנגען און האט געשיקט צו יהושפט דעם מלך פון יהודה, אזוי צו זאגן: דער מלך פון מואב האט ווידערשפעניקט אן מיר; וועסטו גיין מיט מיר אקעגן מואב אויף מלחמה? האט ער געזאגט: איך וועל ארויפגיין; אזוי ווי דו אזוי איך; אזוי ווי דיין פאלק אזוי מיין פאלק; אזוי ווי דיינע פערד אזוי מיינע פערד. 8 האט ער געפרעגט: מיט וואסער וועג זאלן מיר ארויפגיין? האט ער געזאגט: מיטן וועג פון דעם מדבר פון אדום.
9 איז געגאנגען דער מלך פון ישראל, און דער מלך פון יהודה, און דער מלך פון אדום, און זיי האבן זיך ארומגעדרייט זיבן טעג וועגס, און עס איז ניט געווען קיין וואסער פארן חיל, און פאר די בהמות וואס הינטער זיי. /3:10 האט דער מלך פון ישראל געזאגט: וויי! ווארום {dn גאט} האט צונויפגערופן די דאזיקע דריי מלכים, זיי צו געבן אין דער האנט פון מואב. /3:11 האט יהושפט געזאגט: איז דא ניטא א נביא פון {dn גאט}, אז מיר זאלן פרעגן דורך אים ביי {dn גאט}? האט זיך אפגערופן איינער פון די קנעכט פון דעם מלך פון ישראל, און האט געזאגט: דא איז דא אלישע דער זון פון שפטן, וואס האט געגאסן וואסער אויף די הענט פון אליהון. /3:12 האט יהושפט געזאגט: ביי אים איז דא דאס ווארט פון {dn גאט}.
און דער מלך פון ישראל און יהושפט און דער מלך פון אדום האבן אראפגענידערט צו אים. /3:13 האט אלישע געזאגט צו דעם מלך פון ישראל: וואס קער איך זיך אן מיט דיר? גיי צו די נביאים פון דיין פאטער, און צו די נביאים פון דיין מוטער. האט דער מלך פון ישראל צו אים געזאגט: ניטע! ווארום {dn גאט} האט צונויפגערופן די דאזיקע דריי מלכים, זיי צו געבן אין דער האנט פון מואב. /3:14 האט אלישע געזאגט: אזוי ווי עס לעבט {dn גאט} פון צבאות וואס איך שטיי פאר אים, אז ווען איך שוין ניט דעם פנים פון יהושפט דעם מלך פון יהודה, אויב איך וואלט געקוקט אויף דיר, און אויב איך וואלט דיך אנגעזען! /3:15 און אצונד, ברענגט מיר א שפילער.
און עס איז געווען, ווי דער שפילער האט געשפילט, אזוי איז אויף אים געווען די האנט פון {dn גאט}. /3:16 און ער האט געזאגט: אזוי האט {dn גאט} געזאגט: מאכט דעם דאזיקן טאל גריבער אויף גריבער. /3:17 ווארום אזוי האט {dn גאט} געזאגט: איר וועט ניט זען קיין ווינט, און ניט זען קיין רעגן, און דער דאזיקער טאל וועט אנגעפילט ווערן מיט וואסער, און איר וועט טרינקען, איר און אייערע פי און אייערע בהמות. /3:18 און דאס איז נאך ווינציק אין די אויגן פון {dn גאט}; ער וועט אייך געבן מואב אין אייער האנט. /3:19 און איר וועט שלאגן יעטוועדער באפעסטיקטע שטאט, און יעטוועדער אויסדערוויילטע שטאט; און יעטוועדער גוטן בוים וועט איר איינווארפן, און יעטוועדער קוואל וואסער וועט איר פארשטאפן, און יעטוועדער גוט שטיק פעלד וועט איר פארדארבן מיט שטיינער.
/3:20 און עס איז געווען אין דער פרי, ווען מע ברענגט אויף דעם קרבן, ערשט וואסער קומט ארויס פון דעם וועג פון אדום, און דאס לאנד איז פול געווארן מיטן וואסער.
/3:21 און גאנץ מואב האבן געהערט אז די מלכים זיינען ארויפגעקומען מלחמה צו האלטן אויף זיי, און זיי האבן זיך איינגעזאמלט, פון איטלעכן וואס גורט אן אן אנגורט און העכער; און זיי האבן זיך געשטעלט ביים געמארק. /3:22 און ווי זיי האבן זיך געפעדערט אין דער פרי, אזוי האט די זון געשיינט אויפן וואסער, און די מואבים האבן געזען פון ווייטן דאס וואסער רויט אזוי ווי בלוט. /3:23 האבן זיי געזאגט: בלוט איז דאס; צעקריגן האבן זיך צעקריגט די מלכים, און זיי האבן געשלאגן איינער דעם אנדערן. און אצונד, צום רויב, מואב!
/3:24 און זיי זיינען געקומען אין לאגער פון ישראל, און די ישראל זיינען אויפגעשטאנען און האבן געשלאגן מואב. /3:25 און די שטעט האבן זיי צעשטערט, און ווו נאר א גוט שטיק פעלד, האבן זיי איטלעכער געווארפן א שטיין און האבן עס אנגעפילט, און יעטוועדער קוואל וואסער האבן זיי פארשטאפט. און יעטוועדער גוטן בוים האבן זיי איינגעווארפן, ביז זיי האבן בלויז איבערגעלאזן אירע מויערשטיינער אין קיר־חרשת; און די שליידערער האבן זי ארומגערינגלט, און האבן זי צעשלאגן.
/3:26 און דער מלך פון מואב האט געזען אז די מלחמה איז שטארקער פון אים, און ער האט גענומען מיט זיך זיבן הונדערט מאן וואס ציען א שווערד, כדי דורכצוברעכן צו דעם מלך פון אדום, אבער זיי האבן ניט געקענט. /3:27 האט ער גענומען זיין זון דעם בכור וואס האט געזאלט קיניגן נאך אים, און האט אים אויפגעבראכט פאר א בראנדאפפער אויף דער מויער. און עס איז געווארן א גרויסער צארן אויף ישראל; און זיי האבן אוועקגעצויגן פון אים, און האבן זיך אומגעקערט אין לאנד.

/4:1 און איינע א פרוי פון די ווייבער פון די יונגע נביאים האט געשריען צו אלישע, אזוי צו זאגן: דיין קנעכט, מיין מאן, איז טויט; און דו ווייסט אז דיין קנעכט איז געווען גאטספארכטיק; און דער בעל־חוב איז געקומען נעמען צו זיך מיינע צוויי קינדער פאר קנעכט. /4:2 האט אלישע צו איר געזאגט: וואס זאל איך דיר טאן? זאג מיר וואס האסטו אין הויז? האט זי געזאגט: דיין דינסט האט גארנישט אין הויז, נאר בלויז א קריגל אייל. /4:3 האט ער געזאגט: גיי, בארג דיר כלים פון דערויסן, פון אלע דיינע שכנים, ליידיקע כלים; זאלסט ניט קארגן. /4:4 און זאלסט אריינגיין און פארשליסן די טיר הינטער דיר און הינטער דיינע זין, און זאלסט אנגיסן אין אלע די דאזיקע כלים; און די פולע זאלסטו אוועקרוקן.
/4:5 איז זי אוועקגעגאנגען פון אים, און זי האט פארשלאסן די טיר הינטער זיך און הינטער אירע זין: זיי האבן איר דערלאנגט, און זי האט אנגעגאסן. /4:6 און עס איז געווען, ווי די כלים זיינען געווארן פול, אזוי האט זי געזאגט צו איר זון: דערלאנג מיר נאך א כלי. האט ער צו איר געזאגט: ניטא מער קיין כלי. און דאס אייל האט זיך אפגעשטעלט.
/4:7 איז זי געקומען, און האט דערציילט דעם געטלעכן מאן, און ער האט געזאגט: גיי פארקויף דאס אייל, און באצאל דיין חוב, און דו מיט דיינע זין וועסט לעבן אויף דעם רעשט.
/4:8 און עס איז געווען איין טאג, איז אלישע אריבערגעגאנגען קיין שונם, און דארטן איז געווען א רייכע פרוי, האט זי אים פארהאלטן צו עסן ברויט. און עס איז געווען, אז ווען נאר ער איז דורכגעגאנגען, פלעגט ער פארקערן אהין צו עסן ברויט. /4:9 האט זי געזאגט צו איר מאן: זע, איך בעט דיך, איך ווייס אז דאס איז א הייליקער מאן פון {dn גאט} וואס גייט דורך ביי אונדז תמיד. /4:10 לאמיר מאכן, איך בעט דיך, א קליין געמויערט אויבערסטיבל, און לאמיר דארטן אוועקשטעלן פאר אים א בעט, און א טיש און א שטול, און א לאמפ, און עס וועט זיין, ווי ער קומט צו אונדז, אזוי וועט ער איינקערן אהין.
/4:11 און עס איז געווען איין טאג, איז ער אהין געקומען, און ער האט איינגעקערט אין דער אויבערשטוב, און האט זיך דארטן געלייגט. /4:12 און ער האט געזאגט צו זיין יונג גיחזי: רוף די דאזיקע שונמית. האט ער זי גערופן, און זי האט זיך געשטעלט פאר אים.
/4:13 האט ער צו אים געזאגט: זאג אקארשט צו איר: זע, דו האסט געזארגט פון אונדזערט וועגן די דאזיקע גאנצע זארג; וואס איז דא צו טאן פאר דיר? איז דא צו רעדן פאר דיר צום מלך אדער צום האר פון חיל? האט זי געזאגט: צווישן מיין שטאם זיץ איך.
/4:14 האט ער געזאגט: וואס איז פארט דא צו טאן פאר איר? האט גיחזי געזאגט: פאר וואר זי האט ניט קיין קינד, און איר מאן איז אלט. /4:15 האט ער געזאגט: רוף זי, און ער האט זי גערופן, און זי האט זיך געשטעלט אין טיר. /4:16 האט ער געזאגט: אין דער צייט, אזוי ווי איצט איבער א יאר, וועסטו האלדזן א זון. האט זי געזאגט: ניין, מיין האר געטלעכער מאן! זאלסט ניט נארן דיין דינסט.
/4:17 און די פרוי איז טראגעדיק געווארן, און זי האט געבארן א זון אין דער צייט אין א יאר ארום, אזוי ווי אלישע האט צו איר גערעדט.
/4:18 און דאס קינד איז אויפגעוואקסן; און עס איז געווען איין טאג, איז ער ארויסגעגאנגען צו זיין פאטער ביי די שניטערס. /4:19 און ער האט געזאגט צו זיין פאטער: מיין קאפ, מיין קאפ! האט ער געזאגט צום יונג: טראג אים אוועק צו זיין מוטער. /4:20 האט ער אים אוועקגעטראגן און אים געבראכט צו זיין מוטער. און ער איז געזעסן אויף אירע קני ביז האלבן טאג, און איז געשטארבן. איז זי ארויפגעגאנגען, און האט אים אוועקגעלייגט אויפן בעט פון דעם געטלעכן מאן, און זי האט אים פארשלאסן, און איז ארויסגעגאנגען. /4:22 און זי האט גערופן צו איר מאן און האט געזאגט: שיק מיר, איך בעט דיך, איינעם פון די יונגען מיט איינער פון די אייזעלינס, און איך וועל אריבערלויפן צום געטלעכן מאן, און וועל זיך אומקערן. /4:23 האט ער צו איר געזאגט: פאר וואס גייסטו צו אים היינט, ניט ראש־חודש און ניט שבת? האט זי געזאגט: עס איז פריד.
/4:24 און זי האט אנגעזאטלט די אייזעלין, און האט געזאגט צו איר יונג: טרייב און גיי; זאלסט מיך ניט אויפהאלטן אין רייטן, סיידן איך האב דיר געהייסן.
/4:25 און זי איז געגאנגען און געקומען צום געטלעכן מאן אויפן בארג כרמל. און עס איז געווען, ווי דער געטלעכער מאן האט זי דערזען פון ווייטן, אזוי האט ער געזאגט צו זיין יונג גיחזין: אן איז יענע שונמית. /4:26 אצונד לויף אקארשט איר אנטקעגן, און זאג צו איר: איז פריד צו דיר? איז פריד צו דיין מאן? איז פריד צום קינד? האט זי געזאגט: פריד.
/4:27 און זי איז געקומען צום געטלעכן מאן אויפן בארג, און זי האט זיך אנגענומען אן זיינע פיס; האט גיחזי גענענט זי אוועקצושטויסן, אבער דער געטלעכער מאן האט געזאגט: לאז זי אפ, ווארום איר זעל איז פארביטערט, און {dn גאט} האט פארהוילן פון מיר, און האט מיר ניט דערציילט.
/4:28 האט זי געזאגט: האב איך דען געבעטן א זון ביי מיין האר? האב איך ניט געזאגט: זאלסט מיך ניט גענארן?
/4:29 האט ער געזאגט צו גיחזין: גורט אן דיינע לענדן, און נעם מיין שטעקן אין דיין האנט, און גיי; אז דו וועסט אנטרעפן עמיצן, זאלסטו אים ניט באגריסן, און אז עמעצער וועט דיך באגריסן, זאלסטו אים ניט ענטפערן; און זאלסט ארויפטאן מיין שטעקן אויפן יינגלס פנים.
/4:30 האט געזאגט די מוטער פון יינגל: אזוי ווי {dn גאט} לעבט, און אזוי ווי דיין זעל לעבט, אויב איך וועל דיך אפלאזן! איז ער אויפגעשטאנען און איז געגאנגען נאך איר.
/4:31 און גיחזי איז אוועקגעגאנגען זיי פארויס, און האט ארויפגעטאן דעם שטעקן אויפן יינגלס פנים, אבער קיין קול און קיין הערונג. האט ער זיך אומגעקערט אים אנטקעגן, און האט אים דערציילט, אזוי צו זאגן: דער יינגל האט זיך ניט אויפגעכאפט.
/4:32 און אלישע איז געקומען אין הויז, ערשט דער יינגל איז טויט, אוועקגעלייגט אויף זיין בעט. /4:33 איז ער אריינגעגאנגען און האט פארשלאסן די טיר הינטער זיי צווייען, און ער האט מתפלל געווען צו {dn גאט}. /4:34 און ער איז ארויף און האט זיך געלייגט איבערן קינד, און האט ארויפגעטאן זיין מויל אויף זיין מויל, און זיינע אויגן אויף זיינע אויגן, און זיינע הענט אויף זיינע הענט, און ער האט זיך אויסגעצויגן אויף אים, ביז דער לייב פון יינגל איז געווארן ווארעם. /4:35 און ער האט זיך אומגעקערט, און איז אומגעגאנגען אין הויז איין מאל אהין און איין מאל אהער; און ער איז ארויף און האט זיך אויסגעצויגן אויף אים; און דער יינגל האט גענאסן ביז זיבן מאל, און דער יינגל האט אויפגעמאכט זיינע אויגן.
/4:38 האט ער גערופן גיחזין, און האט געזאגט: רוף די דאזיקע שונמית. האט ער זי גערופן, און זי איז אריינגעקומען צו אים; האט ער געזאגט: נעם דיין זון.
/4:37 איז זי צוגעקומען, און איז געפאלן צו זיינע פיס, און האט זיך געבוקט צו דער ערד. און זי האט גענומען איר זון, און איז ארויסגעגאנגען.
/4:38 און אלישע האט זיך אומגעקערט קיין גלגל; און א הונגער איז געווען אין לאנד; און די יונגע נביאים זיינען געזעסן פאר אים; האט ער געזאגט צו זיין יונג: שטעל צו דעם גרויסן טאפ, און קאך אפ א געקעכטס פאר די יונגע נביאים. /4:39 איז איינער ארויסגעגאנגען אין פעלד קלייבן קרייטעכער, און ער האט געפונען א פעלדביימל און האט אנגעקליבן דערפון ווילדע אוגערקעס א פול קלייד זיינס. און ער איז געקומען און האט עס אריינגעשניטן אין טאפ געקעכטס; ווייל זיי האבן עס ניט געקענט. /4:40 האט מען אריינגעגאסן די מענטשן צום עסן; און עס איז געווען, ווי זיי האבן געגעסן פון דעם געקעכטס, אזוי האבן זיי אויסגעשריען און געזאגט: טויט איז אין טאפ, געטלעכער מאן. און זיי האבן ניט געקענט עסן. /4:41 האט ער געזאגט: טא ברענגט מעל. און ער האט אריינגעשאטן אין טאפ, און האט געזאגט: גיס אריין פאר די מענטשן, און זאלן זיי עסן. און קיין שום בייז איז אין טאפ ניט געווען.
/4:42 און א מאן איז געקומען פון בעל־שלשה, און האט געבראכט דעם געטלעכן מאן ברויט פון ערשטער תבואה, צוואנציק גערשטענע ברויטן, און פרישע זאנגען אין זיין זאק. האט ער געזאגט: גיב די מענטשן און זאלן זיי עסן. /4:43 האט זיין משרת געזאגט: ווי קען איך דאס דערלאנגען פאר הונדערט מאן? האט ער געזאגט: גיב די מענטשן, און זאלן זיי עסן. ווארום אזוי האט {dn גאט} געזאגט: זיי וועלן עסן און נאך איבערלאזן. /4:44 און ער האט דערלאנגט פאר זיי, און זיי האבן געגעסן און נאך איבערגעלאזן, אזוי ווי דאס ווארט פון {dn גאט}.

/5:1 און נעמן דער חיל־פירער פון דעם מלך פון ארם איז געווען א גרויסער מאן ביי זיין האר, און אנגעזען, ווארום דורך אים האט {dn גאט} געגעבן א גרויסע ישועה צו ארם. און דער מאן איז געווען א העלדישער גבור, אבער א מצורע.
/5:2 און די ארמים זיינען ארויסגעגאנגען אין באנדעס, און האבן געפאנגען פון לאנד ישראל א קליין מיידל; און זי האט באדינט נעמנס ווייב. /5:3 האט זי געזאגט צו איר הארינטע: הלוואי איז מיין האר ביי דעם נביא וואס אין שומרון; ער וואלט אים דענצמאל אויסגעהיילט פון זיין צרעת.
/5:4 איז ער געקומען און האט דערציילט זיין האר, אזוי צו זאגן: אזוי און אזוי האט גערעדט די מיידל וואס פון לאנד ישראל. /5:5 האט דער מלך פון ארם געזאגט: קום גיי, און איך וועל שיקן א בריוו צו דעם מלך פון ישראל.
איז ער געגאנגען און ער האט גענומען מיט זיך צען צענטנער זילבער, און זעקסטויזנט גאלדשטיק, און צען גאנג קליידער. /5:6 און ער האט געבראכט דעם בריוו צו דעם מלך פון ישראל, אזוי צו זאגן: און אצונד, ווי דער דאזיקער בריוו קומט צו דיר, אט האב איך דיר געשיקט מיין קנעכט נעמנען, זאלסטו אים אויסהיילן פון זיין צרעת.
/5:7 און עס איז געווען, ווי דער מלך פון ישראל האט איבערגעלייענט דעם בריוו, אזוי האט ער צעריסן זיינע קליידער, און האט געזאגט: בין איך דען א {dn גאט} צו טייטן און צו מאכן לעבעדיק, אז דער דאזיקער שיקט צו מיר, צו היילן א מענטש פון זיין צרעת? יא, מערקט נאר, איך בעט אייך, און זעט, אז אן אויסרייד ער זוכט אקעגן מיר.
/5:8 און עס איז געווען, ווי אלישע דער געטלעכער מאן האט געהערט אז דער מלך פון ישראל האט צעריסן זיינע קליידער, האט ער געשיקט צום מלך, אזוי צו זאגן: פאר וואס האסטו צעריסן דיינע קליידער? זאל ער אקארשט קומען צו מיר, און ער וועט וויסן אז עס איז דא א נביא אין ישראל.
/5:9 איז נעמן געקומען מיט זיינע פערד און מיט זיינע רייטוועגן, און האט זיך געשטעלט פאר דעם איינגאנג פון אלישעס הויז.  /5:10 האט אלישע געשיקט צו אים א שליח, אזוי צו זאגן: גיי, און זאלסט זיך באדן זיבן מאל אין ירדן, און דיין לייב וועט זיך אומקערן צו דיר, און וועסט ווערן ריין.
/5:11 האט נעמן געצערנט, און ער איז אוועקגעגאנגען, און האט געזאגט: זע, איך האב געמיינט, ארויסגיין וועט ער ארויסגיין צו מיר, און וועט זיך אוועקשטעלן און וועט רופן דעם נאמען פון {dn יהוה} זיין {dn גאט}, און פאכן מיט זיין האנט אויף דעם ארט, און אוועקנעמען די צרעת. /5:12 זיינען ניט אמנה און פרפר, די טייכן פון דמשק בעסער פון אלע וואסערן פון ישראל? קען איך זיך ניט באדן אין זיי, און ווערן ריין? און ער האט זיך אומגעקערט און איז אוועקגעגאנגען מיט גרימצארן.
/5:13 האבן זיינע קנעכט גענענט, און האבן גערעדט און צו אים געזאגט: מיין פאטער, אז דער נביא וואלט דיר געהייסן א גרויסע זאך, וואלסטו דען ניט געטאן? היינט ווי אז ער זאגט דיר נאר: באד זיך, און ווער ריין?
/5:14 האט ער אראפגענידערט און זיך געטובלט אין ירדן זיבן מאל, אזוי ווי דאס ווארט פון דעם געטלעכן מאן, און זיין לייב האט זיך אומגעקערט אזוי ווי דער לייב פון א קליין יינגל, און ער איז געווארן ריין.
/5:15 האט ער זיך אומגעקערט צום געטלעכן מאן, ער מיט זיין גאנצער מחנה, און ער איז געקומען און האט זיך געשטעלט פאר אים, און האט געזאגט: אט אצונד ווייס איך אז ניטא קיין {dn גאט} אויף דער גאנצער ערד נאר בלויז אין ישראל. און אצונד, נעם אן, איך בעט דיך, א מתנה פון דיין קנעכט. /5:16 האט ער געזאגט: אזוי ווי עס לעבט {dn יהוה} וואס איך שטיי פאר אים, אויב איך וועל נעמען! און ער איז צוגעשטאנען צו אים צו נעמען, אבער ער האט ניט געוואלט. /5:17 האט נעמן געזאגט: אויב דאס ניט, זאל, איך בעט דיך, געגעבן ווערן דיין קנעכט ערד, די משא פון צוויי מוילאייזלען; ווארום דיין קנעכט וועט מער ניט מאכן בראנדאפפער אדער שלאכטאפפער צו אנדערע געטער נאר בלויז צו {dn יהוה}. /5:18 פאר דער דאזיקער זאך זאל {dn יהוה} פארגעבן דיין קנעכט: ווען מיין האר קומט אין הויז פון רמון זיך דארטן צו בוקן, און ער איז אנגעלענט אויף מיין האנט, און איך וועל זיך בוקן אין הויז פון רמון, ווען איך מוז זיך בוקן אין הויז פון רמון, זאל {dn יהוה} פארגעבן דיין קנעכט אין דער דאזיקער זאך. /5:19 האט ער צו אים געזאגט: גיי בשלום. און ער איז אוועקגעגאנגען פון אים א שטרעק לאנד.
/5:20 און גיחזי, דער יונג פון אלישע דעם געטלעכן מאן, האט געזאגט: אט האט מיין האר אפגעזאגט דעם דאזיקן נעמן דעם ארמי, אנצונעמען פון זיין האנט דאס וואס ער האט געבראכט. אזוי ווי {dn גאט} לעבט, אז איך מוז אים נאכלויפן, און נעמען פון אים עפעס!
/5:21 און גיחזי האט נאכגעיאגט נעמנען; און ווי נעמן האט געזען עמיצן לויפן נאך אים, אזוי איז ער אראפגעשפרונגען פון רייטוואגן אים אנטקעגן, און האט געזאגט: איז פריד? /5:22 האט ער געזאגט: פריד. מיין האר האט מיך געשיקט אזוי צו זאגן: אט אקארשט אצונד זיינען געקומען צו מיר צוויי יונגעלייט פון דעם געבערג פון אפרים, פון די יונגע נביאים. גיב פאר זיי, איך בעט דיך, א צענטנער זילבער און צוויי גאנג קליידער. /5:23 האט נעמן געזאגט: באוויליק, נעם צוויי צענטער. און ער איז צוגעשטאנען צו אים, און האט איינגעבונדן צוויי צענטנער זילבער אין צוויי זעקלעך, און צוויי גאנג קליידער, און געגעבן צו צוויי פון זיינע יונגען, און זיי האבן עס געטראגן אים פארויס. /5:24 און ווי ער איז געקומען צום בערגל, אזוי האט ער עס צוגענומען פון זייער האנט, און באהאלטן אין הויז; און ער האט אוועקגעשיקט די מענטשן, און זיי זיינען אוועקגעגאנגען.
/5:25 און ער איז געקומען און האט זיך געשטעלט פאר זיין האר. האט אלישע צו אים געזאגט: פון וואנען, גיחזי? האט ער געזאגט: דיין קנעכט איז אין ערגעץ ניט געגאנגען. /5:26 האט ער צו אים געזאגט: איז ניט מיין הארץ מיטגעגאנגען ווען א מאן האט זיך אומגעדרייט פון זיין רייטוואגן דיר אנטקעגן? איז דאס א צייט צו נעמען זילבער, און נעמען קליידער, אדער איילבערטגערטנער און וויינגערטנער, אדער שאף און רינדער, אדער קנעכט און דינסטן? /5:27 דרום זאל נעמנס צרעת זיך באהעפטן אן דיר און אן דיין זאמען אויף אייביק.
און ער איז ארויסגעגאנגען פון פאר אים מצורע [ווייס] ווי שניי. 

/6:1 און די יונגע נביאים האבן געזאגט צו אלישע. זע נאר, דער ארט ווו מיר זיצן פאר דיר איז צו ענג פאר אונדז.
/6:2 לאמיר גיין ביזן ירדן, און לאמיר נעמען פון דארטן איטלעכער פון אונדז איין קלאץ, און לאמיר אונדז דארטן מאכן אן ארט צו וווינען דארטן. האט ער געזאגט: גייט. /6:3 האט איינער געזאגט: באוויליק, איך בעט דיך, און גיי מיט דיינע קנעכט. - האט ער געזאגט: איך וועל גיין.
/6:4 איז ער געגאנגען מיט זיי, און זיי זיינען געקומען צום ירדן, און זיי האבן אפגעהאקט די ביימער. /6:5 און עס איז געווען, ווי איינער ווארפט אום א קלאץ, אזוי איז דער אייזן אריינגעפאלן אין וואסער, און ער האט אויסגעשריען און געזאגט: וויי, מיין האר, ווארום ער איז א געליענער. /6:6 האט דער געטלעכער מאן געזאגט: ווו איז ער אריינגעפאלן? האט ער אים געוויזן דעם ארט, און ער האט אפגעשניטן א העלצל, און האט עס אהין אריינגעווארפן, און דער אייזן איז ארויפגעשווומען. /6:7 און ער האט געזאגט: הייב דיר אים ארויס; האט ער אויסגעשטרעקט זיין האנט, און האט אים ארויסגענומען.
/6:8 און דער מלך פון ארם האט געהאלטן מלחמה אויף ישראל, און ער האט אפגערעדט מיט זיינע קנעכט, אזוי צו זאגן: אין יענעם און יענעם ארט וועט זיין מיין לאגערונג.
/6:9 האט דער געטלעכער מאן געשיקט צו דעם מלך פון ישראל, אזוי צו זאגן: היט זיך פארבייצוגיין דעם דאזיקן ארט, ווארום אהין לאזן זיך אראפ די ארמים. /6:10 און דער מלך פון ישראל האט געשיקט צו דעם ארט וואס דער געטלעכער מאן האט אים געזאגט און אים געווארנט; און ער האט זיך דארטן אויסגעהיט ניט איין מאל און ניט צוויי מאל.
/6:11 איז אויפגערודערט געווארן דאס הארץ פון דעם מלך פון ארם איבער דער דאזיקער זאך, און ער האט גערופן זיינע קנעכט, און האט צו זיי געזאגט: קענט איר מיר ניט זאגן, ווער פון אונדזערע איז מיט דעם מלך פון ישראל? האט איינער פון זיינע קנעכט געזאגט: ניין, מיין האר מלך, נייערט אלישע דער נביא וואס אין ישראל דערציילט דעם מלך פון ישראל די רייד וואס דו רעדסט אין דיין שלאפקאמער. /6:13 האט ער געזאגט: גייט און זעט ווו ער איז, און איך וועל שיקן און וועל אים נעמען.
איז אים אנגעזאגט געווארן, אזוי צו זאגן: ער איז אין דותן. /6:14 און ער האט געשיקט אהין פערד און רייטוועגן און א גרויסן חיל, און זיי זיינען געקומען ביי נאכט, און האבן ארומגערינגלט די שטאט. /6:15 און דער משרת פון דעם געטלעכן מאן האט זיך געפעדערט אויפצושטיין, און ער איז ארויסגעגאנגען, ערשט א חיל רינגלט ארום די שטאט, מיט פערד און רייטוועגן. האט זיין יונג צו אים געזאגט: וויי, מיין האר, וואס זאלן מיר טאן? /6:16 האט ער געזאגט: זאלסט ניט מורא האבן; ווארום די וואס מיט אונדז זיינען מער ווי די וואס מיט זיי.
/6:17 און אלישע האט מתפלל געווען און האט געזאגט: {dn גאט} עפן, איך בעט דיך, זיינע אויגן, און זאל ער זען. האט {dn גאט} געעפנט די אויגן פון דעם יונג, און ער האט געזען, ערשט דער בארג איז פול מיט פערד און רייטוועגן פייערדיקע רונד ארום אלישען.
/6:18 און ווי זיי האבן אראפגענידערט צו אים, אזוי האט אלישע מתפלל געווען צו {dn גאט}, און האט געזאגט: שלאג, איך בעט דיך, דאס דאזיקע פאלק מיט בלינדקייט. האט ער זיי געשלאגן מיט בלינדקייט, אזוי ווי דאס ווארט פון אלישען. /6:19 און אלישע האט צו זיי געזאגט: ניט דאס איז דער וועג, און ניט דאס איז די שטאט. גייט מיר נאך און איך וועל אייך פירן צו דעם מאן וואס איר זוכט. און ער האט זיי אוועקגעפירט קיין שומרון.
/6:20 און עס איז געווען, ווי זיי זיינען געקומען קיין שומרון, אזוי האט אלישע געזאגט: {dn גאט}, עפן די אויגן פון די דאזיקע, זיי זאלן זען. האט {dn גאט} געעפנט זייערע אויגן, און זיי האבן געזען, ערשט זיי זיינען אין מיטן שומרון. /6:21 און דער מלך פון ישראל האט געזאגט צו אלישען, ווען ער האט זיי געזען: זאל איך דערשלאגן? זאל איך דערשלאגן, מיין פאטער? /6:22 האט ער געזאגט: זאלסט ניט דערשלאגן. צי די וואס דו האסט געפאנגען מיט דיין שווערד און מיט דיין בויגן דערשלאגסט דאס? שטעל פאר זיי ברויט און וואסער, און זאלן זיי עסן און טרינקען, און גיין צו זייער האר.
/6:23 האט ער זיי געמאכט א גרויסן מאלצייט און זיי האבן געגעסן און געטרונקען, און ער האט זיי אוועקגעשיקט, און זיי זיינען אוועקגעגאנגען צו זייער האר.
און די באנדעס פון ארם זיינען מער ווידער ניט געקומען אין לאנד פון ישראל.
/6:24 און עס איז געווען נאך דעם, האט בן־הדד דער מלך פון ארם איינגעזאמלט זיין גאנצן חיל, און ער איז ארויפגעגאנגען און האט געלעגערט אויף שומרון. /6:25 און עס איז געווארן א גרויסער הונגער אין שומרון, בעת־אט זיי האבן געלעגערט אויף איר, ביז א קאפ פון אן אייזל איז געווען אכציק זילבערסטיק און א פערטל קב טויבנמיסט פינף זילבערסטיק. /6:26 און עס איז געווען, ווי דער מלך פון ישראל איז פארבייגעגאנגען אויף דער מויער, האט א פרוי געשריען צו אים, אזוי צו זאגן: העלף, מיין האר מלך. /6:27 האט ער געזאגט: אז {dn גאט} העלפט דיר ניט, פון וואנען זאל איך דיר העלפן? פון שייער צי פון קעלער? /6:28 און דער מלך האט צו איר געזאגט: וואס איז דיר? האט זי געזאגט: די דאזיקע פרוי האט צו מיר געזאגט: גיב אהער דיין זון, און מיר וועלן אים היינט אויפעסן, און מיין זון וועלן מיר אויפעסן מארגן. /6:29 האבן מיר אפגעקאכט מיין זון, און מיר האבן אים אויפגעגעסן; און אז איך האב צו איר געזאגט אויפן אנדערן טאג: גיב אהער דיין זון, און מיר וועלן אים אויפעסן, האט זי באהאלטן איר זון.
/6:30 און עס איז געווען, ווי דער מלך האט געהערט די ווערטער פון דער פרוי, אזוי האט ער צעריסן זיינע קליידער, בעת ער איז פארבייגעגאנגען אויף דער מויער, און דאס פאלק האט געזען, ערשט זאק איז אויף זיין לייב פון אונטן. /6:31 און ער האט געזאגט: זאל מיר {dn גאט} טאן אזוי און נאך מער, אויב דער קאפ פון אלישע דעם זון פון שפטן וועט בלייבן אויף אים היינט!
/6:32 און אלישע איז געזעסן אין זיין הויז, און די עלטסטע זיינען געזעסן מיט אים. און [דער מלך] האט געשיקט פון זיך א מאן. אבער איידער דער שליח איז אנגעקומען צו אים, האט ער געזאגט צו די עלטסטע: איר זעט ווי דער דאזיקער זון פון דעם רוצח שיקט אראפצונעמען מיין קאפ? זעט, ווי דער שליח קומט, פארשליסט די טיר, און איר זאלט זיך אנשפארן אן דער טיר אקעגן אים. פאר וואר, דער שארך פון זיין הארס פיס איז הינטער אים.
/6:33 ווי ער רעדט נאך מיט זיי, ערשט דער שליח נידערט אראפ צו אים. און [דער מלך] האט געזאגט: זע, דאס דאזיקע בייז איז פון {dn גאט}; וואס קען איך נאך האפן פון {dn גאט}?

/7:1 האט אלישע געזאגט: הערט דאס ווארט פון {dn גאט}: אזוי האט {dn גאט} געזאגט: מארגן אין דער צייט וועט א סאה זעמלמעל זיין פאר א שקל, און צוויי סאה גערשטן פאר א שקל, אין דעם מויער פון שומרון.
/7:2 האט דער הויפטמאן וואס דער מלך איז געווען אנגעלענט אויף זיין האנט געענטפערט דעם געטלעכן מאן, און האט געזאגט: אפילו {dn גאט} זאל מאכן פענצטער אין הימל, קען דען דאזיקע זאך געשען? האט ער געזאגט: אט וועסטו זען מיט דיינע אויגן, אבער עסן דערפון וועסטו ניט.
/7:3 און פיר מענטשן מצורעים, זיינען געווען ביים איינגאנג פון טויער; האבן זיי געזאגט איינער צום אנדערן: וואס זיצן מיר דא ביז מיר וועלן שטארבן? /7:4 זאלן מיר זאגן: מיר וועלן אריינגיין אין שטאט, איז דער הונגער אין שטאט, און מיר וועלן דארטן שטארבן; און אויב מיר וועלן דא זיצן, וועלן מיר אויך שטארבן. דרום קומט אצונד און לאמיר צופאלן צו דעם לאגער פון ארם; אויב זיי וועלן אונדז לאזן לעבן, וועלן מיר לעבן, און אויב זיי וועלן אונדז טייטן, וועלן מיר שטארבן.
/7:5 זיינען זיי אויפגעשטאנען אין אוונט צו גיין צו דעם לאגער פון ארם, און זיי זיינען געקומען צום עק לאגער פון ארם, ערשט דארטן איז קיין מענטש ניטא. /7:6 ווארום {dn גאט} האט געמאכט הערן אין דעם לאגער פון ארם א ליארעם פון רייטוועגן, און א ליארעם פון פערד, א ליארעם פון א גרויסן חיל, און זיי האבן געזאגט איינער צום אנדערן: זע, דער מלך פון ישראל האט אנגעדונגען אויף אונדז די מלכים פון די חתים, און די מלכים פון מצרים, צו קומען אויף אונדז. /7:7 און זיי זיינען אויפגעשטאנען און זיינען אנטלאפן אין אוונט, און האבן איבערגעלאזט זייערע געצעלטן, און זייערע פערד און זייערע אייזלען, דעם לאגער אזוי ווי ער איז, און זיינען אנטלאפן אום זייער לעבן.
/7:8 און די דאזיקע מצורעים זיינען געקומען צום עק לאגער, און זיינען אריינגעגאנגען אין איין געצעלט, און האבן געגעסן און געטרונקען, און ארויסגעטראגן פון דארטן זילבער און גאלד, און בגדים, און זיי זיינען געגאנגען און האבן באהאלטן; און זיי זיינען צוריקגעקומען און זיינען אריינגעגאנגען אין אן אנדער געצעלט, און האבן ארויסגעטראגן פון דארטן, און זיינען געגאנגען און האבן באהאלטן. /7:9 און זיי האבן געזאגט איינער צום אנדערן: מיר טוען ניט רעכט; היינטיקער טאג איז א טאג פון בשורה, און מיר שווייגן. אז מיר וועלן ווארטן ביז ליכט פון פרימארגן, וועט אונדז טרעפן א שטראף. דרום קומט אצונד, און לאמיר אריינגיין און דערציילן אין הויז פון מלך.
/7:10 זיינען זיי געגאנגען און האבן גערופן צו די טויערלייט פון שטאט, און זיי האבן זיי דערציילט, אזוי צו זאגן: מיר זיינען געקומען אין לאגער פון ארם, ערשט דארטן איז ניטא קיין מאן און קיין קול פון א מענטשן; נאר די פערד זיינען צוגעבונדן, און די אייזלען זיינען צוגעבונדן, און די געצעלטן אזוי ווי זיי זיינען געווען.
/7:11 האבן די טויערלייט גערופן, און מע האט אנגעזאגט אינעווייניק אין מלכס הויז. /7:12 איז דער מלך אויפגעשטאנען אין דער נאכט, און ער האט געזאגט צו זיינע קנעכט: לאמיר אייך זאגן וואס די ארמים אונדז האבן דא געטאן: זיי ווייסן אז מיר זיינען הונגעריקע, דרום זיינען זיי ארויסגעגאנגען פון לאגער זיך צו באהאלטן אין פעלד, אזוי צו זאגן: ווי זיי וועלן ארויסגיין פון שטאט, אזוי וועלן מיר זיי כאפן לעבעדיקערהייט, און מיר וועלן אריינגיין אין שטאט.
/7:13 האט זיך אנגערופן איינער פון זיינע קנעכט און האט געזאגט: טא זאל מען, איך בעט דיך, נעמען פינף פון די געבליבענע פערד וואס זיינען דא געבליבן- זיי זיינען דאך אזוי ווי דער גאנצער המון פון ישראל וואס גייען אויס- און לאמיר שיקן און זען.
/7:14 האבן זיי גענומען צוויי רייטוועגן מיט פערד, און דער מלך האט זיי געשיקט נאך דעם חיל פון ארם, אזוי צו זאגן: גייט און זעט.
/7:15 זיינען זיי געגאנגען נאך זיי ביזן ירדן; ערשט דער גאנצער וועג איז פול מיט בגדים און זאכן וואס די ארמים האבן אוועקגעווארפן אין זייער איילעניש. האבן די שלוחים זיך אומגעקערט, און האבן דערציילט דעם מלך. /7:16 איז ארויסגעגאנגען דאס גאנצע פאלק און זיי האבן אויסגערויבט דעם לאגער פון ארם; און א סאה זעמלמעל איז געווען פאר א שקל, און צוויי סאה גערשטן פאר א שקל, אזוי ווי דאס ווארט פון {dn גאט}.
/7:17 און דער מלך האט אויפגעזעצט דעם הויפטמאן וואס ער איז געווען אנגעלענט אויף זיין האנט, איבער דעם טויער. האט אים דאס פאלק צעטרעטן אין טויער, און ער איז געשטארבן. אזוי ווי עס האט גערעדט דער געטלעכער מאן, וואס ער האט גערעדט ווען דער מלך האט אראפגענידערט צו אים. /7:18 ווארום עס איז געווען, אז דער געטלעכער מאן האט גערעדט צום מלך, אזוי צו זאגן: צוויי סאה גערשטן וועלן זיין פאר א שקל, און א סאה זעמלמעל פאר א שקל, מארגן אין דער צייט אין טויער פון שומרון, /7:19 האט דער הויפטמאן זיך אפגערופן צום געטלעכן מאן, און האט געזאגט: און אפילו {dn גאט} זאל מאכן פענצטער אין הימל, קען דען געשען אזוי ווי די דאזיקע זאך? האט ער געזאגט: אט וועסטו זען מיט דיינע אויגן, אבער עסן דערפון וועסטו ניט. /7:20 און אים איז אזוי געשען און דאס פאלק האט אים צעטרעטן אין טויער, און ער איז געשטארבן.

/8:1 און אלישע האט גערעדט צו דער פרוי וואס ער האט לעבעדיק געמאכט איר זון, אזוי צו זאגן: שטיי אויף און גיי, דו און דיין הויזגעזינט, און האלט זיך אויף ווו דו וועסט זיך אויפהאלטן, ווארום {dn גאט} האט גערופן א הונגער, און ער קומט אויך איבערן לאנד אויף זיבן יאר.
/8:2 איז די פרוי אויפגעשטאנען, און האט געטאן אזוי ווי דאס ווארט פון דעם געטלעכן מאן, און זי איז געגאנגען מיט איר הויזגעזינט, און האט זיך אויפגעהאלטן אין לאנד פון די פלשתים זיבן יאר. /8:3 און עס איז געווען צום סוף פון די זיבן יאר, האט די פרוי זיך אומגעקערט פון לאנד פון די פלשתים, און זי איז ארויסגעגאנגען שרייען צום מלך וועגן איר הויז און וועגן איר פעלד. /8:4 און דער מלך האט גראד גערעדט צו גיחזי דעם יונג פון דעם געטלעכן מאן, אזוי צו זאגן: דערצייל מיר אקארשט אלע גרויסע זאכן וואס אלישע האט געטאן. /8:5 און עס איז געווען ווי ער דערציילט אזוי דעם מלך, אז ער האט לעבעדיק געמאכט דעם טויטן, ערשט די פרוי וואס ער האט לעבעדיק געמאכט איר זון, שרייט צום מלך וועגן איר הויז און וועגן איר פעלד. האט גיחזי געזאגט: מיין האר מלך, דאס איז די פרוי, און דאס איז איר זון וואס אלישע האט לעבעדיק געמאכט. /8:6 האט דער מלך אויסגעפרעגט די פרוי, און זי האט אים דערציילט. און דער מלך האט איר מיטגעגעבן א הויפדינער, אזוי צו זאגן: קער אום אלץ וואס איז אירס, און אלע איינקומענישן פון דעם פעלד, פון דעם טאג וואס זי האט פארלאזן דאס לאנד און ביז אצונד.
/8:7 און אלישע איז געקומען קיין דמשק; און בן־הדד דער מלך פון ארם איז געווען קראנק; איז אים דערציילט געווארן, אזוי צו זאגן: דער געטלעכער מאן איז געקומען אהער. /8:8 האט דער מלך געזאגט צו חזאלן: נעם אין דיין האנט א מתנה, און גיי אנטקעגן דעם געטלעכן מאן, און זאלסט פרעגן דורך אים ביי {dn גאט}, אזוי צו זאגן: וועל איך גענעזן ווערן פון דער דאזיקער קראנקשאפט?
/8:9 איז חזאל געגאנגען אים אנטקעגן; און ער האט מיטגענומען א מתנה אין זיין האנט, און פון אל דאס גוטס פון דמשק, א משא פון פערציק קעמלען, און ער איז געקומען און האט זיך געשטעלט פאר אים, און האט געזאגט: דיין זון בן־הדד דער מלך פון ארם האט מיך געשיקט צו דיר, אזוי צו זאגן: וועל איך גענעזן ווערן פון דער דאזיקער קראנקשאפט? /8:10 האט אלישע צו אים געזאגט: גיי, זאג צו אים: גענעזן וועסטו גענעזן ווערן; אבער {dn גאט} האט מיר באוויזן אז שטארבן וועט ער שטארבן.
/8:11 און ער האט אנגעשטעלט זיין פנים, און [אים] באטראכט ביז ער האט זיך פארשעמט; און דער געטלעכער מאן האט געוויינט.
/8:12 האט חזאל געזאגט: פאר וואס וויינט מיין האר? האט ער געזאגט: ווייל איך ווייס דאס בייז וואס דו וועסט אנטאן די קינדער פון ישראל. זייערע פעסטונגען וועסטו אוועקלאזן אין פייער, און זייערע יונגעלייט וועסטו הרגען מיטן שווערד, און זייערע קליינע קינדער וועסטו צעהאקן, און זייערע טראגעדיקע וועסטו אויפשפאלטן. /8:13 האט חזאל געזאגט: אבער ווער איז דיין קנעכט דער הונט, אז ער זאל טאן די דאזיקע גרויסע זאך? האט אלישע געזאגט: {dn גאט} האט מיר געוויזן דיך ווי דער מלך איבער ארם.
/8:14 איז ער אוועקגעגאנגען פון אלישען, און איז געקומען צו זיין האר; האט ער אים געפרעגט: וואס האט אלישע געזאגט? האט ער געזאגט: ער האט מיר געזאגט, גענעזן וועסטו גענעזן ווערן.
/8:15 און עס איז געווען אויף מארגן, האט ער גענומען דאס שטריקטוך און איינגעטונקט אין וואסער, און פארשפרייט אויף זיין פנים, און ער איז געשטארבן. און חזאל איז געווארן מלך אויף זיין ארט.
/8:16 און אין פינפטן יאר פון יורם דעם זון פון אחאבן, דעם מלך פון ישראל ווען יהושפט איז געווען דער מלך פון יהודה, איז יהורם דער זון פון יהושפט דעם מלך פון יהודה געווארן מלך. /8:17 צוויי און דרייסיק יאר איז ער אלט געווען, אז ער איז געווארן מלך, און אכט יאר האט ער געקיניגט אין ירושלים. /8:18 און ער איז געגאנגען אין דעם וועג פון די מלכים פון ישראל, אזוי ווי דאס הויז פון אחאב האט געטאן; ווארום ער האט געהאט אחאבס טאכטער פאר א ווייב; און ער האט געטאן וואס איז שלעכט אין די אויגן פון {dn גאט}. /8:19 אבער {dn גאט} האט ניט געוואלט אומברענגען יהודה פון זיין קנעכט דודס וועגן, אזוי ווי ער האט אים צוגעזאגט, צו געבן אים און זיינע קינדער א ליכט אלע טעג.
/8:20 אין זיינע טעג איז אדום אפגעפאלן פון אונטער דער האנט פון יהודה, און זיי האבן געמאכט איבער זיך א מלך. /8:21 איז יורם אריבערגעגאנגען קיין צעיר און אלע רייטוועגן מיט אים, און ער איז אויפגעשטאנען ביי נאכט, און האט געשלאגן די אדומים וואס האבן אים ארומגערינגלט, און די הויפטלייט פון די רייטוועגן; און דאס פאלק איז אנטלאפן צו זיינע געצעלטן. /8:22 אבער אדום איז אפגעפאלן פון אונטער דער האנט פון יהודה ביז אויף היינטיקן טאג. דענצמאל אין דער אייגענער צייט איז אפגעפאלן לבנה.
/8:23 און די איבעריקע זאכן וועגן יורמען, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון יהודה.
/8:24 און יורם האט זיך געלייגט מיט זיינע עלטערן, און ער איז באגראבן געווארן לעבן זיינע עלטערן אין דודס שטאט. און זיין זון אחזיהו איז געווארן מלך אויף זיין ארט.
/8:25 אין צוועלפטן יאר פון יורם דעם זון פון אחאבן, דעם מלך פון ישראל, איז געווארן מלך אחזיהו דער זון פון יהורם דעם מלך פון יהודה. /8:26 צוויי און צוואנציק יאר איז אחזיהו אלט געווען, אז ער איז געווארן מלך, און איין יאר האט ער געקיניגט אין ירושלים. און דער נאמען פון זיין מוטער איז געווען עתליהו די טאכטער פון עמרי דעם מלך פון ישראל.
/8:27 און ער איז געגאנגען אין דעם וועג פון אחאבס הויז, און האט געטאן וואס איז שלעכט אין די אויגן פון {dn גאט}, אזוי ווי דאס הויז פון אחאב, ווארום ער איז געווען אן איידים פון אחאבס הויז.
/8:28 און ער איז געגאנגען מיט יורם דעם זון פון אחאבן אויף מלחמה מיט חזאל דעם מלך פון ארם, אין רמת־גלעד; און די ארמים האבן פארווונדט יורמען. /8:29 און דער מלך יורם האט זיך אומגעקערט זיך צו היילן אין יזרעאל פון די ווונדן וואס די ארמים האבן אים פארווונדט אין רמה, ווען ער האט מלחמה געהאלטן מיט חזאל דעם מלך פון ארם. און אחזיהו דער זון פון יהורמען, דער מלך פון יהודה, האט אראפגענידערט צו זען יורם דעם זון פון אחאבן אין יזרעאל, ווען ער איז געווען קראנק.

/9:1 און אלישע דער נביא האט גערופן איינעם פון די יונגע נביאים, און האט צו אים געזאגט: גורט אן דיינע לענדן, און נעם דאס דאזיקע קריגל אייל אין דיין האנט, און גיי קיין רמת־גלעד. /9:2 און אז דו וועסט קומען אהין, קוק זיך ארום אויף יהוא דעם זון פון יהושפט דעם זון פון נמשין; און זאלסט אריינגיין, און אים מאכן אויפשטיין פון צווישן זיינע ברידער, און זאלסט אים אריינפירן אין א קאמער הינטער א קאמער. /9:3 און זאלסט נעמען דאס קריגל אייל, און ארויפגיסן אויף זיין קאפ, און זאגן: אזוי האט {dn גאט} געזאגט. איך האב דיך געזאלבט פאר א מלך איבער ישראל. און זאלסט עפענען די טיר און אנטלויפן, און ניט ווארטן.
/9:4 איז דער יונגערמאן דער יונגער נביא געגאנגען קיין רמת־גלעד. /9:5 און ווי ער איז געקומען, ערשט די הויפטלייט פון חיל זיצן. האט ער געזאגט: איך האב א ווארט צו דיר, הויפטמאן. האט יהוא געזאגט: צו וועמען פון אונדז אלעמען? האט ער געזאגט: צו דיר, הויפטמאן.
/9:6 איז ער אויפגעשטאנען, און ער איז אריינגעגאנגען אין הויז. און ער האט ארויפגעגאסן דאס אייל אויף זיין קאפ, און האט צו אים געזאגט: אזוי האט געזאגט {dn יהוה} דער {dn גאט} פון ישראל: איך האב דיך געזאלבט פאר א מלך איבער דעם פאלק פון {dn גאט}, איבער ישראל. /9:7 און זאלסט דערשלאגן דאס הויז פון אחאב דיין האר, כדי איך זאל זיך נוקם זיין פאר דעם בלוט פון מיינע קנעכט די נביאים, און פאר דעם בלוט פון אלע קנעכט פון {dn גאט}, פון איזבלס האנט. /9:8 און דאס גאנצע הויז פון אחאב זאל אונטערגיין; און איך וועל פארשניידן פון אחאבן יעטוועדער מאנספארשוין און קינד און קייט, צווישן ישראל. /9:9 און איך וועל מאכן דאס הויז פון אחאב אזוי ווי דאס הויז פון ירבעם דעם זון פון נבטן, און אזוי ווי דאס הויז פון בעשא דעם זון פון אחיהן. /9:10 און די הינט וועלן עסן איזבלען אין דעם שטיק לאנד פון יזרעאל, און קיין באגרעבער וועט ניט זיין.
און ער האט געעפנט די טיר, און איז אנטלאפן.
/9:11 און יהוא איז ארויסגעגאנגען צו די קנעכט פון זיין האר; האט מען צו אים געזאגט: איז פריד? וועגן וואס איז דער דאזיקער משוגענער געקומען צו דיר? האט ער צו זיי געזאגט: איר קענט דאך דעם מאן און זיין רעדן. /9:12 האבן זיי געזאגט: א ליגן! דערצייל אונדז אקארשט. האט ער געזאגט: אזוי און אזוי האט ער גערעדט צו מיר, אזוי צו זאגן: אזוי האט {dn גאט} געזאגט: איך האב דיך געזאלבט פאר א מלך איבער ישראל.
/9:13 האבן זיי געאיילט און גענומען איטלעכער זיין בגד, און אונטערגעלייגט אונטער אים אויף דער אייבערשטער טרעפ, און זיי האבן געבלאזן אין שופר, און געזאגט: יהוא איז מלך!
/9:14 אזוי האט יהוא דער זון פון יהושפט דעם זון פון נמשין געמאכט א בונט אויף יורמען. – און יורם האט געהאט געהיט רמת־גלעד פון חזאל דעם מלך פון ארם, ער און גאנץ ישראל. /9:15 און דער מלך יהורם האט זיך אומגעקערט זיך צו היילן אין יזרעאל פון די ווונדן וואס די ארמים האבן אים פארווונדט, ווען ער האט מלחמה געהאלטן מיט חזאל דעם מלך פון ארם. – און יהוא האט געזאגט: אויב דאס איז אייער ווילן, זאל ניט ארויס אן אנטרונענער פון שטאט צו גיין אנזאגן אין יזרעאל.
/9:16 און יהוא האט זיך געזעצט אויף א רייטוואגן, און איז אוועק קיין יזרעאל, ווייל יורם איז דארטן געלעגן. און אחזיהו דער מלך פון יהודה האט אראפגענידערט צו זען יורמען.
/9:17 און דער וועכטער איז געשטאנען אויף דעם טורעם אין יזרעאל, און ער האט געזען די מחנה פון יהואן ביי זיין אנקומען. האט ער געזאגט: א מחנה זע איך. האט יהורם געזאגט: נעם א רייטער און שיק זיי אנטקעגן, און זאל ער זאגן: איז פריד?
/9:18 איז דער רייטער אויפן פערד אוועק אים אנטקעגן, און האט געזאגט: אזוי האט דער מלך געזאגט: איז פריד? האט יהוא געזאגט: וואס קערסטו זיך אן מיט פריד? דריי זיך אויס הינטער מיר.
האט דער וועכטער אנגעזאגט אזוי צו זאגן: דער שליח איז אנגעקומען ביז זיי, אבער ער קערט זיך ניט צוריק.
/9:19 האט ער געשיקט א צווייטן רייטער אויף א פערד. און ער איז געקומען צו זיי, און האט געזאגט: אזוי האט געזאגט דער מלך: איז פריד? האט יהוא געזאגט: וואס קערסטו זיך אן מיט פריד? דריי זיך אויס הינטער מיר.
/9:20 האט דער וועכטער אנגעזאגט, אזוי צו זאגן: ער איז אנגעקומען ביז צו זיי, אבער ער קערט זיך ניט צוריק. און דאס טרייבן איז אזוי ווי דאס טרייבן פון יהוא דעם זון פון נמשין, ווארום ער טרייבט משוגענערווייז.
/9:21 האט יהורם געזאגט: שפאן איין. האט מען איינגעשפאנט זיין רייטוואגן, און יהורם דער מלך פון ישראל און אחזיהו דער מלך פון יהודה זיינען ארויס איטלעכער אין זיין רייטוואגן, און זיינען ארויס אנטקעגן יהואן, און האבן אים געטראפן אין דעם שטיק לאנד פון נבות דעם יזרעאלי.
/9:22 און עס איז געווען, ווי יהורם האט געזען יהואן, אזוי האט ער געזאגט: איז פריד, יהוא? האט ער געענטפערט: וואס פאר פריד, ביי די זנותן פון דיין מוטער איזבלען און אירע פיל כישופן.
/9:23 האט יהורם פארקריוועט זיינע הענט, און איז אנטלאפן, און ער האט געזאגט צו אחזיהון: באטרוג, אחזיהו!
/9:24 און יהוא האט אנגעצויגן מיט זיין האנט דעם בויגן, און האט געטראפן יהורמען צווישן זיינע ארעמס, און די פייל איז אים ארויסגעגאנגען דורכן הארצן, און ער האט זיך אראפגעלאזן אין זיין רייטוואגן. /9:25 האט ער געזאגט צו בדקר זיין עלטסטן: נעם, ווארף אים אוועק אין דעם שטיק פעלד פון נבות דעם יזרעאלי. ווארום געדענק ווי איך און דו זיינען געריטן באנאנד הינטער זיין פאטער אחאבן, און {dn גאט} האט אויפגעהויבן אויף אים די דאזיקע נבואה: /9:26 פאר וואר, איך האב נעכטן געזען דאס בלוט פון נבותן, און דאס בלוט פון זיינע קינדער, זאגט {dn גאט}, און איך וועל דיר אפצאלן אין דעם דאזיקן שטיק לאנד, זאגט {dn גאט}. און אצונד נעם, ווארף אים אוועק אין דעם שטיק לאנד, אזוי ווי דאס ווארט פון {dn גאט}.
/9:27 און ווי אחזיהו דער מלך פון יהודה האט דערזען, אזוי איז ער אנטלאפן דורך דעם גארטנהויז. אבער יהוא האט אים נאכגעיאגט, און האט געזאגט: שלאגט אים אויך אויפן רייטוואגן. [און זיי האבן אים געשלאגן] אויף דעם ארויפגאנג פון גור וואס לעבן יבלעם. און ער איז אנטלאפן קיין מגדו, און איז דארטן געשטארבן. /9:28 און זיינע קנעכט האבן אים געבראכט צופירן קיין ירושלים, און האבן אים באגראבן אין זיין קבר לעבן זיינע עלטערן אין דודס־שטאט.
/9:29 און אין עלפטן יאר פון יורם דעם זון פון אחאבן איז אחזיה געווארן מלך איבער יהודה.
/9:30 און יהוא איז געקומען קיין יזרעאל. און איזבל האט דערהערט, און זי האט ארויפגעטאן פארב אויף אירע אויגן, און האט פארפוצט איר קאפ, און ארויסגעקוקט דורכן פענצטער. /9:31 און ווי יהוא איז אריינגעקומען אין טויער, אזוי האט זי געזאגט: וואס מאכט זמרי דער מערדער פון זיין האר?
/9:32 האט ער אויפגעהויבן זיין פנים צום פענצטער, און האט געזאגט: ווער איז מיט מיר, ווער? האבן ארויסגעקוקט צו אים צוויי דריי הויפדינער. /9:33 האט ער געזאגט: שליידערט זי אראפ. און זיי האבן זי אראפגעשליידערט; און פון איר בלוט האט ארויפגעשפריצט אויף דער וואנט און אויף די פערד. און מע האט זי צעטרעטן.
/9:34 און ער איז אריינגעגאנגען, און האט געגעסן און געטרונקען, און ער האט געזאגט: באשטאט, איך בעט אייך, די דאזיקע פארשאלטענע, און באגראבט זי, ווארום א מלכס טאכטער איז זי.
/9:35 זיינען זיי געגאנגען זי באגראבן, אבער זיי האבן מער פון איר ניט געפונען, ווי בלויז דעם שארבן, און די פיס, און די האנטפלעכן. /9:36 האבן זיי זיך אומגעקערט, און האבן אים דערציילט. האט ער געזאגט: דאס איז דאס ווארט פון {dn גאט} וואס ער האט גערעדט דורך זיין קנעכט אליהו דעם תשבי, אזוי צו זאגן: אין דעם שטיק לאנד פון יזרעאל וועלן די הינט עסן דאס פלייש פון איזבלען. /9:37 און דער טויטער לייב פון איזבלען וועט זיין אויפן שטיק לאנד פון יזרעאל אזוי ווי מיסט אויפן פרייען פעלד, אז מע וועט קענען זאגן: דאס איז איזבל.

/10:1 און אחאב האט געהאט זיבעציק זין אין שומרון. האט יהוא געשריבן בריוו, און האט געשיקט קיין שומרון צו די הארן פון יזרעאל, די עלטסטע, און צו די וואס זיינען געווען דערציער ביי אחאבן, אזוי צו זאגן: /10:2 און אצונד, ווי עס קומט צו אייך דער דאזיקער בריוו, אזוי ווי ביי אייך זיינען די זין פון אייער האר, און ביי אייך זיינען דא רייטוועגן און פערד, און א פעסטונגשטאט און וואפן. /10:3 זאלט איר זען דעם בעסטן און גלייכסטן פון אייער הארס זין, און ארויפזעצן אויף זיין פאטערס טראן; און האלט מלחמה פאר אייער הארס הויז.
/10:4 האבן זיי זייער שטארק מורא געקריגן, און זיי האבן געזאגט: אט זיינען די צוויי מלכים ניט באשטאנען פאר אים, און ווי וועלן מיר באשטיין?
/10:5 און דער וואס איבער דעם פאלאץ, און דער וואס איבער דער שטאט, און די עלטסטע, און די דערציער, האבן געשיקט צו יהואן, אזוי צו זאגן: דיינע קנעכט זיינען מיר; און אלץ וואס דו וועסט אונדז זאגן, וועלן מיר טאן. מיר וועלן קיינעם ניט מאכן פאר א מלך. וואס איז גוט אין דיינע אויגן, טו.
/10:6 האט ער געשריבן צו זיי א בריוו א צווייט מאל, אזוי צו זאגן: אויב איר זייט מיט מיר, און איר ווילט צוהערן צו מיין קול, נעמט די קעפ פון די מאנספארשוינען, אייער הארס זין, און קומט צו מיר מארגן ארום דער צייט קיין יזרעאל. און די זין פון מלך, זיבעציק פארשוין, זיינען געווען ביי די גרויסע לייט פון דער שטאט, וואס האבן זיי אויפגעצויגן. /10:7 און עס איז געווען, ווי דער בריוו איז אנגעקומען צו זיי, אזוי האבן זיי גענומען די זין פון מלך, און זיי געשאכטן, זיבעציק פארשוין; און זיי האבן אריינגעטאן זייערע קעפ אין קערב, און אוועקגעשיקט צו אים קיין יזרעאל.
/10:8 איז געקומען א שליח, און האט אים אנגעזאגט, אזוי צו זאגן: מע האט געבראכט די קעפ פון דעם מלכס זין. האט ער געזאגט: מאכט זיי אין צוויי הויפנס ביים איינגאנג פון טויער, ביז אין דער פרי.
/10:9 און עס איז געווען אין דער פרי, איז ער ארויסגעגאנגען, און האט זיך אוועקגעשטעלט, און האט געזאגט צום גאנצן פאלק, איר זייט אומשולדיק; אט האב איך געמאכט א בונט אקעגן מיין האר, און האב אים געהרגעט. אבער ווער האט דערשלאגן אלע די דאזיקע? /10:10 זייט וויסן דען, אז גארנישט וועט פאלן צו דער ערד פון דעם ווארט פון {dn גאט} וואס {dn גאט} האט גערעדט אויף דעם הויז פון אחאב; און {dn גאט} האט געטאן וואס ער האט גערעדט דורך זיין קנעכט אליהון.
/10:11 און יהוא האט דערשלאגן אלע וואס זיינען געבליבן פון אחאבס הויז אין יזרעאל, און אלע זיינע גרויסע לייט, און זיינע גוטע פריינט, און זיינע כהנים, ביז ער האט ניט געלאזן פון אים אן איבערבלייב.
/10:12 און ער איז אויפגעשטאנען און איז אוועק, און איז געגאנגען קיין שומרון. ווי ער איז ביים שערהויז פון די פאסטוכער אונטער וועגנס, /10:13 אזוי האט יהוא אנגעטראפן די ברידער פון אחזיהו דעם מלך פון יהודה, און ער האט געזאגט: ווער זייט איר? האבן זיי געזאגט: די ברידער פון אחזיהון זיינען מיר, און מיר האבן אראפגענידערט [צו פרעגן] אויף דעם פריד פון די קינדער פון מלך און די קינדער פון דער מוטער־מלכה.
/10:14 האט ער געזאגט: כאפט זיי לעבעדיקערהייט. און מע האט זיי געכאפט לעבעדיקערהייט, און זיי געשאכטן ביי דער גרוב פון דעם שערהויז, צוויי און פערציק מאן. און ער האט קיינעם פון זיי ניט איבערגעלאזט.
/10:15 און ווי ער איז אוועקגעגאנגען פון דארטן, אזוי האט ער אנגעטראפן יהונדב דעם זון פון רכבן אים אנטקעגן. האט ער אים באגריסט, און האט צו אים געזאגט: איז דיין הארץ אויפריכטיק, אזוי ווי מיין הארץ איז צו דיין הארצן? האט יהונדב געזאגט: יא. [האט יהוא געזאגט:] אויב יא, גיב דיין האנט. האט ער געגעבן זיין האנט; – און ער האט אים ארויפגענומען צו זיך אויפן רייטוואגן. /10:16 און ער האט געזאגט: קום מיט מיר, און זע ווי איך נעם זיך אן פון גאטס וועגן. און מע האט אים געפירט אין זיין רייטוואגן.
/10:17 און ער איז געקומען קיין שומרון, און האט דערשלאגן אלע וואס זיינען געבליבן פון אחאבן אין שומרון. ביז ער האט אים פארטיליקט; אזוי ווי דאס ווארט פון {dn גאט} וואס ער האט גערעדט צו אליהון.
/10:18 און יהוא האט איינגעזאמלט דאס גאנצע פאלק, און האט צו זיי געזאגט: אחאב האט געדינט בעל א ביסל, יהוא וועט אים דינען פיל. /10:19 און אצונד, רופט צו מיר אלע נביאים פון בעל, אלע זיינע דינער, און אלע זיינע כהנים; קיינער זאל ניט פעלן; ווארום א גרויסע אפפערשלאכטונג צו בעל איז ביי מיר. קיינער וואס וועט פעלן, וועט ניט בלייבן לעבן.
און יהוא האט דאס געטאן מיט באטרוג, כדי אונטערצוברענגען די דינער פון בעל.
/10:20 און יהוא האט געזאגט: הייליקט אן איינזאמלונג צו בעל. האבן זיי עס אויסגערופן. 21. און יהוא האט געשיקט אין גאנץ ישראל, און אלע דינער פון בעל זיינען געקומען, און עס איז ניט געבליבן א מענטש וואס איז ניט געקומען. און זיי זיינען אריינגעגאנגען אין הויז פון בעל; און דאס הויז פון בעל איז געווארן אנגעפילט פון עק צו עק.
/10:22 האט ער געזאגט צו דעם מאן וואס איבער דער קליידער־קאמער: גיב ארויס מלבושים צו אלע דינער פון בעל. און ער האט זיי ארויסגעגעבן די מלבושים.
/10:23 און יהוא איז אריינגעגאנגען מיט יהונדב דעם זון פון רכבן אין הויז פון בעל, און ער האט געזאגט צו די דינער פון בעל: זוכט נאך און זעט, אז דא זאל ניט זיין מיט אייך פון די קנעכט פון {dn יהוה}, נאר בלויז בעל־דינער אליין. /10:24 און זיי זיינען אריינגעגאנגען צו מאכן שלאכטאפפער און בראנדאפפער.
און יהוא האט זיך געשטעלט דרויסן אכציק מאן, און אנגעזאגט: אויב עמעצער וועט אנטרונען ווערן פון די מענטשן וואס איך גיב איבער אויף אייערע הענט, איז דיין נפש פאר יענעמס נפש.
/10:25 און עס איז געווען, ווי ער האט געענדיקט מאכן דאס בראנדאפפער, אזוי האט יהוא געזאגט צו די לויפערס און צו די הויפטלייט: גייט אריין דערשלאגט זיי; קיינער זאל ניט ארויס.
האבן זיי זיי דערשלאגן מיטן שארף פון שווערד; און די לויפערס און די הויפטלייט האבן זיי ארויסגעווארפן, און זיינען אוועקגעגאנגען צו דער שטאט פון בעלס הויז. /10:26 און זיי האבן ארויסגענומען די זיילשטיינער פון בעלס הויז, און זיי פארברענט. /10:27 און זיי האבן צעבראכן דעם זיילשטיין פון בעל, און האבן צעבראכן דאס הויז פון בעל, און האבן עס געמאכט פאר אפטריטן ביז אויף היינטיקן טאג.
/10:28 און יהוא האט פארטיליקט בעל פון ישראל. /10:29 אבער פון די זינד פון ירבעם דעם זון פון נבטן, מיט וואס ער האט געמאכט זינדיקן ישראל, פון הינטער זיי האט זיך יהוא ניט אפגעקערט–פון די גילדערנע קעלבער וואס אין בית־אל און וואס אין דן.
/10:30 און {dn גאט} האט געזאגט צו יהואן: ווייל דו האסט זיך גוט באגאנגען צו טאן וואס איז רעכטפארטיק אין מיינע אויגן–געטאן צו אחאבס הויז אזוי ווי אלץ אין מיין הארצן, וועלן דיר קינדער פון פירטן דור זיצן אויף דעם טראן פון ישראל.
/10:31 אבער יהוא האט ניט געהיט צו גיין אין דער תורה פון {dn יהוה} דעם {dn גאט} פון ישראל מיט זיין גאנצן הארצן; ער האט זיך ניט אפגעקערט פון די זינד פון ירבעמען, וואס ער האט געמאכט זינדיקן ישראל.
/10:32 אין יענע טעג האט {dn גאט} אנגעהויבן אפצוהאקן פון ישראל. און חזאל האט זיי געשלאגן אין גאנצן געמארק פון ישראל: /10:33 פון ירדן צו זונאויפגאנג, דאס גאנצע לאנד גלעד, די גדים, און די ראובנים, און די מנשים, פון ערוער וואס ביים טאל ארנון־גלעד און בשן.
/10:34 און די איבעריקע זאכן וועגן יהואן, און אלץ וואס ער האט געטאן, און זיין גאנצע גבורהשאפט, דאס איז שוין באשריבן אין בוך פון די צייטגעשעענישן פון די מלכים פון ישראל.
/10:35 און יהוא האט זיך געלייגט מיט זיינע עלטערן, און מע האט אים באגראבן אין שומרון. און זיין זון יהואחז איז געווארן מלך אויף זיין ארט. און די טעג וואס יהוא האט געקיניגט איבער ישראל אין שומרון, זיינען געווען אכט און צוואנציק יאר.

/11:1 און ווי עתליה די מוטער פון אחזיהון האט געזען אז איר זון איז טויט, אזוי איז זי אויפגעשטאנען, און האט אומגעבראכט דעם גאנצן קיניגלעכן אפשטאם. /11:2 האט יהושבע די טאכטער פון מלך יורם, אחזיהס שוועסטער, גענומען יואש דעם זון פון אחזיהן, און האט אים ארויסגעגנבעט פון צווישן דעם מלכס קינדער וואס האבן געזאלט געטייט ווערן, אים און זיין אם, אין א שלאפקאמער; און מע האט אים באהאלטן פון עתליהון, און ער איז ניט געטייט געווארן. /11:3 און ער איז געווען באהאלטן ביי איר אין הויז פון {dn גאט} זעקס יאר. און עתליה האט געקיניגט איבערן לאנד.
/11:4 און אויפן זיבעטן יאר האט יהוידע געשיקט און האט גענומען די הויפטלייט איבער די הונדערטן, פון די כרים און פון די לויפערס, און ער האט זיי געבראכט צו זיך אין הויז פון {dn גאט}, און ער האט מיט זיי געשלאסן א בונד, און האט זיי באשווארן אין הויז פון {dn גאט}, און זיי געוויזן דעם מלכס זון. /11:5 און ער האט זיי באפוילן, אזוי צו זאגן: דאס איז די זאך וואס איר זאלט טאן: א דריטל פון אייך, די וואס קומען אריין שבת און היטן די היטונג פון דעם מלכס הויז – /11:6 נאך א דריטל איז געווען ביים טויער סור, און א דריטל ביים טויער הינטער די לויפערס–זאלט היטן די היטונג פון פאלאץ פאר אן אפצאם. /11:7 און צוויי טיילן פון אייך, אלע וואס גייען ארויס שבת, זאלן היטן די היטונג פון גאטס הויז ארום דעם מלך. /11:8 און איר זאלט ארומרינגלען דעם מלך רונד ארום, איטלעכער מיט זיינע וואפן אין זיין האנט. און ווער עס קומט אריין אין די רייען, זאל געטייט ווערן. און זייט מיט דעם מלך ביי זיין ארויסגיין און ביי זיין אריינגיין.
/11:9 האבן די הויפטלייט פון די הונדערטן געטאן אזוי ווי אלץ וואס יהוידע דער כהן האט באפוילן, און זיי האבן גענומען איטלעכער זיינע מענטשן, די וואס קומען אריין שבת, מיט די וואס גייען ארויס שבת, און זיי זיינען געקומען צו יהוידע דעם כהן. /11:10 און דער כהן האט געגעבן די הויפטלייט פון די הונדערטן די שפיזן און די שילדן וואס פון מלך דוד, וואס אין הויז פון {dn גאט}. /11:11 און די לויפערס האבן זיך געשטעלט איטלעכער מיט זיינע וואפן אין זיין האנט, פון דער רעכטער זייט פון הויז ביז דער לינקער זייט פון הויז, ביים מזבח, און ביים הויז, לעבן מלך רונד ארום. /11:12 און ער האט ארויסגעפירט דעם מלכס זון, און האט אנגעטאן אויף אים די קרוין און די [קיניגלעכע] צייכנס; און זיי האבן אים געמאכט פאר א מלך, און האבן אים געזאלבט; און זיי האבן געקלאפט די הענט, און געזאגט: לעבן זאל דער מלך!
/11:13 און עתליה האט געהערט דעם קול פון די לויפערס און דעם פאלק, און זי איז געקומען צו דעם פאלק אין הויז פון {dn גאט}. /11:14 און זי האט געזען, ערשט דער מלך שטייט אויף דער בימה, אזוי ווי דער שטייגער, און די הארן און די טרומייטערערס לעבן מלך, און דאס גאנצע פאלק פון לאנד פרייט זיך, און בלאזט אין טרומייטן; האט עתליה צעריסן אירע קליידער, און האט ארויסגערופן: א בונט! א בונט!
/11:15 האט יהוידע דער כהן באפוילן די הויפטלייט פון די הונדערטן, די אויפזעער פון חיל, און ער האט צו זיי געזאגט: פירט זי ארויס ביז אינעווייניק פון די רייען; און דעם וואס גייט איר נאך, טייט מיטן שווערד. ווארום דער כהן האט געזאגט: זי זאל ניט געטייט ווערן אין הויז פון {dn גאט}.
/11:16 האבן זיי געמאכט פאר איר ארט, און זי איז אריינגעגאנגען דורך דעם פערדאיינגאנג אין מלכס הויז, און איז דארטן געטייט געווארן.
/11:17 און יהוידע האט געשלאסן א בונד צווישן {dn יהוה} און צווישן דעם מלך און דעם פאלק, צו זיין דאס פאלק פון {dn יהוה}; אויך צווישן דעם מלך און צווישן דעם פאלק. /11:18 און דאס גאנצע פאלק פון לאנד איז אריינגעגאנגען אין הויז פון בעל, און זיי האבן עס איינגעווארפן; זיינע מזבחות און זיינע בילדער האבן זיי גוט צעבראכן, און מתן דעם כהן פון בעל האבן זיי געהרגעט פאר די מזבחות.
און דער כהן האט געמאכט אויפזעער איבער דעם הויז פון {dn גאט}. /11:19 און ער האט גענומען די הויפטלייט פון די הונדערטן, און די כרים, און די לויפערס, און דאס גאנצע פאלק פון לאנד, און זיי האבן אראפגעבראכט דעם מלך פון גאטס הויז, און זיי זיינען אריינגעגאנגען דורך דעם טויער פון די לויפערס אין מלכס הויז. און ער האט זיך געזעצט אויפן טראן פון די מלכים. /11:20 און דאס גאנצע פאלק פון לאנד האט זיך געפרייט, און די שטאט איז געווען רויק. און עתליהון האבן זיי געטייט מיטן שווערד אין מלכס הויז.

/12:1 זיבן יאר איז יהואש אלט געווען, אז ער איז געווארן מלך. /12:2 אין זיבעטן יאר פון יהואן איז יהואש געווארן מלך, און פערציק יאר האט ער געקיניגט אין ירושלים, און דער נאמען פון זיין מוטער איז געווען צביה פון באר־שבע.
/12:3 און יהואש האט געטאן וואס איז רעכטפארטיק אין די אויגן פון {dn גאט} אלע זיינע טעג, אזוי ווי יהוידע דער כהן האט אים געלערנט. /12:4 נאר די במות זיינען ניט אפגעטאן געווארן; דאס פאלק האט נאך אלץ געשלאכט און גערייכערט אויף די במות.
/12:5 און יהואש האט געזאגט צו די כהנים: אל דאס געהייליקטע זילבער וואס ווערט געבראכט אין גאטס הויז אין גאנגבארן געלט, דאס געלט פון נפשות לויט איטלעכנס אפשאצונג, אל דאס געלט וואס עמיצן קומט ארויף אויפן הארצן צו ברענגען אין הויז פון {dn גאט}, /12:6 זאלן די כהנים נעמען פאר זיך, איטלעכער פון זיין געבער; און זיי זאלן פארריכטן די צעבראכענע ערטער פון הויז, ווו נאר א צעבראכענער ארט וועט זיך דארטן געפינען.
/12:7 אבער עס איז געווען אין דריי און צוואנציקסטן יאר פון מלך יהואש, האבן די כהנים נאך ניט געהאט פארריכט די צעבראכענע ערטער פון הויז. /12:8 האט דער מלך יהואש גערופן יהוידע דעם כהן, און די [אנדערע] כהנים, און ער האט צו זיי געזאגט: פאר וואס פארריכט איר ניט די צעבראכענע ערטער פון הויז? און אצונד, זאלט איר מער ניט נעמען קיין געלט פון אייערע געבער, נייערט אויף די צעבראכענע ערטער פון הויז זאלט איר עס אפגעבן.
/12:9 האבן די כהנים איינגעוויליקט, ניט צו נעמען דאס געלט פון דעם פאלק, און ניט צו פארריכטן די צעבראכענע ערטער פון הויז.
/12:10 און יהוידע דער כהן האט גענומען א קאסטן, און האט אויסגעשניטן א לאך אין זיין טירל, און האט אים אוועקגעשטעלט לעבן מזבח, אויף דער רעכטער זייט ווי מע קומט אריין אין הויז פון {dn גאט}; און אהין פלעגן די כהנים וואס היטן די שוועל, אריינטאן דאס גאנצע געלט וואס איז געבראכט געווארן אין הויז פון {dn גאט}. /12:11 און עס איז געווען, ווי זיי האבן געזען אז אין קאסטן איז דא פיל געלט, אזוי איז ארויפגעקומען דער שרייבער פון מלך, און דער כהן־גדול, און זיי האבן איינגעבונדן און איבערגעציילט דאס געלט וואס האט זיך געפונען אין הויז פון {dn גאט}. /12:12 און זיי פלעגן איבערגעבן דאס אויסגעציילטע געלט אין די הענט פון די ווערקמיינסטערס וואס זיינען געווען געשטעלט איבער דעם הויז פון {dn גאט}; און זיי האבן עס אויסגעצאלט צו די האלצמיינסטערס און צו די בוימיינסטערס וואס האבן געארבעט אין הויז פון {dn גאט}, /12:13 און צו די מויערער, און צו די שטיינהעקער, און אויף צו קויפן האלץ און געהאקטע שטיינער, צו פארריכטן די צעבראכענע ערטער פון גאטס הויז, און אויף אלץ וואס איז אוועקגעגאנגען אויפן הויז, צום פארריכטן.
/12:14 אבער קיין זילבערנע בעקנס, שנייצמעסערס, שפרענגבעקנס, טרומייטן, קיין שום גילדערנע כלי און זילבערנע כלי, פלעגט ניט געמאכט ווערן פאר דעם הויז פון {dn גאט} פון דעם געלט וואס איז געבראכט געווארן אין הויז פון {dn גאט}. /12:15 נייערט צו די ווערקמיינסטערס פלעגט מען עס געבן, און זיי פלעגן דערמיט פארריכטן דאס הויז פון {dn גאט}. /12:16 און מע פלעגט זיך ניט רעכענען מיט די מענטשן וואס מע פלעגט געבן דאס געלט אויף זייער האנט, אויף צו געבן צו די בעל־מלאכהס, נייערט אויף נאמנות האבן זיי געארבעט.
/12:17 דאס געלט פון שולדאפפער און דאס געלט פון זינדאפפער פלעגט ניט געבראכט ווערן אין הויז פון {dn גאט}; דאס פלעגט געהערן צו די כהנים.
/12:18 דענצמאל איז ארויפגעגאנגען חזאל דער מלך פון ארם, און האט געהאלטן מלחמה אויף גת, און האט זי באצווונגען. און חזאל האט געקערט זיין פנים ארויפצוגיין אויף ירושלים.
/12:19 האט יהואש דער מלך פון יהודה גענומען אלע הייליקע זאכן וואס יהושפט, און יהורם, און אחזיהו, זיינע עלטערן, די מלכים פון יהודה, האבן געהייליקט, און זיינע אייגענע געהייליקטע זאכן, און דאס גאנצע גאלד וואס האט זיך געפונען אין די שאצקאמערן פון גאטס הויז און פון מלכס הויז, און ער האט עס אוועקגעשיקט צו חזאל דעם מלך פון ארם. און ער האט אפגעצויגן פון ירושלים.
/12:20 און די איבעריקע זאכן וועגן יואשן, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון יהודה.
/12:21 און זיינע קנעכט זיינען אויפגעשטאנען און האבן געבונטעוועט א בונט, און האבן דערשלאגן יואשן אין בית־מלוא וואס נידערט אראפ צו סלא. /12:22 יוזכר דער זון פון שמעתן, און יהוזבד דער זון פון שומרן, זיינע קנעכט, האבן אים געשלאגן, און ער איז געשטארבן. און מע האט אים באגראבן לעבן זיינע עלטערן אין דודס־שטאט. און זיין זון אמציה איז געווארן מלך אויף זיין ארט.

/13:1 אין דריי און צוואנציקסטן יאר פון יואש דעם זון פון אחזיהון, דעם מלך פון יהודה, איז יהואחז דער זון פון יהואן געווארן מלך איבער ישראל אין שומרון, [און האט געקיניגט] זיבעצן יאר. /13:2 און ער האט געטאן וואס איז שלעכט אין די אויגן פון {dn גאט}, און איז געגאנגען נאך די זינד פון ירבעם דעם זון פון נבטן, וואס ער האט געמאכט זינדיקן ישראל; ער האט זיך ניט אפגעקערט דערפון. /13:3 און דער צארן פון {dn גאט} האט געגרימט אויף ישראל, און ער האט זיי געגעבן אין דער האנט פון חזאל דעם מלך פון ארם, און אין דער האנט פון בן־הדד דעם זון פון חזאלן, אלע טעג.
/13:4 האט יהואחז געבעטן צו {dn גאט}, און {dn גאט} האט צוגעהערט צו אים, ווארום ער האט געזען די דריקונג פון ישראל, אז דער מלך פון ארם האט זיי געדריקט – /13:5 און {dn גאט} האט געגעבן ישראל א העלפער, און זיי זיינען ארויס פון אונטער דער האנט פון ארם; און די קינדער פון ישראל זיינען געזעסן אין זייערע געצעלטן אזוי ווי נעכטן־אייערנעכטן. /13:6 אבער זיי האבן זיך ניט אפגעקערט פון די זינד פון דעם הויז פון ירבעמען, וואס ער האט געמאכט זינדיקן ישראל; זיי זיינען געגאנגען דערין; און אויך די אשרה איז געבליבן שטיין אין שומרון. – /13:7 ווארום ער האט ניט איבערגעלאזן יהואחזן קיין מאנשאפט, נאר בלויז פופציק רייטער, און צען רייטוועגן, און צען טויזנט פוסגייער. ווייל דער מלך פון ארם האט זיי אומגעבראכט, און זיי געמאכט אזוי ווי שטויב צום טרעטן.
/13:8 און די איבעריקע זאכן וועגן יהואחזן, און אלץ וואס ער האט געטאן, און זיין גבורהשאפט, דאס איז שוין באשריבן אין בוך פון די צייטגעשעענישן פון די מלכים פון ישראל.
/13:9 און יהואחז האט זיך געלייגט מיט זיינע עלטערן, און מע האט אים באגראבן אין שומרון. און זיין זון יואש איז געווארן מלך אויף זיין ארט.
/13:10 אין זיבן און דרייסיקסטן יאר פון יואש דעם מלך פון יהודה איז יהואש דער זון פון יהואחזן געווארן מלך איבער ישראל אין שומרון, [און האט געקיניגט] זעכצן יאר. /13:11 און ער האט געטאן וואס איז שלעכט אין די אויגן פון {dn גאט}; ער האט זיך ניט אפגעקערט פון אלע זינד פון ירבעם דעם זון פון נבטן, וואס ער האט געמאכט זינדיקן ישראל; ער איז געגאנגען דערין.
/13:12 און די איבעריקע זאכן וועגן יואשן, און אלץ וואס ער האט געטאן, און זיין גבורהשאפט, ווי ער האט מלחמה געהאלטן מיט אמציה דעם מלך פון יהודה, דאס איז שוין באשריבן אין בוך פון די צייטגעשעענישן פון די מלכים פון ישראל.
/13:13 און יואש האט זיך געלייגט מיט זיינע עלטערן; און ירבעם האט זיך געזעצט אויף זיין טראן. און יואש איז באגראבן געווארן אין שומרון לעבן די מלכים פון ישראל.
/13:14 און אלישע איז קראנק געווארן אויף דער קראנקשאפט וואס ער האט געזאלט פון איר שטארבן; און יואש דער מלך פון ישראל האט אראפגענידערט צו אים, און ער האט געוויינט אויף זיין פנים, און האט געזאגט: פאטער מיינער, פאטער מיינער, רייטוועגן און רייטער פון ישראל!
/13:15 האט אלישע צו אים געזאגט: ברענג א בויגן און פיילן. האט ער אים געבראכט א בויגן און פיילן. /13:16 האט ער געזאגט צו דעם מלך פון ישראל: לייג ארויף דיין האנט אויפן בויגן. האט ער ארויפגעלייגט זיין האנט, און אלישע האט ארויפגעטאן זיינע הענט אויף די הענט פון מלך. /13:17 און ער האט געזאגט: עפן דעם פענצטער צו מזרח; האט ער געעפנט. האט אלישע געזאגט: שיס; און ער האט געשאסן. האט ער געזאגט: א פייל פון ישועה פון {dn גאט}, און א פייל פון ישועה אקעגן ארם; און וועסט שלאגן ארם אין אפק ביז צו פארלענדן.
/13:18 און ער האט געזאגט: נעם די פיילן; און ער האט זיי גענומען. האט ער געזאגט צו דעם מלך פון ישראל: שלאג אן דער ערד; און ער האט געשלאגן דריי מאל און האט זיך אפגעשטעלט.
/13:19 האט געצערנט אויף אים דער געטלעכער מאן, און האט געזאגט: געזאלט שלאגן פינף אדער זעקס מאל; דענצמאל וואלסטו געשלאגן ארם ביז צום פארלענדן; אבער אצונד וועסטו נאר דריי מאל שלאגן ארם.
/13:20 און אלישע איז געשטארבן, און מע האט אים באגראבן.
און באנדעס פון מואב פלעגן קומען אין לאנד ביים אנקום פון יאר. /13:21 און עס איז געווען, מע באגראבט אזוי א מענטשן, ערשט זיי דערזעען א באנדע. האבן זיי אריינגעווארפן דעם מאן אין אלישעס קבר. און דער מאן האט זיך געקייקלט ביז ער האט זיך אנגערירט אן אלישעס ביינער, און איז לעבעדיק געווארן, און האט זיך געשטעלט אויף זיינע פיס.
/13:22 און חזאל דער מלך פון ארם האט געדריקט ישראל אלע טעג פון יהואחזן. /13:23 אבער {dn גאט} האט זיי געלייטזעליקט און זיך דערבארימט אויף זיי, און האט זיך צוגעקערט צו זיי פון וועגן זיין בונד מיט אברהם, יצחק, און יעקב, און ער האט זיי ניט געוואלט אומברענגען, און האט זיי ניט אוועקגעווארפן פון זיין פנים ביז אצונד.
/13:24 און חזאל דער מלך פון ארם איז געשטארבן. און זיין זון בן־הדד איז געווארן מלך אויף זיין ארט.
/13:25 און יהואש דער זון פון יהואחזן האט צוריקגעקערט פון דער האנט פון בן־הדד דעם זון פון חזאלן די שטעט וואס ער האט געהאט צוגענומען פון דער האנט פון זיין פאטער יהואחזן אין מלחמה. דריי מאל האט אים יואש געשלאגן, און האט צוריקגעקערט די שטעט פון ישראל.

/14:1 אין צווייטן יאר פון יואש דעם זון פון יואחזן, דעם מלך פון ישראל, איז אמציהו דער זון פון יואש דעם מלך פון יהודה געווארן מלך. /14:2 פינף און צוואנציק יאר איז ער אלט געווען, אז ער איז געווארן מלך, און ניין און צוואנציק יאר האט ער געקיניגט אין ירושלים. און דער נאמען פון זיין מוטער איז געווען יהוידען פון ירושלים. /14:3 און ער האט געטאן וואס איז רעכטפארטיק אין די אויגן פון {dn גאט}, אבער ניט אזוי ווי זיין פאטער דוד; ער האט געטאן ווי אלץ וואס זיין פאטער יואש האט געטאן. /14:4 נאר די במות זיינען ניט אפגעטאן געווארן; דאס פאלק האט נאך אלץ געשלאכט און גערייכערט אויף די במות.
/14:5 און עס איז געווען, ווי די מלוכה איז געווען באפעסטיקט אין זיין האנט, אזוי האט ער דערשלאגן זיינע קנעכט וואס האבן דערשלאגן זיין פאטער דעם מלך. /14:6 אבער די קינדער פון די דערשלעגער האט ער ניט געטייט, אזוי ווי עס שטייט געשריבן אין בוך פון תורת־משה, וואס {dn גאט} האט באפוילן, אזוי צו זאגן: פאטערס זאלן ניט געטייט ווערן פאר קינדער, און קינדער זאלן ניט געטייט ווערן פאר פאטערס; נייערט יעטוועדער פאר זיין זינד זאל געטייט ווערן.
/14:7 ער האט געשלאגן פון אדום אין טאל פון זאלץ צען טויזנט, און איינגענומען סלע אין מלחמה, און גערופן איר נאמען יקתאל [ווי זי הייסט] ביז אויף היינטיקן טאג.
/14:8 דענצמאל האט אמציה געשיקט שלוחים צו יהואש דעם זון פון יהואחז דעם זון פון יהואן, דעם מלך פון ישראל, אזוי צו זאגן: קום לאמיר זיך אנקוקן אין פנים.
/14:9 האט יהואש דער מלך פון ישראל געשיקט צו אמציהו דעם מלך פון יהודה, אזוי צו זאגן: דער דארן וואס אין לבנון האט געשיקט צו דעם צעדערבוים וואס אין לבנון, אזוי צו זאגן: גיב דיין טאכטער צו מיין זון פאר א ווייב. איז פארבייגעגאנגען א ווילדע חיה וואס אין לבנון, און האט צעטרעטן דעם דארן. /14:10 שלאגן האסטו געשלאגן אדום, און דיין הארץ האט דיך דערהויבן; האלט דיין כבוד, און זיץ אין דער היים. און נאך וואס זאלסטו זיך רייצן מיט בייז, און פאלן דו און יהודה מיט דיר?
/14:11 אבער אמציהו האט ניט צוגעהערט. און יהואש דער מלך פון ישראל איז ארויסגעגאנגען. און זיי האבן זיך אנגעקוקט אין פנים, ער און אמציהו דער מלך פון יהודה, אין בית־שמש וואס געהערט צו יהודה. /14:12 און יהודה איז געשלאגן געווארן פאר ישראל. און זיי זיינען אנטלאפן איטלעכער צו זיינע געצעלטן.
/14:13 און אמציהו דעם מלך פון יהודה, דעם זון פון יהואש דעם זון פון אחזיהון, האט יהואש דער מלך פון ישראל געכאפט אין בית־שמש. און ער איז געקומען קיין ירושלים, און האט דורכגעבראכן די מויער פון ירושלים פון דעם טויער פון אפרים ביז דעם ווינקלטויער, פיר הונדערט איילן. /14:14 און ער האט צוגענומען דאס גאנצע גאלד און זילבער, און אלע כלים, וואס האבן זיך געפונען אין הויז פון {dn גאט} און אין די שאצקאמערן פון מלכס הויז, און משכון־קינדער, און האט זיך אומגעקערט קיין שומרון.
/14:15 און די איבעריקע זאכן פון יהואשען וואס ער האט געטאן, און זיין גבורהשאפט, און ווי ער האט מלחמה געהאלטן מיט אמציהו דעם מלך פון יהודה, דאס איז שוין באשריבן אין בוך פון די צייטגעשעענישן פון די מלכים פון ישראל.
/14:16 און יהואש האט זיך געלייגט מיט זיינע עלטערן, און ער איז באגראבן געווארן אין שומרון לעבן די מלכים פון ישראל. און זיין זון ירבעם איז געווארן מלך אויף זיין ארט.
/14:17 און אמציהו דער זון פון יואשן, דער מלך פון יהודה, האט געלעבט נאך דעם טויט פון יהואש דעם זון פון יהואחזן, דעם מלך פון ישראל, פופצן יאר.
/14:18 און די איבעריקע זאכן וועגן אמציהון, זיי זיינען שוין באשריבן אין בוך פון די צייטגעשעענישן פון די מלכים פון יהודה.
/14:19 און מע האט געבונטעוועט אויף אים א בונט אין ירושלים, און ער איז אנטלאפן קיין לכיש; אבער מע האט נאכגעשיקט נאך אים קיין לכיש, און מע האט אים דארטן געטייט. /14:20 און מע האט אים געבראכט אויף פערד. און ער איז באגראבן געווארן אין ירושלים לעבן זיינע עלטערן אין דודס־שטאט.
/14:21 און דאס גאנצע פאלק פון יהודה האט גענומען עזריהן, וואס איז געווען זעכצן יאר אלט, און זיי האבן אים געמאכט פאר מלך אויפן ארט פון זיין פאטער אמציהון.
/14:22 ער האט ארומגעבויט אילת און האט זי צוריקגעקערט צו יהודה. נאך דעם ווי דער מלך האט זיך געלייגט מיט זיינע עלטערן.
/14:23 אין פופצנטן יאר פון אמציהו דעם זון פון יואשן, דעם מלך פון יהודה, איז ירבעם דער זון פון יואש דעם מלך פון ישראל געווארן מלך אין שומרון, [און האט געקיניגט] איין און פערציק יאר. /14:24 און ער האט געטאן וואס איז שלעכט אין די אויגן פון {dn גאט}; ער האט זיך ניט אפגעקערט פון אלע זינד פון ירבעם דעם זון פון נבטן, וואס ער האט געמאכט זינדיקן ישראל.
/14:25 ער האט צוריקגעשטעלט דעם געמארק פון ישראל, פון ווו מע קומט קיין חמת ביז דעם ים פון פלוין, אזוי ווי דאס ווארט פון {dn יהוה} דעם {dn גאט} פון ישראל, וואס ער האט גערעדט דורך זיין קנעכט יונה דעם זון פון אמתין, דעם נביא, וואס פון גת־חפר. /14:26 ווארום {dn גאט} האט געזען די פיין פון ישראל, אז זי איז זייער ביטער, און קיין מוטערמענטש איז ניטא, און ניטא ווער זאל העלפן ישראל. /14:27 און {dn גאט} האט ניט געוואלט אויסמעקן דעם נאמען פון ישראל פון אונטערן הימל, און ער האט זיי געהאלפן דורך דער האנט פון ירבעם דעם זון פון יואשן.
/14:28 און די איבעריקע זאכן וועגן ירבעמען, און אלץ וואס ער האט געטאן, און זיין גבורהשאפט, ווי ער האט מלחמה געהאלטן, און ווי ער האט צוריקגעקערט דמשק אום חמת צו יהודה און ישראל, דאס איז שוין באשריבן אין בוך פון די צייטגעשעענישן פון די מלכים פון ישראל.
/14:29 און ירבעם האט זיך געלייגט מיט זיינע עלטערן, מיט די מלכים פון ישראל. און זיין זון זכריה איז געווארן מלך אויף זיין ארט.

/15:1 אין זיבן און צוואנציקסטן יאר פון ירבעם דעם מלך פון ישראל, איז עזריה דער זון פון אמציה דעם מלך פון יהודה געווארן מלך. /15:2 זעכצן יאר איז ער אלט געווען, אז ער איז געווארן מלך, און צוויי און פופציק יאר האט ער געקיניגט אין ירושלים, און דער נאמען פון זיין מוטער איז געווען יכליהו פון ירושלים.
/15:3 און ער האט געטאן וואס איז רעכטפארטיק אין די אויגן פון {dn גאט}, אזוי ווי אלץ וואס זיין פאטער אמציהו האט געטאן. /15:4 נאר די במות זיינען ניט אפגעטאן געווארן; דאס פאלק האט נאך אלץ געשלאכט און גערייכערט אויף די במות.
/15:5 און {dn גאט} האט געפלאגט דעם מלך, און ער איז געווען א מצורע ביז דעם טאג פון זיין טויט. און ער איז געזעסן אין דעם אפגעזונדערטן הויז. און יותם דעם מלכס זון איז געווען איבערן פאלאץ; ער האט געמשפט דאס פאלק פון לאנד.
/15:6 און די איבעריקע זאכן וועגן עזריהן, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון יהודה.
/15:7 און עזריה האט זיך געלייגט מיט זיינע עלטערן, און מע האט אים באגראבן לעבן זיינע עלטערן אין דודס־שטאט. און זיין זון יותם איז געווארן מלך אויף זיין ארט.
/15:8 אין אכט און דרייסיקסטן יאר פון עזריהו דעם מלך פון יהודה, האט זכריהו דער זון פון ירבעמען געקיניגט איבער ישראל אין שומרון זעקס חדשים. /15:9 און ער האט געטאן וואס איז שלעכט אין די אויגן פון {dn גאט}, אזוי ווי זיינע עלטערן האבן געטאן; ער האט זיך ניט אפגעקערט פון די זינד פון ירבעם דעם זון פון נבטן, וואס ער האט געמאכט זינדיקן ישראל.
/15:10 און שלום דער זון פון יבשן האט געמאכט א בונט אויף אים, און האט אים געשלאגן אנטקעגן פארן פאלק, און אים געטייט, און איז געווארן מלך אויף זיין ארט.
/15:11 און די איבעריקע זאכן וועגן זכריהן, זיי זיינען באשריבן אין בוך פון די צייטגעשעענישן פון די מלכים פון ישראל.
/15:12 דאס איז געווען דאס ווארט פון {dn גאט} וואס ער האט גערעדט צו יהואן, אזוי צו זאגן: קינדער ביזן פירטן דור וועלן דיר זיצן אויפן טראן פון ישראל; און אזוי איז געשען.
/15:13 שלום דער זון פון יבשן איז געווארן מלך אין ניין און דרייסיקסטן יאר פון עוזיה דעם מלך פון יהודה; און ער האט געקיניגט א חודש צייט אין שומרון.
/15:14 איז ארויפגעגאנגען מנחם דער זון פון גדין, פון תרצה, און ער איז געקומען קיין שומרון, און האט געשלאגן שלום דעם זון פון יבשן אין שומרון, און האט אים געטייט, און איז געווארן מלך אויף זיין ארט.
/15:15 און די איבעריקע זאכן וועגן שלומען, און זיין בונט וואס ער האט געבונטעוועט, דאס איז באשריבן אין בוך פון די צייטגעשעענישן פון די מלכים פון ישראל.
/15:16 דענצמאל האט מנחם געשלאגן תפסח מיט אלע וואס אין איר, און אירע געמארקן פון תרצה אן. ווייל מע האט אים ניט געעפנט. האט ער זי געשלאגן; אלע אירע טראגעדיקע האט ער אויפגעשפאלטן.
/15:17 אין ניין און דרייסיקסטן יאר פון עזריה דעם מלך פון יהודה איז מנחם דער זון פון גדין געווארן מלך איבער ישראל, [און האט געקיניגט] צען יאר אין שומרון.
/15:18 און ער האט געטאן וואס איז שלעכט אין די אויגן פון {dn גאט}; ער האט אלע זיינע טעג זיך ניט אפגעקערט פון די זינד פון ירבעם דעם זון פון נבטן, וואס ער האט געמאכט זינדיקן ישראל.
/15:19 איז געקומען פול דער מלך פון אשור אויפן לאנד. און מנחם האט געגעבן פולן טויזנט צענטנער זילבער, אז זיין האנט זאל זיין מיט אים צו באפעסטיקן די מלוכה אין זיין האנט. /15:20 און מנחם האט אויסגעווארפן דאס געלט אויף ישראל, אויף אלע וווילפארמעגלעכע, פופציק שקלים זילבער אויף יעטוועדער מאן. כדי צו געבן דעם מלך פון אשור. און דער מלך פון אשור האט זיך אומגעקערט, און האט זיך ניט אפגעשטעלט דארטן אין לאנד.
/15:21 און די איבעריקע זאכן וועגן מנחמען, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון ישראל.
/15:22 און מנחם האט זיך געלייגט מיט זיינע עלטערן, און זיין זון פקחיה איז געווארן מלך אויף זיין ארט.
/15:23 אין פופציקסטן יאר פון עזריה דעם מלך פון יהודה איז פקחיה דער זון פון מנחמען געווארן מלך איבער ישראל אין שומרון, [און האט געקיניגט] צוויי יאר.
/15:24 און ער האט געטאן וואס איז שלעכט אין די אויגן פון {dn גאט}; ער האט זיך ניט אפגעקערט פון די זינד פון ירבעם דעם זון פון נבטן, וואס ער האט געמאכט זינדיקן ישראל.
/15:25 און זיין הויפטמאן פקח דער זון פון רמליהון האט געמאכט א בונט אויף אים, און האט אים דערשלאגן אין שומרון, אין פאלאץ פון מלכס הויז, ביי ארגוב און ביי אריה; און מיט אים זיינען געווען פופציק מאן פון די גלעדער; און ער האט אים געטייט, און איז געווארן מלך אויף זיין ארט.
/15:26 און די איבעריקע זאכן וועגן פקחיהן, און אלץ וואס ער האט געטאן, דאס איז באשריבן אין בוך פון די צייטגעשעענישן פון די מלכים פון ישראל.
/15:27 אין צוויי און פופציקסטן יאר פון עזריה דעם מלך פון יהודה, איז פקח דער זון פון רמליהון געווארן מלך איבער ישראל אין שומרון, [און האט געקיניגט] צוואנציק יאר.
/15:28 און ער האט געטאן וואס איז שלעכט אין די אויגן פון {dn גאט}; ער האט זיך ניט אפגעקערט פון די זינד פון ירבעם דעם זון פון נבטן, וואס ער האט געמאכט זינדיקן ישראל.
/15:29 אין די טעג פון פקח דעם מלך פון ישראל, איז געקומען תגלת־פלאסר דער מלך פון אשור, און האט גענומען עיון, און אבל־בית-מעכה, און ינוח, און קדש, און חצור, און גלעד, און גליל, דאס גאנצע לאנד נפתלי; און ער האט זיי פארטריבן קיין אשור.
/15:30 און הושע דער זון פון אלהן האט געבונטעוועט א בונט אויף פקח דעם זון פון רמליהון, און ער האט אים געשלאגן און אים געטייט, און איז געווארן מלך אויף זיין ארט, אין צוואנציקסטן יאר פון יותם דעם זון פון עוזיהן.
/15:31 און די איבעריקע זאכן וועגן פקחן, און אלץ וואס ער האט געטאן, דאס איז באשריבן אין בוך פון די צייטגעשעענישן פון די מלכים פון ישראל.
 /15:32 אין צווייטן יאר פון פקח דעם זון פון רמליהון, דעם מלך פון ישראל, איז יותם דער זון פון עוזיהו דעם מלך פון יהודה געווארן מלך. /15:33 פינף און צוואנציק יאר איז ער אלט געווען, אז ער איז געווארן מלך, און זעכצן יאר האט ער געקיניגט אין ירושלים. און דער נאמען פון זיין מוטער איז געווען ירושא די טאכטער פון צדוקן.
/15:34 און ער האט געטאן וואס איז רעכטפארטיק אין די אויגן פון {dn גאט}; ער האט געטאן אזוי ווי אלץ וואס זיין פאטער עוזיהו האט געטאן. /15:35 נאר די במות זיינען ניט אפגעטאן געווארן; דאס פאלק האט נאך אלץ געשלאכט און גערייכערט אויף די במות.
ער האט געבויט דאס אויבערשטע טויער פון גאטס הויז.
/15:36 און די איבעריקע זאכן וועגן יותמען, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון יהודה.
/15:37 אין יענע טעג האט {dn גאט} אנגעהויבן אנשיקן אויף יהודה רצין דעם מלך פון ארם, און פקח דעם זון פון רמליהון.
/15:38 און יותם האט זיך געלייגט מיט זיינע עלטערן, און ער איז באגראבן געווארן לעבן זיינע עלטערן אין זיין פאטער דודס־שטאט. און זיין זון אחז איז געווארן מלך אויף זיין ארט.

/16:1 אין זיבעצנטן יאר פון פקח דעם זון פון רמליהון, איז אחז דער זון פון יותם דעם מלך פון יהודה געווארן מלך. /16:2 צוואנציק יאר איז אחז אלט געווען, אז ער איז געווארן מלך, און זעכצן יאר האט ער געקיניגט אין ירושלים.
און ער האט ניט געטאן וואס איז רעכטפארטיק אין די אויגן פון {dn גאט} זיין האר, אזוי ווי זיין פאטער דוד. /16:3 נייערט ער איז געגאנגען אין דעם וועג פון די מלכים פון ישראל. און ער האט אויך געמאכט דורכגיין זיין זון דורכן פייער, אזוי ווי די אומווערדיקייטן פון די פעלקער וואס {dn גאט} האט זיי פארטריבן פון פאר די קינדער פון ישראל. /16:4 און ער האט געשלאכט און גערייכערט אויף די במות, און אויף די בערגלעך, און אונטער יעטוועדער צווייגהאפטיקן בוים.
/16:5 דענצמאל איז ארויפגעקומען רצין דער מלך פון ארם, און פקח דער זון פון רמליהון, דער מלך פון ישראל, קיין ירושלים אויף מלחמה; און זיי האבן געלעגערט אויף אחזן, און ניט געקענט בייקומען.
/16:6 אין יענער צייט האט רצין דער מלך פון ארם צוריקגעקערט אילת צו ארם, און האט ארויסגעווארפן די יהודהער פון אילת. און די אדומים זיינען געקומען קיין אילת, און זיינען דארטן געבליבן זיצן ביז אויף היינטיקן טאג.
/16:7 און אחז האט געשיקט שלוחים צו תגלת־פלאסר דעם מלך פון אשור, אזוי צו זאגן: דיין קנעכט און דיין זון בין איך; קום ארויף און העלף מיר פון דער האנט פון דעם מלך פון ארם, און פון דער האנט פון דעם מלך פון ישראל, וואס זיינען אויפגעשטאנען אויף מיר.
/16:8 און אחז האט גענומען דאס זילבער און דאס גאלד וואס האט זיך געפונען אין גאטס הויז און אין די שאצקאמערן פון מלכס הויז, און האט געשיקט צום מלך פון אשור שוחד. /16:9 און דער מלך פון אשור האט צוגעהערט צו אים, און דער מלך פון אשור איז ארויפגעגאנגען אויף דמשק, און האט זי איינגענומען, און האט פארטריבן אירע באוווינער קיין קיר, און רצינען האט ער געטייט.
/16:10 און דער מלך אחז איז געגאנגען קיין דמשק אנטקעגן תגלת־פלאסר דעם מלך פון אשור, און ער האט געזען דעם מזבח וואס אין דמשק. און דער מלך אחז האט געשיקט צו אוריה דעם כהן די געשטאלט פון דעם מזבח און זיין געבוי לויט זיין גאנצער ארבעט. /16:11 און אוריה דער כהן האט אויפגעבויט דעם מזבח; אזוי ווי אלץ וואס דער מלך אחז האט געשיקט פון דמשק. אזוי האט אוריה דער כהן געמאכט, איידער דער מלך אחז איז געקומען פון דמשק. /16:12 און אז דער מלך איז געקומען פון דמשק, האט דער מלך געזען דעם מזבח; און דער מלך האט גענענט צום מזבח, און האט אויפגעבראכט אויף אים. /16:13 און ער האט געדעמפט זיין בראנדאפפער און זיין שפייזאפפער, און געגאסן זיין גיסאפפער, און געשפרענגט דאס בלוט פון זיין פרידאפפער, אויפן מזבח. /16:14 און דעם קופערנעם מזבח וואס פאר {dn גאט} האט ער צוגערוקט פון פאר דעם הויז, פון צווישן דעם מזבח און צווישן דעם הויז פון {dn גאט}, און האט אים אוועקגעשטעלט ביים זייט פון דעם מזבח צו צפון.
/16:15 און דער מלך אחז האט באפוילן אוריה דעם כהן, אזוי צו זאגן: אויף דעם גרויסן מזבח דעמף דאס בראנדאפפער פון אין דער פרי, און דאס שפייזאפפער פון אוונט, און דאס בראנדאפפער פון מלך און זיין שפייזאפפער, און דאס בראנדאפפער פון דעם גאנצן פאלק פון לאנד, און זייער שפייזאפפער און זייערע גיסאפפער; און איטלעך בלוט פון בראנדאפפער און איטלעך בלוט פון שלאכטאפפער זאלסטו שפרענגען אויף אים. און וועגן דעם קופערנעם מזבח וועל איך דארפן נאכקוקן.
/16:16 און אוריה דער כהן האט געטאן אזוי ווי אלץ וואס דער מלך אחז האט באפוילן.
/16:17 און דער מלך אחז האט אפגעהאקט די ראמען פון די געשטעלן, און האט אפגעטאן פון זיי דעם האנטפאס. און דעם ים האט ער אראפגענומען פון די קופערנע רינדער וואס אונטער אים, און האט אים אוועקגעשטעלט אויף א געפלאסטער פון שטיינער. /16:18 און דער איבערדעק פאר שבת וואס מע האט אנגעבויט אן הויז, און דעם מלכס איינגאנג דערויסן, האט ער איבערגעשטעלט אין הויז פון {dn גאט} וועגן דעם מלך פון אשור.
/16:19 און די איבעריקע זאכן פון אחזן וואס ער האט געטאן, זיי זיינען שוין באשריבן אין בוך פון די צייטגעשעענישן פון די מלכים פון יהודה.
/16:20 און אחז האט זיך געלייגט מיט זיינע עלטערן, און ער איז באגראבן געווארן לעבן זיינע עלטערן אין דודס־שטאט. און זיין זון חזקיהו איז געווארן מלך אויף זיין ארט.

/17:1 אין צוועלפטן יאר פון אחז דעם מלך פון יהודה, איז הושע דער זון פון אלהן געווארן מלך אין שומרון איבער ישראל, [און האט געקיניגט] ניין יאר.
/17:2 און ער האט געטאן וואס איז שלעכט אין די אויגן פון {dn גאט}, נאר ניט אזוי ווי די מלכים פון ישראל וואס זיינען געווען פאר אים.
/17:3 אויף אים איז ארויפגעגאנגען שלמנאסר דער מלך פון אשור, און הושע איז געווארן א קנעכט צו אים, און אים געצאלט אפגאב.
/17:4 און דער מלך פון אשור האט אויסגעפונען אין הושען א בונט, ווייל ער האט געשיקט שלוחים צו סוא דעם מלך פון מצרים, און האט ניט ארויפגעבראכט אפגאב צו דעם מלך פון אשור אזוי ווי יאר אין יאר. און דער מלך פון אשור האט אים פארהאלטן, און האט אים אריינגעשפארט אין תפיסה.
/17:5 און דער מלך פון אשור איז ארויפגעגאנגען אויפן גאנצן לאנד, און איז ארויפגעגאנגען אויף שומרון, און האט געלעגערט אויף איר דריי יאר. /17:6 אין ניינטן יאר פון הושען האט דער מלך פון אשור באצווונגען שומרון, און האט פארטריבן ישראל קיין אשור, און זיי באזעצט אין חלח, און אין חבור, ביים טייך גוזן, און אין די שטעט פון מדי.
/17:7 און דאס איז געשען ווייל די קינדער פון ישראל האבן געזינדיקט צו {dn יהוה} זייער {dn גאט} וואס האט זיי אויפגעבראכט פון לאנד מצרים, פון אונטער דער האנט פון פרעה דעם מלך פון מצרים, און זיי האבן געפארכט פרעמדע געטער. /17:8 און זיי זיינען געגאנגען אין די געזעצן פון די פעלקער וואס {dn גאט} האט פארטריבן פון פאר די קינדער פון ישראל; דעס גלייכן די מלכים פון ישראל, וואס זיי האבן געמאכט. /17:9 און די קינדער פון ישראל האבן צוגעטראכט זאכן וואס ניט ריכטיק צו {dn יהוה} זייער {dn גאט}, און זיי האבן זיך געבויט במות אין אלע זייערע שטעט, פון א וועכטערטורעם ביז א פעסטונגשטאט. /17:10 און זיי האבן זיך אויפגעשטעלט זיילשטיינער און געצנשטאנגען אויף יעטוועדער הויכן בערגל און אונטער יעטוועדער צווייגהאפטיקן בוים. /17:11 און זיי האבן דארטן גערייכערט אויף אלע במות, אזוי ווי די פעלקער וואס {dn גאט} האט פארטריבן פון פאר זיי; און זיי האבן געטאן שלעכטע זאכן צו דערצערענען {dn גאט}. /17:12 און זיי האבן געדינט די אפגעטער, וואס {dn גאט} האט זיי אנגעזאגט: איר זאלט ניט טאן די דאזיקע זאך. /17:13 און {dn גאט} האט געווארנט ישראל און יהודה דורך איטלעכן נביא, איטלעכן זעער, אזוי צו זאגן: קערט אייך אום פון אייערע שלעכטע וועגן, און היט מיינע געבאט, מיינע געזעצן, לויט דער גאנצער תורה וואס איך האב באפוילן אייערע עלטערן, און וואס איך האב געשיקט צו אייך דורך מיינע קנעכט, די נביאים. /17:14 אבער זיי האבן ניט צוגעהערט, און זיי האבן הארט געמאכט זייער נאקן, אזוי ווי דער נאקן פון זייערע עלטערן וואס האבן ניט געגלויבט אין {dn יהוה} זייער {dn גאט}. /17:15 און זיי האבן פאראכט זיינע געזעצן און זיין בונד וואס ער האט געשלאסן מיט זייערע עלטערן, און זיינע ווארענישן וואס ער האט זיי געווארנט, און זיי זיינען געגאנגען נאך נישטיקייט און געווארן נישטיק, און נאך די פעלקער וואס רונד ארום זיי, וואס {dn גאט} האט זיי באפוילן ניט צו טאן אזוי ווי זיי. /17:16 און זיי האבן פארלאזן אלע געבאט פון {dn יהוה} זייער {dn גאט}, און האבן זיך געמאכט געגאסענע געצן–צוויי קעלבער, און געמאכט אן אשרה, און זיך געבוקט צו דעם גאנצן חיל פון הימל, און געדינט בעל. /17:17 און זיי האבן געמאכט דורכגיין זייערע זין און זייערע טעכטער דורכן פייער, און האבן געברויכט ווארזאגעריי און געצויבערט, און זיך אפגעגעבן צו טאן וואס איז שלעכט אין די אויגן פון {dn גאט}, אים צו דערצערענען. /17:18 און {dn גאט} האט זייער געצערנט אויף ישראל, און ער האט זיי אפגעטאן פון זיין פנים; עס איז ניט געבליבן אחוץ שבט יהודה אליין. /17:19 האט אויך יהודה ניט געהיט די געבאט פון {dn יהוה} זייער {dn גאט}, און זיי זיינען געגאנגען אין די געזעצן פון ישראל, וואס יענע האבן געמאכט. /17:20 און {dn גאט} האט פאראכט דעם גאנצן זאמען פון ישראל, און ער האט זיי געפייניקט, און האט זיי געגעבן אין דער האנט פון אויסרויבער, ביז ער האט זיי אוועקגעווארפן פון זיין פנים. /17:21 ווארום אז ער האט אפגעריסן ישראל פון דעם הויז פון דוד, און זיי האבן געמאכט פאר א מלך ירבעם דעם זון פון נבטן, האט ירבעם אפגעפירט ישראל פון הינטער {dn גאט}, און ער האט זיי געמאכט זינדיקן א גרויסע זינד. /17:22 און די קינדער פון ישראל זיינען געגאנגען אין אלע זינד פון ירבעמען וואס ער האט געטאן; זיי האבן זיך ניט אפגעקערט דערפון. /17:23 ביז {dn גאט} האט אפגעטאן ישראל פון זיין פנים, אזוי ווי ער האט גערעדט דורך אלע זיינע קנעכט די נביאים, און ישראל איז פארטריבן געווארן פון זיין ערד קיין אשור אויף היינטיקן טאג.
/17:24 און דער מלך פון אשור האט געבראכט מענטשן פון בבל, און פון כותה, און פון עוא, און פון חמת, און פון ספרוים, און באזעצט אין די שטעט פון שומרון אנשטאט די קינדער פון ישראל. און זיי האבן געארבט שומרון, און זיינען געזעסן אין אירע שטעט.
/17:25 און עס איז געווען אין אנהייב פון זייער זיצן דארטן, האבן זיי ניט געפארכט {dn יהוה}, און {dn יהוה} האט אנגעשיקט אויף זיי לייבן, און זיי פלעגן אויסהרגען צווישן זיי. /17:26 האט מען אנגעזאגט דעם מלך פון אשור, אזוי צו זאגן: די פעלקער וואס דו האסט אוועקגעפירט, און באזעצט אין די שטעט פון שומרון, ווייסן ניט דעם שטייגער פון דעם {dn גאט} פון לאנד; דרום האט ער אנגעשיקט אויף זיי לייבן, און זע, זיי טייטן זיי, אזוי ווי זיי ווייסן ניט דעם שטייגער פון דעם {dn גאט} פון לאנד.
/17:27 האט דער מלך פון אשור באפוילן, אזוי צו זאגן: פירט אוועק אהין איינעם פון די כהנים וואס איר האט פארטריבן פון דארטן; און זאלן זיי גיין און זיך באזעצן דארטן, און ער זאל זיי לערנען דעם שטייגער פון דעם {dn גאט} פון לאנד.
/17:28 איז געקומען איינער פון די כהנים וואס מע האט געהאט פארטריבן פון שומרון, און ער האט זיך באזעצט אין בית־אל, און האט זיי געלערנט ווי זיי זאלן פארכטן {dn יהוה}. /17:29 אבער איטלעך פאלק פלעגט אויך מאכן זיינע אייגענע געטער, און זיי האבן זיי אוועקגעשטעלט אין די הייזער פון די במות וואס די שומרונים האבן געמאכט; איטלעך פאלק אין זייערע שטעט וואס זיי זיינען דארטן געזעסן. /17:30 און די מענטשן פון בבל האבן געמאכט סוכות־בנות, און די מענטשן פון כות האבן געמאכט נרגל, און די מענטשן פון חמת האבן געמאכט אשימא /17:31 און די עוים האבן געמאכט נבחז און תרתק, און די ספרוים האבן פארברענט זייערע קינדער אין פייער צו אדרמלך און ענמלך, די געטער פון ספרוים. /17:32 דערביי פלעגן זיי פארכטן {dn יהוה}, און זיי האבן זיך געמאכט פון צווישן זיך כהנים פון במות, וואס פלעגן מקריב זיין פאר זיי אין די הייזער פון די במות. /17:33 {dn יהוה} פלעגן זיי פארכטן, אבער זייערע געטער פלעגן זיי דינען, אזוי ווי דער שטייגער פון די פעלקער וואס מע האט זיי פון דארטן אוועקגעפירט.
/17:34 ביז אויף היינטיקן טאג טוען זיי אזוי ווי די פריערדיקע שטייגערס; זיי פארכטן ניט [אין גאנצן] {dn יהוה}, און זיי טוען ניט אזוי ווי זייערע חוקים און ווי זייער געזעץ, און אזוי ווי די תורה און ווי דאס געבאט וואס {dn גאט} האט געבאטן די קינדער פון יעקב, וואס ער האט געמאכט זיין נאמען ישראל; /17:35 וואס {dn גאט} האט מיט זיי געשלאסן א בונד, און האט זיי באפוילן, אזוי צו זאגן: ״איר זאלט ניט פארכטן פרעמדע געטער, און איר זאלט זיך ניט בוקן צו זיי, און זיי ניט דינען, און ניט שלאכטן צו זיי. /17:36 נייערט {dn יהוה} וואס האט אייך אויפגעבראכט פון לאנד מצרים מיט גרויס שטארקייט, און מיט אן אויסגעשטרעכטן ארעם, אים זאלט איר פארכטן, און צו אים זאלט איר זיך בוקן, און צו אים זאלט איר שלאכטן. /17:37 און די חוקים און די געזעצן, און די תורה און דאס געבאט, וואס ער האט פאר אייך געשריבן, זאלט איר היטן צו טאן אלע טאג; און איר זאלט ניט פארכטן פרעמדע געטער. /17:38 און דעם בונד וואס איך האב געשלאסן מיט אייך, זאלט איר ניט פארגעסן; און איר זאלט ניט פארכטן פרעמדע געטער. /17:39 נייערט {dn יהוה} אייער {dn גאט} זאלט איר פארכטן, און ער וועט אייך מציל זיין פון דער האנט פון אלע אייערע פיינט״. /17:40 אבער זיי האבן ניט צוגעהערט, נייערט זיי טוען אזוי ווי זייער פריערדיקער שטייגער.
/17:41 און די דאזיקע פעלקער פלעגן פארכטן {dn יהוה}, אבער זייערע געצן פלעגן זיי דינען; דעס גלייכן זייערע קינדער און זייערע קינדסקינדער–אזוי ווי זייערע עלטערן האבן געטאן, אזוי טוען זיי ביז אויף היינטיקן טאג.

/18:1 און עס איז געווען אין דריטן יאר פון הושע דעם זון פון אלהן, דעם מלך פון ישראל, איז חזקיה דער זון פון אחז דעם מלך פון יהודה געווארן מלך. /18:2 פינף און צוואנציק יאר איז ער אלט געווען, אז ער איז געווארן מלך, און ניין און צוואנציק יאר האט ער געקיניגט אין ירושלים. און דער נאמען פון זיין מוטער איז געווען אבי די טאכטער פון זכריהן.
/18:3 און ער האט געטאן וואס איז רעכטפארטיק אין די אויגן פון {dn גאט}, אזוי ווי אלץ וואס זיין פאטער דוד האט געטאן. /18:4 ער האט אפגעטאן די במות, און צעבראכן די זיילשטיינער, און אפגעהאקט די אשרה. און ער האט צעהאקט די קופערנע שלאנג וואס משה האט געמאכט; ווארום ביז יענע טעג פלעגן די קינדער פון ישראל רייכערן צו איר, און מע האט זי גערופן נחושתן. /18:5 ער האט זיך פארזיכערט אויף {dn גאט דעם האר} פון ישראל, און נאך אים איז ניט געווען אזא ווי ער צווישן אלע מלכים פון יהודה, אויך ניט צווישן די וואס זיינען געווען פאר אים. /18:6 ווארום ער האט זיך באהעפט אן {dn גאט}, ער האט זיך ניט אפגעקערט פון הינטער אים, און ער האט געהיט זיינע געבאט וואס {dn גאט} האט געבאטן משהן. /18:7 און {dn גאט} פלעגט זיין מיט אים; אומעטום ווי ער פלעגט ארויסגיין, פלעגט ער באגליקן. און ער האט ווידערשפעניקט אן דעם מלך פון אשור, און האט אים ניט געדינט. /18:8 ער האט געשלאגן די פלשתים ביז עזה און אירע געמארקן, פון א וועכטערטורעם ביז א פעסטונגשטאט.
/18:9 און עס איז געווען אין פירטן יאר פון מלך חזקיהון–דאס איז דאס זיבעטע יאר פון הושע דעם זון פון אלהן, דעם מלך פון ישראל–איז ארויפגעגאנגען שלמנאסר דער מלך פון אשור אויף שומרון, און האט געלעגערט אויף איר. /18:10 און זיי האבן זי באצווונגען צום סוף פון דריי יאר; אין זעקסטן יאר פון חזקיהן–דאס איז דאס ניינטע יאר פון הושע דעם מלך פון ישראל–איז שומרון באצווונגען געווארן. /18:11 און דער מלך פון אשור האט פארטריבן ישראל קיין אשור, און האט זיי אוועקגעפירט אין חלח, און אין חבור, ביים טייך גוזן, און אין די שטעט פון מדי. /18:12 פאר וואס זיי האבן ניט צוגעהערט צו דעם קול פון {dn יהוה} זייער {dn גאט}, און האבן איבערגעטרעטן זיין בונד, אלץ וואס משה דער קנעכט פון {dn גאט} האט זיי באפוילן, און זיי האבן ניט צוגעהערט און ניט געטאן.
/18:13 און אין פערצנטן יאר פון מלך חזקיהון, איז ארויפגעגאנגען סנחריב דער מלך פון אשור אויף אלע באפעסטיקטע שטעט פון יהודה, און האט זיי איינגענומען.
/18:14 האט חזקיה דער מלך פון יהודה געשיקט צו דעם מלך פון אשור קיין לכיש, אזוי צו זאגן: איך האב געזינדיקט; קער זיך אפ פון מיר; וואס דו וועסט אויף מיר ארויפלייגן, וועל איך טראגן. האט דער מלך פון אשור ארויפגעלייגט אויף חזקיה דעם מלך פון יהודה דריי הונדערט צענטנער זילבער און דרייסיק צענטנער גאלד.
/18:15 און חזקיה האט אוועקגעגעבן דאס גאנצע זילבער וואס האט זיך געפונען אין הויז פון {dn גאט} און אין די שאצקאמערן פון מלכס הויז. /18:16 אין יענער צייט האט חזקיה ארומגעהאקט די טירן פון דעם טעמפל פון {dn גאט}, און די ביישטידלעך וואס חזקיה דער מלך פון יהודה האט געהאט איבערגעצויגן [מיט גאלד], און ער האט עס געגעבן דעם מלך פון אשור.
/18:17 און דער מלך פון אשור האט געשיקט תרתנען, און רב־סריסן, און רבשקהן, פון לכיש צום מלך חזקיהון מיט א גרויסן חיל קיין ירושלים. און זיי זיינען ארויפגעגאנגען, אזוי זיינען זיי געקומען און האבן זיך געשטעלט ביי דעם גראבן פון דעם אויבערשטן טייך וואס אויפן וועג פון וועשערפעלד. /18:18 און זיי האבן גערופן צום מלך; איז ארויסגעגאנגען צו זיי אליקים דער זון פון חלקיהון, וואס איבערן פאלאץ, און שבנא דער שרייבער, און יואח דער זון פון אספן, דער דערמאנער.
/18:19 און רבשקה האט צו זיי געזאגט: זאגט אקארשט צו חזקיהון אזוי האט געזאגט דער גרויסער מלך, דער מלך פון אשור: וואס איז די דאזיקע פארזיכערונג וואס דו פארזיכערסט זיך? /18:20 מיינסטו הויל ליפגערייד איז אן עצה און גבורה פאר מלחמה? אצונד, אויף וועמען פארזיכערסטו זיך, וואס דו האסט ווידערשפעניקט אן מיר? /18:21 אצונד זע, דו פארזיכערסט זיך אויף דעם שטעקן פון דעם דאזיקן צעבראכענעם ראר–אויף מצרים–וואס אז א מענטש לענט זיך אויף אים אן, גייט ער אים אריין אין דער האנט, און לעכערט זי דורך; אזוי איז פרעה דער מלך פון מצרים פאר אלע וואס פארזיכערן זיך אויף אים. /18:22 און אז איר וועט מיר זאגן: מיר פארזיכערן זיך אויף {dn יהוה} אונדזער {dn גאט}–איז דאס ניט דער וואס חזקיהו האט אפגעטאן זיינע במות און זיינע מזבחות, און האט געזאגט צו יהודה און צו ירושלים: פאר דעם דאזיקן מזבח זאלט איר זיך בוקן אין ירושלים? /18:23 און אצונד, פארוועט זיך אקארשט מיט מיין האר דעם מלך פון אשור, און איך וועל דיר געבן צוויי טויזנט פערד, אויב דו קענסט דיר ארויפזעצן רייטער אויף זיי. /18:24 היינט ווי קענסטו אפשטויסן דעם פנים פון א הויפטמאן, איינעם פון די קלענסטע קנעכט פון מיין האר? פון דעסט וועגן פארזיכערסטו זיך אויף מצרים וועגן רייטוועגן און רייטער. /18:25 אצונד, בין איך דען אן {dn יהוה} ארויפגעקומען אויף דעם דאזיקן ארט, אים צו פארוויסטן? {dn יהוה} האט צו מיר געזאגט: גיי ארויף אויף דעם דאזיקן לאנד, און פארוויסט עס.
/18:26 האט אליקים דער זון פון חלקיהון, און שבנא, און יואח, געזאגט צו רבשקהן: רעד, איך בעט דיך, צו דיינע קנעכט אראמיש, ווארום מיר פארשטיין עס, און רעד ניט צו אונדז יהודיש אין די אויערן פון דעם פאלק וואס אויף דער מויער.
/18:27 האט רבשקה צו זיי געזאגט: האט דען צו דיין האר און צו דיר מיך געשיקט מיין האר צו רעדן די דאזיקע ווערטער, און ניט צו די מענטשן וואס זיצן אויף דער מויער, צו עסן זייער קויט, און צו טרינקען זייער לייבוואסער, ביי אייך?
/18:28 און רבשקה האט זיך געשטעלט, און האט אויסגערופן אויף א הויכן קול אויף יהודיש, און האט גערעדט און געזאגט: הערט דאס ווארט פון דעם גרויסן מלך, דעם מלך פון אשור. /18:29 אזוי האט געזאגט דער מלך: זאל אייך חזקיהו ניט נארן, ווארום ער קען אייך ניט מציל זיין פון זיין האנט. /18:30 און זאל אייך חזקיהו ניט פארזיכערן אויף {dn יהוה}, אזוי צו זאגן: מציל זיין וועט אונדז מציל זיין {dn יהוה}, און די דאזיקע שטאט וועט ניט איבערגעבן ווערן אין דער האנט פון דעם מלך פון אשור. /18:31 איר זאלט ניט צוהערן צו חזקיהון, ווארום אזוי האט געזאגט דער מלך פון אשור: מאכט מיט מיר שלום, און קומט ארויס צו מיר, און עסט איטלעכער פון זיין וויינשטאק און איטלעכער פון זיין פייגנבוים, און טרינקט איטלעכער דאס וואסער פון זיין ברונעם. /18:32 ביז איך קום, און וועל אייך נעמען אין א לאנד אזוי ווי אייער לאנד, א לאנד פון תבואה און וויין, א לאנד פון ברויט און וויינגערטנער, א לאנד פון איילבערטן און האניק, כדי איר זאלט לעבן און ניט שטארבן; און איר זאלט ניט צוהערן צו חזקיהון, אז ער וועט אייך איינרעדן, אזוי צו זאגן: {dn יהוה} וועט אונדז מציל זיין. /18:33 האבן מציל דען מציל געווען די געטער פון די פעלקער איטלעכער זיין לאנד פון דער האנט פון דעם מלך פון אשור? /18:34 ווו זיינען די געטער פון חמת, און ארפד? ווו זיינען די געטער פון ספרוים, הנע, און עוה? האבן זיי דען מציל געווען שומרון פון מיין האנט? /18:35 ווער זיינען צווישן אלע געטער פון די לענדער וואס האבן מציל געווען זייער לאנד פון מיין האנט, אז {dn יהוה} זאל מציל זיין ירושלים פון מיין האנט?
/18:36 האט דאס פאלק געשוויגן, און זיי האבן אים א ווארט ניט געענטפערט, ווארום דער באפעל פון מלך איז געווען, אזוי צו זאגן: איר זאלט אים ניט ענטפערן.
/18:37 איז געקומען אליקים דער זון פון הלקיהן, וואס איבערן פאלאץ, און שבנא דער שרייבער, און יואח דער זון פון אספן, דער דערמאנער, צו חזקיהון, מיט צעריסענע קליידער, און זיי האבן אים דערציילט די ווערטער פון רבשקהן.

/19:1 און עס איז געווען, ווי דער מלך חזקיהו האט עס געהערט, אזוי האט ער צעריסן זיינע קליידער, און זיך צוגעדעקט מיט זאק, און ער איז געקומען אין הויז פון {dn גאט}. /19:2 און ער האט געשיקט אליקימען וואס איבערן פאלאץ, און שבנא דעם שרייבער, און די עלטסטע פון די כהנים, צוגעדעקט מיט זאקקליידער, צו ישעיהו הנביא דעם זון פון אמוצן. /19:3 און זיי האבן צו אים געזאגט: אזוי האט געזאגט חזקיהו: א טאג פון נויט און שטראף און שמאך איז היינטיקער טאג, ווארום די קינדער זיינען געקומען צום מוטערמויל, און ניטא קיין כוח צו געבערן. /19:4 אפשר וועט {dn יהוה} דיין {dn גאט} הערן אלע ווערטער פון רבשקהן, וואס זיין האר דער מלך פון אשור האט אים געשיקט צו לעסטערן דעם לעבעדיקן {dn גאט}, און ער וועט שטראפן פאר די רייד וואס {dn יהוה} דיין {dn גאט} האט געהערט; דרום זאלסטו אויפהייבן א תפילה פאר דעם איבערבלייב וואס געפינט זיך דא.
/19:5 און ווי די קנעכט פון מלך חזקיהון זיינען געקומען צו ישעיהון, /19:6 האט ישעיהו צו זיי געזאגט: אזוי זאלט איר זאגן צו אייער האר: אזוי האט {dn גאט} געזאגט: זאלסט ניט מורא האבן פאר די ווערטער וואס דו האסט געהערט, מיט וואס די יונגען פון דעם מלך פון אשור האבן מיך געשענדט. /19:7 זע, איך גיב אריין אין אים א גייסט, און ער וועט הערן א הערונג, און וועט זיך אומקערן צו זיין לאנד; און איך וועל אים מאכן פאלן דורכן שווערד אין זיין לאנד.
/19:8 און רבשקה האט זיך אומגעקערט, און האט געפונען דעם מלך פון אשור מלחמה האלטנדיק אויף לבנה; ווארום ער האט געהאט געהערט אז ער האט אוועקגעצויגן פון לכיש.
/19:9 און [סנהריב] האט געהערט אויף תרהקה דעם מלך פון כוש, אזוי צו זאגן: ער איז ארויסגעגאנגען מלחמה צו האלטן מיט דיר. און ער האט ווידער געשיקט שלוחים צו חזקיהון, אזוי צו זאגן: /19:10 אזוי זאלט איר זאגן צו חזקיהון דעם מלך פון יהודה, אזוי צו זאגן: זאל דיך ניט נארן דיין {dn גאט}, וואס דו פארזיכערסט זיך אויף אים, אזוי צו זאגן: ירושלים וועט ניט איבערגעגעבן ווערן אין דער האנט פון דעם מלך פון אשור. /19:11 אט האסטו געהערט וואס די מלכים פון אשור האבן געטאן צו אלע לענדער, זיי צו פארוויסטן, און דו ווילסט ניצול ווערן? /19:12 האבן די געטער פון די פעלקער מציל געווען די וואס מיינע עלטערן האבן צעשטערט, גוזן, און חרן, און רצף, אויף די קינדער פון עדן וואס אין תלשר? /19:13 ווו איז דער מלך פון חמת, און דער מלך פון ארפד, און דער מלך פון דער שטאט ספרוים, פון הנע, און עוה?
/19:14 האט חזקיהו צוגענומען דעם בריוו פון דער האנט פון די שלוחים, און האט אים איבערגעלייענט; און ער איז ארויפגעגאנגען אין הויז פון {dn גאט}; און חזקיהו האט אים אויסגעשפרייט פאר {dn גאט}. /19:15 און חזקיהו האט מתפלל געווען צו {dn גאט}, און האט געזאגט: {dn יהוה} דו {dn גאט} פון ישראל וואס זיצט איבער די כרובים, דו אליין ביסט דער {dn גאט} איבער אלע קיניגרייכן פון דער ערד; דו האסט געמאכט די הימלען און די ערד. /19:16 נייג, {dn יהוה}, דיין אויער, און הער; עפן, {dn יהוה}, דיינע אויגן און זע; און הער די ווערטער פון סנהריבן וואס האט אים געשיקט צו לעסטערן דעם לעבעדיקן {dn גאט}. /19:17 אמת, {dn יהוה}, די מלכים פון אשור האבן חרוב געמאכט די פעלקער און זייער לאנד, /19:18 און זיי האבן איבערגעגעבן זייערע געטער צום פייער; ווארום זיי זיינען קיין געטער ניט געווען; נאר בלויז דאס ווערק פון א מענטשנס האנט, האלץ און שטיין; דרום האבן זיי זיי אונטערגעבראכט. /19:19 און אצזונד, {dn יהוה} אונדזער {dn גאט}, העלף אונדז, איך בעט דיך, פון זיין האנט, און זאלן אלע קיניגרייכן פון דער ערד וויסן, אז דו {dn יהוה} אליין ביסט {dn גאט}.
/19:20 האט ישעיהו דער זון פון אמוצן געשיקט צו חזקיהון, אזוי צו זאגן: אזוי האט געזאגט {dn יהוה} דער {dn גאט} פון ישראל: וואס דו האסט מתפלל געווען צו מיר וועגן סנהריב דעם מלך פון אשור, האב איך צוגעהערט. /19:21 דאס איז דאס ווארט וואס {dn גאט} האט וועגן אים גערעדט:
עס פאראכט דיך, עס שפאט פון דירדי יונגפרוי טאכטער ציון;עס שאקלט דעם קאפ הינטער דירדי טאכטער ירושלים. /19:22 וועמען האסטו געלעסטערט און געשענדט?און אויף וועמען האסטו דיין קול אויפגעהויבן?יא, האסט געהויבן דיינע אויגן אין דער הייךאקעגן דעם הייליקן פון ישראל. /19:23 דורך דיינע שלוחים האסטו געלעסטערט {dn גאט}, און געזאגט: מיט מיינע פיל רייטוועגןבין איך צו דער הייך פון די בערג ארויף, צו די ווינקלען פון לבנון;און איך האק אפ זיינע הויכע צעדערן, זיינע געקליבענע ציפרעסביימער;און איך קום צו זיין עקסטן הארבעריק, צום וואלד פון זיין פרוכטגארטן. /19:24 איך האב געגראבן און געטרונקעןוואסערן פרעמדע, און טריקן אויס מיט מיינע פוסטריטאלע טייכן פון מצרים.
/19:25 האסטו דען ניט געהערט?פון לאנג אן האב איך עס צוגעגרייט, פון אלטע טעג האב איך עס געפורעמט;אצונד האב איך עס געבראכט עס זאל געשען, כדי צו פארוויסטן אויף חורבה־הויפנסבאפעסטיקטע שטעט. /19:26 דרום זיינען זייערע באוווינער קורצמאכטיק, זיי זיינען צעבראכן און פארשעמט;זיי זיינען געווארן גראז און פעלד, און קרייטעכץ גרינע, מאך פון די דעכער, און תבואה פארדארט איידער אויפגעוואקסן.
/19:27 אבער איך ווייס דיין זיצן, און דיין גיין און דיין קומען, און דיין שטורעמען קעגן מיר. /19:28 ווייל דיין שטורעמען קעגן מיראון דיין ליארעם איז ארויף אין מיינע אויערן, דרום, וועל איך אריינטאן מיין רינג אין דיין נאז, און מיין צאם אין דיינע ליפן, און איך וועל דיך אומקערן אויף דעם וועגוואס דו ביסט געקומען אויף אים.
/19:29 און דאס וועט דיר זיין דער צייכן: איר וועט עסן היייאר נאכוווקס, און אויפן צווייטן יאר ווידערוווקס;און אויפן דריטן יאר, זייט און שניידט, און פלאנצט וויינגערטנער, און עסט זייער פרוכט. 30 און דער אנטרונענער איבערבלייב פון דעם הויז פון יהודהוועט ווידער ווארצלען אונטן, און טראגן פרוכט אויבן. /19:31 ווארום פון ירושלים וועט ארויסקומען אן איבערבלייב, און אן אנטרינונג פון בארג ציון;דאס אננעמען זיך פון {dn גאט} פון צבאות וועט דאס טאן.
/19:32 פאר וואר, אזוי האט {dn גאט} געזאגט אויפן מלך פון אשור:ער וועט ניט אריינקומען אין דער דאזיקער שטאט, און ניט אריינשיסן אהין א פייל, און ניט קומען פאר איר מיט א שילד, און ניט אנשיטן ארום איר אן ערדוואל. /19:33 אויף דעם וועג וואס ער איז געקומען, אויף אים וועט ער זיך אומקערן, און אין דער דאזיקער שטאטוועט ער ניט אריינקומען, זאגט {dn גאט}. /19:34 און איך וועל באשירעמען די דאזיקע שטאט, זי צו העלפן, פון מיינעט וועגן און פון מיין קנעכט דודס וועגן.
/19:35 און עס איז געווען אין יענער נאכט, איז ארויסגעגאנגען א מלאך פון {dn גאט} און האט געשלאגן אין לאגער פון אשור הונדערט און פינף און אכציק טויזנט. און אז מע האט זיך געפעדערט אין דער פרי, ערשט זיי זיינען אלע טויטע פגרים.
/19:36 און סנהריב דער מלך פון אשור האט אוועקגעצויגן, און איז געגאנגען און האט זיך אומגעקערט; און ער איז געבליבן אין נינוה.
/19:37 און עס איז געווען, ווי ער בוקט זיך אין הויז פון זיין {dn גאט} נסרוך, אזוי האבן זיינע זין אדרמלך און שראצר אים דערשלאגן מיטן שווערד; און זיי זיינען אנטרונען געווארן אין לאנד אררט. און זיין זון אסר־חדון איז געווארן מלך אויף זיין ארט.

/20:1 אין יענע טעג איז חזקיהו קראנק געווארן צום שטארבן; איז צו אים געקומען ישעיהו הנביא דער זון פון אמוצן, און האט צו אים געזאגט: אזוי האט {dn גאט} געזאגט: מאך דיין צוואה וועגן דיין הויזגעזינט, ווארום דו שטארבסט, און וועסט ניט גענעזן ווערן.
/20:2 האט ער אומגעדרייט זיין פנים צו דער וואנט, און האט מתפלל געווען צו {dn גאט}, אזוי צו זאגן: /20:3 איך בעט דיך, {dn גאט}, געדענק ווי איך בין געגאנגען פאר דיר מיט אמת, און מיט א גאנצן הארצן, און וואס איז גוט אין דיינע אויגן האב איך געטאן.
און חזקיהו האט געוויינט א גרויס געוויין.
/20:4 און עס איז געווען, ווען ישעיהו איז נאך ניט געווען ארויסגעגאנגען פון דעם מיטלסטן הויף, איז דאס ווארט פון {dn גאט} געווען צו אים, אזוי צו זאגן: /20:5 קער זיך אום, און זאלסט זאגן צו חזקיהו דעם פירשט פון מיין פאלק: אזוי האט געזאגט {dn יהוה} דער {dn גאט} פון דיין פאטער דודן: איך האב געהערט דיין תפילה, איך האב געזען דיין טרער; זע, איך הייל דיך; אויפן דריטן טאג וועסטו ארויפגיין אין הויז פון {dn גאט}. /20:6 און איך וועל צולייגן צו דיינע טעג פופצן יאר, און פון דער האנט פון דעם מלך פון אשור וועל איך דיך און די דאזיקע שטאט מציל זיין, און איך וועל באשירעמען די דאזיקע שטאט פון מיינעט וועגן און פון מיין קנעכט דודס וועגן.
/20:7 און ישעיהו האט געזאגט: נעם געפרעסטע פייגן. און זיי האבן גענומען און ארויפגעטאן אויפן אויסשלאג, און ער איז גענעזן געווארן.
/20:8 און חזקיהו האט געזאגט צו ישעיהון: וואס איז דער צייכן אז {dn גאט} וועט מיך היילן, און איך וועל ארויפגיין אויפן דריטן טאג אין הויז פון {dn גאט}? /20:9 האט ישעיהו געזאגט: דאס וועט דיר זיין דער צייכן פון {dn גאט}, אז {dn גאט} וועט טאן די זאך וואס ער האט גערעדט: זאל דער שאטן גיין צען שטאפלען ווייטער, אדער זיך אומקערן צען שטאפלען? /20:10 האט יחזקיהו געזאגט: גרינג איז דעם שאטן זיך אראפצוגיין צען שטאפלען; ניין, נייערט דער שאטן זאל זיך אומקערן אויף צוריק צען שטאפלען.
/20:11 האט ישעיהו הנביא גערופן צו {dn גאט}, און ער האט אומגעקערט דעם שאטן צען שטאפלען צוריק אויף די שטאפלען וואס ער האט געהאט אראפגענידערט אויף די שטאפלען פון אחזן.
/20:12 אין יענער צייט האט בראדך־באלאדן דער זון פון באלאדנען, דער מלך פון בבל, געשיקט א בריוו און א מתנה צו חזקיהון, ווארום ער האט געהערט אז חזקיהו איז געווען קראנק. /20:13 און חזקיהו האט זיי צוגעהערט, און ער האט זיי געוויזן זיין גאנץ שאצהויז, דאס זילבער און דאס גאלד, און די בשמים, און דאס גוטע אייל, און דאס גאנצע הויז פון זיינע וואפן, און אלץ וואס האט זיך געפונען אין זיינע שאצקאמערן; ניט געווען א זאך אין זיין הויז, און אין זיין גאנצער געוועלטיקייט, וואס חזקיהו האט זיי ניט געוויזן.
/20:14 איז ישעיהו הנביא געקומען צום מלך יחזקיהו, און האט צו אים געזאגט: וואס האבן די דאזיקע מענטשן געזאגט? און פון וואנען קומען זיי צו דיר? האט חזקיהו געזאגט: פון א ווייטן לאנד זיינען זיי געקומען, פון בבל. /20:15 האט ער געזאגט: וואס האבן זיי געזען אין דיין הויז? האט חזקיהו געזאגט: אלץ וואס איז אין מיין הויז האבן זיי געזען: ניט געווען א זאך אין מיינע שאצקאמערן וואס איך האב זיי ניט געוויזן.
/20:16 האט ישעיהו געזאגט צו חזקיהון: הער דאס ווארט פון {dn גאט}: /20:17 זע, טעג קומען, און אלץ וואס אין דיין הויז, און וואס דיינע עלטערן האבן אנגעקליבן ביז היינטיקן טאג, וועט אוועקגעטראגן ווערן קיין בבל; קיין זאך וועט ניט איבערבלייבן, זאגט {dn גאט}. /20:18 און פון דיינע זין וואס וועלן ארויסגיין פון דיר, וואס דו וועסט געבערן, וועט מען נעמען, און זיי וועלן זיין הויפדינער אין פאלאץ פון דעם מלך פון בבל.
/20:19 האט חזקיהו געזאגט צו ישעיהון: גוט איז דאס ווארט פון {dn גאט} וואס דו האסט גערעדט. און ער האט געזאגט. פאר וואר, אויב שלום און זיכערקייט וועט זיין אין מיינע טעג!
/20:20 און די איבעריקע זאכן וועגן חזקיהון, און זיין גאנצע גבורהשאפט, און ווי ער האט געמאכט דעם טייך און דעם גראבן, און אריינגעבראכט וואסער אין שטאט, דאס איז שוין באשריבן אין בוך פון די צייטגעשעענישן פון די מלכים פון יהודה.
/20:21 און חזקיהו האט זיך געלייגט מיט זיינע עלטערן, און זיין זון מנשה איז געווארן מלך אויף זיין ארט.

/21:1 צוועלף יאר איז מנשה אלט געווען, אז ער איז געווארן מלך, און פינף און פופציק יאר האט ער געקיניגט אין ירושלים. און דער נאמען פון זיין מוטער איז געווען חפצי־בה.
/21:2 און ער האט געטאן וואס איז שלעכט אין די אויגן פון {dn גאט}, אזוי ווי די אומווערדיקייטן פון די פעלקער וואס {dn גאט} האט פארטריבן פון פאר די קינדער פון ישראל. /21:3 און ער האט אפגעבויט די במות וואס זיין פאטער חזקיהו האט צעשטערט, און ער האט אויפגעשטעלט מזבחות צו בעל, און האט געמאכט אן אשרה, און ווי אחאב דער מלך פון ישראל האט געטאן, און ער האט זיך געבוקט צום גאנצן חיל פון הימל, און זיי געדינט. /21:4 און ער האט געבויט מזבחות אין הויז פון {dn גאט}, וואס {dn גאט} האט געזאגט: אין ירושלים וועל איך טאן מיין נאמען. /21:5 און ער האט געבויט מזבחות צום גאנצן חיל פון הימל אין ביידע הויפן פון גאטס הויז. /21:6 און ער האט געמאכט דורכגיין זיין זון דורכן פייער, און האט געברויכט צייכנזעעריי און געצויבערט, און איינגעשאפט גייסטערזעער און טויטנבאשווערער; ער האט געמערט צו טאן שלעכטס אין די אויגן פון {dn גאט}, צו דערצערענען. /21:7 און ער האט אריינגעשטעלט דעם געץ פון דער אשרה וואס ער האט געמאכט, אין דעם הויז וואס {dn גאט} האט געזאגט צו דודן און צו זיין זון שלמהן: אין דעם דאזיקן הויז און אין ירושלים וואס איך האב אויסדערוויילט פון אלע שבטים פון ישראל, וועל איך טאן מיין נאמען אויף אייביק, /21:8 און איך וועל מער ניט פארוואגלען דעם פוס פון ישראל פון דער ערד וואס איך האב געגעבן זייערע עלטערן, אויב זיי וועלן נאר היטן צו טאן אזוי ווי אלץ וואס איך האב זיי באפוילן, און לויט דער גאנצער תורה וואס מיין קנעכט משה האט זיי באפוילן. /21:9 אבער זיי האבן ניט צוגעהערט; און מנשה האט זיי פארפירט צו טאן מער שלעכטס ווי די פעלקער וואס {dn גאט} האט פארטיליקט פון פאר די קינדער פון ישראל.
/21:10 און {dn גאט} האט גערעדט דורך זיינע קנעכט די נביאים, אזוי צו זאגן: /21:11 ווייל מנשה דער מלך פון יהודה האט געטאן די דאזיקע אומווערדיקייטן, איז באגאנגען ערגערס ווי אלץ וואס די אמורים וואס פאר אים האבן געטאן, און האט אויך געמאכט זינדיקן יהודה מיט זיינע אפגעטער, /21:12 דרום האט אזוי געזאגט {dn יהוה} דער {dn גאט} פון ישראל: זע, איך ברענג אן אומגליק אויף ירושלים אין יהודה, אז איטלעכער וואס הערט עס, וועלן קלינגען זיינע ביידע אויערן. /21:13 און איך וועל ציען אויף ירושלים די מעסטשנור פון שומרון, און די וואגשנור פון אחאבס הויז; און איך וועל אויסווישן ירושלים, אזוי ווי מע ווישט אויס א שיסל, אויסגעווישט און אומגעקערט אויף איר פנים. /21:14 און איך וועל אוועקווארפן דעם איבערבלייב פון מיין ארב, און וועל זיי געבן אין דער האנט פון זייערע פיינט, און זיי וועלן זיין צו רויב און צו אויסרויבונג פאר אלע זייערע פיינט. /21:15 ווייל זיי האבן געטאן וואס איז שלעכט אין מיינע אויגן, און האבן מיך דערצערנט פון דעם טאג וואס זייערע עלטערן זיינען ארויסגעגאנגען פון מצרים און ביז אויף היינטיקן טאג.
/21:16 און אויך אומשולדיק בלוט האט מנשה פארגאסן זייער פיל, ביז ער האט אנגעפילט ירושלים פון עק צו עק; אחוץ זיין זינד וואס ער האט געמאכט זינדיקן יהודה, צו טאן וואס איז שלעכט אין די אויגן פון {dn גאט}.
/21:17 און די איבעריקע זאכן וועגן מנשהן, און אלץ וואס ער האט געטאן, און זיין זינד וואס ער האט געזינדיקט, דאס איז שוין באשריבן אין בוך פון די צייטגעשעענישן פון די מלכים פון יהודה.
/21:18 און מנשה האט זיך געלייגט מיט זיינע עלטערן, און ער איז באגראבן געווארן אין דעם גארטן פון זיין הויז, אין דעם גארטן פון עוזאן. און זיין זון אמון איז געווארן מלך אויף זיין ארט.
/21:19 צוויי און צוואנציק יאר איז אמון אלט געווען. אז ער איז געווארן מלך, און צוויי יאר האט ער געקיניגט אין ירושלים. און דער נאמען פון זיין מוטער איז געווען משולמת די טאכטער פון חרוצן, פון יטבה.
/21:20 און ער האט געטאן וואס איז שלעכט אין די אויגן פון {dn גאט}, אזוי ווי זיין פאטער מנשה האט געטאן. /21:21 און ער איז געגאנגען אין אל דעם וועג וואס זיין פאטער איז געגאנגען, און ער האט געדינט די אפגעטער וואס זיין פאטער האט געדינט, און האט זיך צו זיי געבוקט. /21:22 און ער האט פארלאזן {dn יהוה} דעם {dn גאט} פון זיינע עלטערן, און איז ניט געגאנגען אין דעם וועג פון {dn יהוה}.
/21:23 און די קנעכט פון אמונען האבן געמאכט א בונט אויף אים, און האבן געטייט דעם מלך אין זיין הויז. /21:24 און דאס פאלק פון לאנד האט דערשלאגן אלע וואס האבן געמאכט דעם בונט אויף דעם מלך אמון. און דאס פאלק פון לאנד האט געמאכט זיין זון יאשיהון פאר מלך אויף זיין ארט.
/21:25 און די איבעריקע זאכן פון אמונען וואס ער האט געטאן, זיי זיינען שוין באשריבן אין בוך פון די צייטגעשעענישן פון די מלכים פון יהודה.
/21:26 און מע האט אים באגראבן אין זיין קבר, אין דעם גארטן פון עוזאן. און זיין זון יאשיהו איז געווארן מלך אויף זיין ארט. 

/22:1 אכט יאר איז יאשיהו אלט געווען, אז ער איז געווארן מלך, און איין און דרייסיק יאר האט ער געקיניגט אין ירושלים. און דער נאמען פון זיין מוטער איז געווען ידידה די טאכטער פון עדיהן, פון בצקת.
/22:2 און ער האט געטאן וואס איז רעכטפארטיק אין די אויגן פון {dn גאט}, און ער איז געגאנגען אין אל דעם וועג פון זיין פאטער דודן, און האט זיך ניט אפגעקערט רעכטס אדער לינקס.
/22:3 און עס איז געווען אין אכצנטן יאר פון מלך יאשיהו, האט דער מלך געשיקט שפן דעם זון פון אצליהו, דעם זון פון משולמען, דעם שרייבער, אין הויז פון {dn גאט}, אזוי צו זאגן: /22:4 גיי ארויף צו חלקיהו דעם כהן־גדול, און זאל ער צונויפציילן דאס געלט וואס איז געבראכט געווארן אין הויז פון {dn גאט}, וואס די שוועלהיטערס האבן געזאמלט פון פאלק. /22:5 און זאל מען עס געבן אויף דער האנט פון די ווערקמיינסטערס וואס זיינען געשטעלט איבער דעם הויז פון {dn גאט}; און זיי זאלן עס געבן צו די בעל־מלאכות, וואס אין הויז פון {dn גאט}, אויף צו פארריכטן די צעבראכענע ערטער פון הויז; /22:6 צו די האלצמיינסטערס, און צו די בוימיינסטערס, און צו די מויערער, און אויף צו קויפן האלץ און געהאקטע שטיינער, צו פארריכטן דאס הויז. /22:7 און מע זאל זיך ניט רעכענען מיט זיי וועגן דעם געלט וואס ווערט געגעבן אויף זייער האנט, נייערט אויף נאמנות זאלן זיי ארבעטן.
/22:8 און חלקיהו דער כהן־גדול האט געזאגט צו שפן דעם שרייבער: דאס בוך פון דער תורה האב איך געפונען אין הויז פון {dn גאט}. און חלקיהו האט געגעבן דאס בוך צו שפנען, און ער האט עס איבערגעלייענט.
/22:9 און שפן דער שרייבער איז געקומען צום מלך, און האט געבראכט דעם מלך אן ענטפער, און האט געזאגט: דיינע קנעכט האבן אויסגעשאטן דאס געלט וואס האט זיך געפונען אין הויז, און זיי האבן עס געגעבן אויף דער האנט פון די ווערקמיינסטערס וואס זיינען געשטעלט איבער דעם הויז פון {dn גאט}.
/22:10 און שפן דער שרייבער האט דערציילט דעם מלך, אזוי צו זאגן: חלקיהו דער כהן האט מיר געגעבן א בוך. און שפן האט עס געלייענט פארן מלך. /22:11 און עס איז געווען, ווי דער מלך האט געהערט די ווערטער פון דעם בוך פון דער תורה, אזוי האט ער צעריסן זיינע קליידער. /22:12 און דער מלך האט באפוילן חלקיהו דעם כהן, און אחיקם דעם זון פון שפנען, און עכבור דעם זון פון מיכיהו, און שפן דעם שרייבער, און עשיה דעם מלכס דינער אזוי צו זאגן: /22:13 גייט פרעגט ביי {dn גאט} פאר מיר, און פאר דעם פאלק, און פאר גאנץ יהודה, וועגן די ווערטער פון דעם דאזיקן געפונענעם בוך, ווארום גרויס איז דער גרימצארן פון {dn גאט} וואס איז אנגעצונדן אויף אונדז, פאר וואס אונדזערע עלטערן האבן ניט צוגעהערט צו די ווערטער פון דעם דאזיקן בוך, צו טאן אזוי ווי אלץ וואס איז אנגעשריבן פאר אונדז.
/22:14 איז געגאנגען חלקיהו דער כהן, און אחיקם, און עכבור, און שפן, און עשיה, צו חולדה דער נביאה, דער ווייב פון שלום דעם זון פון תקוה דעם זון פון חרחסן, דעם קליידער־היטער– און זי האט געוווינט אין ירושלים, אין צווייטן שטאטפערטל– און זיי האבן גערעדט צו איר. /22:15 האט זי צו זיי געזאגט: אזוי האט געזאגט {dn יהוה} דער {dn גאט} פון ישראל: זאגט צו דעם מאן וואס האט אייך געשיקט צו מיר: /22:16 אזוי האט {dn גאט} געזאגט: זע, איך ברענג אן אומגליק אויף דעם דאזיקן ארט און אויף זיינע באוווינער– אלע ווערטער פון דעם בוך וואס דער מלך פון יהודה האט געלייענט; /22:17 דערפאר וואס זיי האבן מיך פארלאזן, און האבן גערייכערט צו פרעמדע געטער, כדי מיך צו דערצערענען מיט אלע מעשים פון זייערע הענט, דרום וועט מיין גרימצארן זיך אנצינדן אויף דעם דאזיקן ארט, און וועט ניט פארלאשן ווערן. /22:18 און צו דעם מלך פון יהודה וואס שיקט אייך פרעגן ביי {dn גאט}, צו אים זאלט איר אזוי זאגן: אזוי האט געזאגט {dn יהוה} דער {dn גאט} פון ישראל: וועגן די ווערטער וואס דו האסט געהערט, /22:19 איז, ווייל דיין הארץ איז ווייך געווארן, און ביסט געווארן אונטערטעניק פאר {dn גאט} ווען דו האסט געהערט וואס איך האב גערעדט אויף דעם דאזיקן ארט און אויף זיינע באוווינער, אז זיי וועלן ווערן פאר א שרעק און פאר א קללה, און האסט צעריסן דיינע קליידער, און האסט געוויינט פאר מיר, האב איך אויך צוגעהערט, זאגט {dn גאט}. /22:20 דרום זע, איך זאמל דיך איין צו דיינע עלטערן, און וועסט איינגעזאמלט ווערן אין דיין קבר בשלום, און דיינע אויגן וועלן ניט זען דאס גאנצע בייז וואס איך ברענג אויף דעם דאזיקן ארט.
און זיי האבן געבראכט צום מלך דעם ענטפער.

/23:1 און דער מלך האט געשיקט, און מע האט איינגעזאמלט צו אים אלע עלטסטע פון יהודה און ירושלים. /23:2 און דער מלך איז ארויפגעגאנגען אין הויז פון {dn גאט}, און אלע מענער פון יהודה און אלע באוווינער פון ירושלים מיט אים, און די כהנים, און די נביאים, און דאס גאנצע פאלק פון קליין ביז גרויס. און ער האט געלייענט אין זייערע אויערן אלע ווערטער פון דעם בוך פון בונד וואס איז געפונען געווארן אין הויז פון {dn גאט}. /23:3 און דער מלך האט זיך געשטעלט אויף א בימה, און ער האט געשלאסן א בונד פאר {dn גאט}, צו גיין נאך {dn גאט}, און צו היטן זיינע געבאט און זיינע אנזאגן און זיינע געזעצן מיטן גאנצן הארצן און מיט דער גאנצער זעל, מקיים צו זיין די ווערטער פון דעם דאזיקן בונד וואס שטייען געשריבן אין דעם דאזיקן בוך. און דאס גאנצע פאלק איז צוגעשטאנען צו דעם בונד.
/23:4 און דער מלך האט באפוילן חלקיהו דעם כהן־גדול, און די אונטער־כהנים, און די שוועלהיטערס, ארויסצוטראגן פון דעם טעמפל פון {dn גאט} אלע כלים וואס זיינען געמאכט געווארן פאר בעל, און פאר דער אשרה, און פאר דעם גאנצן חיל פון הימל; און ער האט זיי פארברענט דרויסן פון ירושלים אין די פעלדער פון קדרון, און האט אוועקגעטראגן זייער אש קיין בית־אל. /23:5 און ער האט אפגעשאפט די פריסטער וואס די מלכים פון יהודה האבן אויפגעזעצט, און וואס האבן גערייכערט אויף די במות, אין די שטעט פון יהודה און אין די ארומיקע ערטער פון ירושלים; און די וואס האבן גערייכערט צו בעל, צו דער זון, און צו דער לבנה, און צו די מזלות, און צום גאנצן חיל פון הימל. /23:6 און ער האט ארויסגעטראגן די אשרה פון דעם הויז פון {dn גאט} דרויסן פון ירושלים צום טייך קדרון, און האט זי פארברענט ביים טייך קדרון, און צעמאלן אויף שטויב, און צעווארפן איר שטויב אויף די קברים פון די קינדער פון פאלק. /23:7 און ער האט צעבראכן די הייזער פון די שאנדמענער וואס אין הויז פון {dn גאט}, וואס די ווייבער פלעגן דארטן וועבן צודעקן פאר דער אשרה. /23:8 און ער האט צונויפגעבראכט אלע כהנים פון די שטעט פון יהודה, און האט פאראומרייניקט די במות וואס די כהנים האבן דארטן גערייכערט, פון גבע ביז באר־שבע; און ער האט צעבראכן די במות פון די טויערן וואס ביים טויעראיינגאנג פון יהושוע דעם שטאטהאר, וואס אויף דער לינקער זייט פון דעם וואס קומט אריין אין שטאטטויער. /23:9 אבער די כהנים פון די במות זיינען ניט ארויפגעגאנגען צום מזבח פון {dn גאט} אין ירושלים; נייערט זיי האבן געגעסן דאס אומגעזייערטע ברויט צווישן זייערע ברידער.
/23:10 און ער האט פאראומרייניקט תופת וואס אין טאל פון בן־הנום, אז קיינער זאל ניט מאכן דורכגיין זיין זון אדער זיין טאכטער דורכן פייער צו מולך. /23:11 און ער האט אפגעשאפט די פערד וואס די מלכים פון יהודה האבן געגעבן צו דער זון ביים איינגאנג פון דעם הויז פון {dn גאט}, לעבן דער קאמער פון נתן־מלך דעם הויפדינער, וואס אין די פארהויפן; און די רייטוועגן פון דער זון האט ער פארברענט אין פייער. /23:12 און די מזבחות וואס אויפן דאך פון אחזעס אויבערשטוב, וואס די מלכים פון יהודה האבן געמאכט, און די מזבחות וואס מנשה האט געמאכט אין ביידע הויפן פון גאטס הויז, האט צעבראכן דער מלך און צעהאקט פון דארטן, און אריינגעווארפן זייער שטויב אין טייך קדרון. /23:13 אויך די במות וואס פאר ירושלים, וואס אויף דער רעכטער זייט פון דעם בארג פון פארדארבער, וואס שלמה דער מלך פון ישראל האט געבויט צו עשתורות, דער אומווערדיקייט פון די צידונים, און צו כמוש, דער אומווערדיקייט פון מואב, און צו מלכום, דער אומווערדיקייט פון די קינדער פון עמון, האט דער מלך פאראומרייניקט. /23:14 און ער האט צעבראכן די זיילשטיינער, און אפגעהאקט די געצנביימער, און אנגעפילט זייער ארט מיט ביינער פון מענטשן.
/23:15 און אויך דעם מזבח וואס אין בית־אל, די במה וואס ירבעם דער זון פון נבטן וואס האט געמאכט זינדיקן ישראל, האט געמאכט, אויך יענעם מזבח און די במה האט ער צעבראכן; און ער האט פארברענט די במה, און צעמאלן אויף שטויב; און ער האט פארברענט די אשרה.
/23:16 און ווי יאשיהו האט זיך אומגעדרייט, אזוי האט ער געזען די קברים וואס דארטן אויפן בארג, און ער האט געשיקט, און האט ארויסגענומען די ביינער פון די קברים, און פארברענט אויפן מזבח, און האט אים פאראומרייניקט, אזוי ווי דאס ווארט פון {dn גאט} וואס עס האט אויסגערופן דער געטלעכער מאן וואס האט אויסגערופן די דאזיקע זאכן.
/23:17 און ער האט געזאגט: וואס איז יענער צייכן וואס איך זע? האבן די מענטשן פון שטאט צו אים געזאגט: דאס איז דער קבר פון דעם געטלעכן מאן וואס איז געקומען פון יהודה, און האט אויסגערופן די דאזיקע זאכן וואס דו האסט געטאן צו דעם דאזיקן מזבח אין בית־אל. /23:18 האט ער צו זיי געזאגט: לאזט אים אין רו; קיינער זאל ניט רירן זיינע ביינער. האבן זיי אויסגעלאזט זיינע ביינער מיט די ביינער פון דעם נביא וואס איז ארויסגעקומען פון שומרון.
/23:19 און אויך אלע הייזער פון די במות וואס אין די שטעט פון שומרון, וואס די מלכים פון ישראל האבן געמאכט צו דערצערענען [{dn גאט}], האט יאשיהו אפגעטאן, און ער האט געטאן צו זיי אזוי ווי אלע טוונגען וואס ער האט געטאן אין בית־אל. /23:20 און ער האט געשלאכט אלע כהנים פון די במות וואס זיינען דארטן געווען, אויף די מזבחות, און האט פארברענט ביינער פון מענטשן אויף זיי.
און ער האט זיך אומגעקערט קיין ירושלים.
/23:21 און דער מלך האט באפוילן דעם גאנצן פאלק, אזוי צו זאגן: מאכט א קרבן־פסח צו {dn יהוה} אייער {dn גאט}, אזוי ווי עס שטייט געשריבן אין דעם דאזיקן בוך פון בונד. /23:22 ווארום אזא ווי דער דאזיקער קרבן־פסח איז ניט געמאכט געווארן פון די טעג פון די שופטים וואס האבן געמשפט ישראל, און אין אלע טעג פון די מלכים פון ישראל, און די מלכים פון יהודה. /23:23 נאר אין אכצנטן יאר פון מלך יאשיהון איז געמאכט געווארן דער דאזיקער קרבן־פסח צו {dn גאט} אין ירושלים.
/23:24 און אויך די גייסטערזעער און די טויטנבאשווערער, און די תרפים, און די אפגעטער, און אלע אומווערדיקייטן, וואס זיינען געזען געווארן אין לאנד יהודה און אין ירושלים, האט יאשיהו אויסגעראמט, כדי מקיים צו זיין די ווערטער פון דער תורה וואס שטייען געשריבן אין דעם בוך וואס חלקיהו דער כהן האט געפונען אין הויז פון {dn גאט}.
/23:25 און אזא ווי ער איז ניט געווען קיין מלך פאר אים, וואס זאל זיך אומקערן צו {dn גאט} מיט זיין גאנצן הארצן און מיט זיין גאנצער זעל און מיט זיין גאנצן כוח, לויט דער גאנצער תורה פון משהן; און נאך אים איז ניט אויפגעשטאנען אזא ווי ער.
/23:26 אבער {dn גאט} האט זיך ניט אפגעקערט פון זיין גרויסן גרימצארן ווען זיין צארן האט געגרימט אויף יהודה, פאר אלע דערצערענונגען וואס מנשה האט אים דערצערנט. /23:27 און {dn גאט} האט געזאגט: אויך יהודה וועל איך אפטאן פון מיין פנים, אזוי ווי איך האב אפגעטאן ישראל; און איך וועל פאראכטן די דאזיקע שטאט וואס איך האב אויסדערוויילט, ירושלים, און דאס הויז וואס איך האב געזאגט: מיין נאמען זאל דארטן זיין.
/23:28 און די איבעריקע זאכן וועגן יאשיהון, און אלץ וואס ער האט געטאן, דאס איז שוין באשריבן אין בוך פון די צייטגעשעענישען פון די מלכים פון יהודה.
/23:29 אין זיינע טעג איז ארויפגעגאנגען פרעה־נכו דער מלך פון מצרים אויף דעם מלך פון אשור, ביים טייך פרת, און דער מלך יאשיהו איז אים געגאנגען אקעגן; און ער האט אים געטייט אין מגדו, ווי ער האט אים דערזען. /23:30 האבן זיינע קנעכט אים אוועקגעפירט א טויטן פון מגדו, און זיי האבן אים געבראכט קיין ירושלים, און האבן אים באגראבן אין זיין קבר.
און דאס פאלק פון לאנד האט גענומען יהואחז דעם זון פון יאשיהון, און זיי האבן אים געזאלבט, און אים געמאכט פאר מלך אויף זיין פאטערס ארט.
/23:31 דריי און צוואנציק יאר איז יהואחז אלט געווען, אז ער איז געווארן מלך, און דריי חדשים האט ער געקיניגט אין ירושלים. און דער נאמען פון זיין מוטער איז געווען חמוטל, די טאכטער פון ירמיהון, פון לבנה.
/23:32 און ער האט געטאן וואס איז שלעכט אין די אויגן פון {dn גאט}, אזוי ווי אלץ וואס זיינע עלטערן האבן געטאן.
/23:33 און פרעה־נכו האט אים איינגעשפארט אין רבלה, אין לאנד חמת, אז ער זאל ניט קיניגן אין ירושלים. און ער האט ארויפגעלייגט א שטראף אויפן לאנד, הונדערט צענטנער זילבער, און א צענטנער גאלד.
/23:34 און פרעה־נכו האט געמאכט אליקים דעם זון פון יאשיהון פאר מלך אויף דעם ארט פון זיין פאטער יאשיהון, און ער האט אומגעביטן זיין נאמען אויף יהויקים. און יהואחזן האט ער אוועקגענומען; און ער איז געקומען קיין מצרים, און איז דארטן געשטארבן.
/23:35 און דאס זילבער און דאס גאלד האט יהויקים געגעבן צו פרעהן; אבער ער האט אפגעשאצט דאס לאנד, כדי צו געבן דאס געלט לויט דעם באפעל פון פרעהן; פון איטלעכן לויט זיין אפשאצונג האט ער אויפגעמאנט דאס זילבער און דאס גאלד פון דעם פאלק פון לאנד, כדי צו געבן צו פרעה־נכון.
/23:36 פינף און צוואנציק יאר איז יהויקים אלט געווען, אז ער איז געווארן מלך, און עלף יאר האט ער געקיניגט אין ירושלים. און דער נאמען פון זיין מוטער איז געווען זבודה די טאכטער פון פדיה, פון רומה.
/23:37 און ער האט געטאן וואס איז שלעכט אין די אויגן פון {dn גאט}, אזוי ווי אלץ וואס זיינע עלטערן האבן געטאן.

1 אין זיינע טעג איז ארויפגעגאנגען נבוכדנאצר דער מלך פון בבל, און יהויקים איז געווען א קנעכט צו אים דריי יאר; דערנאך האט ער זיך אפגעקערט און האט ווידערשפעניקט אן אים.
/24:2 און {dn גאט} האט אנגעשיקט אויף אים באנדעס פון כשדים, און באנדעס פון ארם, און באנדעס פון מואב, און באנדעס פון די קינדער פון עמון; און ער האט זיי אנגעשיקט אויף יהודה, כדי עס אונטערצוברענגען, אזוי ווי דאס ווארט פון {dn גאט} וואס ער האט גערעדט דורך זיינע קנעכט די נביאים. /24:3 נאר לויט דעם מויל פון {dn גאט} איז דאס געווען אויף יהודה, כדי זיי אפצוטאן פון זיין פנים, פאר די זינד פון מנשהן, לויט אלץ וואס ער האט געטאן. /24:4 און אויך פאר דעם אומשולדיקן בלוט וואס ער האט פארגאסן, ביז ער האט אנגעפילט ירושלים מיט אומשולדיק בלוט; און {dn גאט} האט ניט געוואלט פארגעבן.
/24:5 און די איבעריקע זאכן וועגן יהויקימען, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון יהודה.
/24:6 און יהויקים האט זיך געלייגט מיט זיינע עלטערן, און זיין זון יהויכין איז געווארן מלך אויף זיין ארט.
/24:7 און דער מלך פון מצרים איז מער ווידער ניט ארויסגעגאנגען פון זיין לאנד, ווארום דער מלך פון בבל האט צוגענומען, פון דעם באך פון מצרים ביז דעם טייך פרת, אלץ וואס געהערט צום מלך פון מצרים.
/24:8 אכצן יאר איז יהויכין אלט געווען, אז ער איז געווארן מלך, און דריי חדשים האט ער געקיניגט אין ירושלים און דער נאמען פון זיין מוטער איז געווען נחושתא די טאכטער פון אלנתנען, פון ירושלים.
/24:9 און ער האט געטאן וואס איז שלעכט אין די אויגן פון {dn גאט}, אזוי ווי אלץ וואס זיין פאטער האט געטאן.
/24:10 אין יענער צייט זיינען די קנעכט פון נבוכדנאצר דעם מלך פון בבל ארויפגעגאנגען אויף ירושלים, און די שטאט איז געקומען אין באלעגערונג. /24:11 און נבוכדנאצר דער מלך פון בבל איז געקומען אויף דער שטאט, בעת זיינע קנעכט האבן געלעגערט אויף איר.
/24:12 איז יהויכין דער מלך פון יהודה ארויסגעגאנגען צו דעם מלך פון בבל, ער, און זיין מוטער, און זיינע קנעכט, און זיינע הארן, און זיינע הויפדינער; און דער מלך פון בבל האט אים אוועקגענומען אין אכטן יאר פון זיין מלוכה.
/24:13 און ער האט ארויסגעצויגן פון דארטן אלע אוצרות פון גאטס הויז, און די אוצרות פון מלכס הויז; און ער האט צעהאקט אלע גילדערנע כלים וואס שלמה דער מלך פון ישראל האט געמאכט אין דעם טעמפל פון {dn גאט}- אזוי ווי {dn גאט} האט אנגעזאגט. /24:14 און ער האט פארטריבן גאנץ ירושלים, און אלע הארן, און אלע העלדישע גבורים, צען טויזנט געפאנגענע, און אלע מיינסטערס און שלעסערס; קיינער איז ניט געבליבן אחוץ די ארימסטע פון דעם פאלק פון לאנד; /24:15 און ער האט פארטריבן יהויכינען קיין בבל; אויך דעם מלכס מוטער, און דעם מלכס ווייבער, און זיינע הויפדינער, און די פני פון לאנד, האט ער אוועקגעפירט אין גלות פון ירושלים קיין בבל. /24:16 און אלע חילס־לייט, זיבן טויזנט, און די מיינסטערס און די שלעסערס, טויזנט, אלע, גבורים וואס טויגן צו מלחמה, זיי האט דער מלך פון בבל געבראכט אין גלות קיין בבל.
/24:17 און דער מלך פון בבל האט געמאכט פאר מלך אנשטאט אים זיין פעטער מתניהן, און ער האט אומגעביטן זיין נאמען אויף צדקיהו.
/24:18 איין און צוואנציק יאר איז צדקיהו אלט געווען, אז ער איז געווארן מלך, און עלף יאר האט ער געקיניגט אין ירושלים. און דער נאמען פון זיין מוטער איז געווען חמוטל די טאכטער פון ירמיהון, פון לבנה.
/24:19 און ער האט געטאן וואס איז שלעכט אין די אויגן פון {dn גאט}, אזוי ווי אלץ וואס יהויקים האט געטאן. /24:20 פאר וואר, פון וועגן דעם צארן פון {dn גאט} איז דאס געשען אויף ירושלים און יהודה, ביז ער האט זיי אוועקגעווארפן פון זיין פנים.
און צדקיהו האט ווידערשפעניקט אן דעם מלך פון בבל.

/25:1 און עס איז געווען אין ניינטן יאר פון זיין מלוכה, אין צענטן חודש, אין צענטן טאג פון חודש, איז געקומערן נבוכדנאצר דער מלך פון בבל, ער און זיין גאנצער חיל, אויף ירושלים, און ער האט געלעגערט אויף איר, און זיי האבן געבויט באלעגערווערק רונד ארום איר. /25:2 און די שטאט איז געווען אין באלעגערונג ביזן עלפטן יאר פון מלך צדקיהו. /25:3 אין ניינטן טאג פון [פירטן] חודש האט זיך געשטארקט דער הונגער אין שטאט, און עס איז ניט געווען קיין ברויט פאר דעם פאלק פון לאנד. /25:4 און די שטאט איז איינגעבראכן געווארן, און אלע מלחמה־לייט [זיינען אנטלאפן] ביי נאכט דורך דעם טויער צווישן די צוויי מויערן וואס ביים מלכס גארטן- און די כשדים זיינען געווען רונד ארום דער שטאט- און [דער מלך] איז אוועק מיטן וועג פון פלוין. /25:5 אבער דער חיל פון די כשדים האט נאכגעיאגט דעם מלך, און זיי האבן אים אנגעיאגט אין די פלוינען פון יריחו; און זיין גאנצער חיל איז צעלויפן פון אים. /25:6 און זיי האבן געכאפט דעם מלך, און האבן אים ארויפגעבראכט צום מלך פון בבל קיין רבלה; און מע האט ארויסגעזאגט אויף אים א משפט. /25:7 און צדקיהוס זין האט מען געשאכטן פאר זיינע אויגן; און צדקיהוס אויגן האט ער בלינד געמאכט, און ער האט אים געשמידט אין קופערנע קייטן, און געבראכט קיין בבל.
/25:8 און אין פינפטן חודש, אין זיבעטן טאג פון חודש- דאס איז דאס ניינצנטע יאר פון מלך נבוכדנאצר דעם מלך פון בבל- איז געקומען נבוזראדן דער הויפט פון דעם לייב־חיל, דער קנעכט פון דעם מלך פון בבל, קיין ירושלים. /25:9 און ער האט פארברענט דאס הויז פון {dn גאט}, און דאס הויז פון מלך; אויך אלע הייזער פון ירושלים, ווו נאר א הויז פון א גרויסן מאן, האט ער פארברענט אין פייער. /25:10 און די מויערן פון ירושלים רונד ארום האט דער גאנצער חיל פון די כשדים וואס מיט דעם הויפט פון דעם לייב־חיל איינגעווארפן. /25:11 און דעם רעשט פון פאלק וואס איז געבליבן אין שטאט, און די אריבערגעלאפענע וואס זיינען אריבערגעלאפן צו דעם מלך פון בבל, און דעם רעשט פון המון, האט נבוזראדן דער הויפט פון דעם לייב־חיל איבערגעלאזן פאר וויינגערטנירער און פאר אקערלייט.
/25:13 און די קופערנע זיילן וואס אין הויז פון {dn גאט}, און די געשטעלן, און דעם קופערנעם ים וואס אין הויז פון {dn גאט}, האבן די כשדים צעבראכן, און אוועקגעטראגן דאס קופער דערפון קיין בבל. /25:14 אויך די טעפ, און די שופלען, און די שנייצמעסערס, און די שאלן, און אלע קופערנע כלים וואס מע פלעגט דינען מיט זיי, האבן זיי צוגענומען. /25:15 אויך די פייערפאנען, און די שפרענגבעקנס, וואס גאלד, גאלד, און וואס זילבער, זילבער, האט דער הויפט פון דעם לייב־חיל צוגענומען. /25:16 די צוויי זיילן, דעם איין ים, און די געשטעלן, וואס שלמה האט געמאכט פאר גאטס הויז- דאס קופער פון אלע די דאזיקע כלים איז ניט געווען אפצווועגן. /25:17 אכצן איילן איז געווען די הייך פון איין זייל און א קופערנע קרוין איז געווען אויף אים; און די הייך פון דער קרוין איז געווען דריי איילן; און א נעצווערק פון מילגרוימען זיינען געווען אויף דער קרוין רונד ארום, אלץ פון קופער;און דעס גלייכן צום צווייטן זייל, איבער דעם נעצווערק.
/25:18 און דער הויפט פון דעם לייב־חיל האט גענומען שריה דעם כהן־גדול, און צפניה דעם צווייטן כהן, און די דריי שוועלהיטערס; /25:19 און פון שטאט האט ער גענומען איין הויפדינער וואס איז געווען דער אויפזעער איבער די מלחמה־לייט, און פינף מענער פון די וואס פלעגן זען דעם מלכס פנים, וואס האבן זיך געפונען אין שטאט, און דעם שרייבער פון דעם חיל־פירער וואס האט אויפגענומען אין חיל דאס פאלק פון לאנד, און זעכציק מאן פון דעם פאלק פון לאנד וואס האבן זיך געפונען אין שטאט. /25:20 און נבוזראדן דער הויפט פון דעם לייב־חיל האט זיי גענומען, און האט זיי אוועקגעפירט צו דעם מלך פון בבל קיין רבלה. /25:21 און דער מלך פון בבל האט זיי געשלאגן און געטייט אין רבלה אין לאנד חמת. אזוי איז יהודה אוועק אין גלות פון זיין לאנד.
/25:22 און דאס פאלק וואס איז געבליבן אין לאנד יהודה, וואס נבוכדנאצר דער מלך פון בבל האט איבערגעלאזן- איבער זיי האט ער אויפגעזעצט גדליהו דעם זון פון אחיקם דעם זון פון שפנען.
/25:23 און ווי אלע הויפטלייט פון חיל, זיי מיט די מענטשן, האבן געהערט, אז דער מלך פון בבל האט אויפגעזעצט גדליהון, אזוי זיינען זיי געקומען צו גדליהון קיין מצפה: און ישמעאל דער זון פון נתניהן, און יוחנן דער זון פון קרחן, און שריה דער זון פון תנחומתן, פון נטופה, און יאזניהו דער זון פון דעם מעכתי, זיי מיט זייערע מענטשן. /25:24 און גדליהו האט געשווארן זיי און זייערע מענטשן, און האט צו זיי געזאגט: איר זאלט ניט מורא האבן פאר די קנעכט פון די כשדים; זיצט אין לאנד, און דינט דעם מלך פון בבל, און אייך וועט גוט זיין.
/25:25 אבער עס איז געווען אין זיבעטן חודש, איז געקומען ישמעאל דער זון פון נתניה דעם זון פון אלישמען, פון קיניגלעכן אפשטאם, און צען מענטשן מיט אים, און זיי האבן געשלאגן גדליהון, און ער איז געשטארבן; אויך די יהודהער און די כשדים וואס זיינען געווען מיט אים אין מצפה. /25:26 און דאס גאנצע פאלק פון קליין ביז גרויס, און די הויפטלייט פון חיל, זיינען אויפגעשטאנען און זיינען אוועק קיין מצרים, ווארום זיי האבן מורא געהאט פאר די כשדים.
/25:27 און עס איז געווען אין זיבן און דרייסיקסטן יאר נאך דעם גלות פון יהויכין דעם מלך פון יהודה, אין צוועלפטן חודש, אין זיבן און צוואנציקסטן טאג פון חודש, האט אויל־מרודך דער מלך פון בבל, אין דעם יאר וואס ער איז געווארן מלך, אויפגעהויבן דעם קאפ פון יהויכין דעם מלך פון יהודה, פון תפיסה. /25:28 און ער האט גערעדט צו אים פריינטלעך, און האט געשטעלט זיין שטול איבער די שטולן פון די מלכים וואס ביי אים אין בבל. /25:29 און ער האט אומגעביטן זיינע תפיסה־קליידער, און ער האט געגעסן ביי אים ברויט תמיד אלע טעג פון זיין לעבען. /25:30 און זיין אויסקומעניש, א שטענדיקע אויסקומעניש, איז אים געגעבן געווארן פון מלך טאגטעגלעך אלע טעג פון זיין לעבן.

 יידיש פון יהואש
ישעיה

/1:1 די זעונג פון ישעיהו דעם זון פון אמוצן, וואס ער האט געזען אויף יהודה און ירושלים, אין די טעג פון עוזיהו, יותם, אחז, יחזקיהו, די מלכים פון יהודה.
/1:2 הערט איר הימלען, און פארנעם דו ערד, ווארום {dn גאט} האט גערעדט:קינדער האב איך דערצויגן און אויפגעבראכט, און זיי האבן געבראכן אן מיר. /1:3 אן אקס ווייס זיין בעל־הבית, און אן אייזל די קאריטע פון זיין האר;ישראל ווייס ניט, מיין פאלק קוקט זיך ניט אום.
/1:4 וויי, זינדיקע אומה, פאלק מיט פארברעכן באשווערט, זאמען פון שלעכטסטוער, קינדער פארדארבענע!פארלאזט האבן זיי {dn גאט}, געלעסטערט דעם הייליקן פון ישראל, אהינטער זיך אפגעקערט. /1:5 ווו נאך ווילט איר געשלאגן ווערן, וואס איר קערט אייך נאך מער אפ?דער גאנצער קאפ איז קראנק, און דאס גאנצע הארץ איז אין ווייטאג;/1:6 פון פוסטריט ביזן קאפאיז אין אים קיין גאנץ גליד ניטא, נאר א ריס און א בייל און אן אייטעריק ווונד;ניט אויסגעדריקט זיינען זיי געווארן, און ניט פארבונדן, און ניט מיט אייל דערווייכט. /1:7 אייער לאנד איז א וויסטעניש, אייערע שטעט זיינען אין פייער פארברענט;אייער ערד – פרעמדע פארצערן זי אייך אנטקעגן, און וויסט איז זי ווי דער איבערקער פון א פלייצונג.
/1:8 און געבליבן איז טאכטער ציון, ווי א ביידל אין א וויינגארטן, ווי א נאכטלעג אין א פלוצערפעלד, ווי א וואכבוד פון ריטלעך. /1:9 ווען ניט {dn גאט} פון צבאותוואלט אונדז א קליין איבערבלייב געלאזט, וואלטן מיר ווי סדום געווארן, צו עמורה וואלטן מיר געווען געגליכן.
/1:10 הערט דאס ווארט פון {dn יהוה}, איר פירער פון סדום;פארנעמט די לער פון אונדזער {dn גאט}, איר פאלק פון עמורה. /1:11 צו וואס מיר אייערע פיל שלאכטאפפער?זאגט {dn גאט}, איך בין זאט מיט בראנדאפפער פון ווידערס, און מיט פעטס פון געשטאפטע;און בלוט פון אקסן און שעפסן און בעקוויל איך ניט האבן. /1:12 אז איר קומט זיך ווייזן פאר מיר, ווער בעט דאס פון אייך מיינע הויפן צו טרעטן?/1:13 ניט ברענגט מער קרבנות אומזיסט, אן אומווערדיקע דעמפונג איז דאס מיר;ראש־חודש און שבת, רופן א צונויפרופונג –אומרעכט מיט איינזאמלונג קען איך ניט ליידן;/1:14 אייערע ראש־חודשן און אייערע יום־טוביםהאט פיינט מיין זעל;זיי זיינען מיר צו לאסט געווארן, איך קען זיי ניט פארטראגן. /1:15 און אז איר שפרייט אויס אייערע הענט, וועל איך פארהוילן מיינע אויגן פון אייך;און פיל איר זאלט ניט תפילה טאן, הער איך ניט צו;אייערע הענט זיינען פול מיט בלוט. /1:16 וואשט אייך, רייניקט אייך, טוט אפ אייערע שלעכטע מעשיםפון קעגן מיינע אויגן, הערט אויף שלעכטס טאן;/1:17 לערנט גוטס טאן, זוכט גערעכטיקייט, שטארקט דעם געדריקטן, טוט רעכט דעם יתום, נעמט זיך אן פאר דער אלמנה.
/1:18 קומט נאר, און לאמיר זיך דורכרעדן, זאגט {dn גאט}:אויב אייערע זינד וועלן ווי קארמין זיין, וועלן זיי ווייס ווי שניי ווערן;אויב זיי וועלן רויט זיין ווי ווערמילפארב, וועלן זיי ווי וואל ווערן. /1:19 אויב איר וועט וועלן און וועט צוהערן, וועט איר עסן דאס גוטס פונעם לאנד;/1:20 אבער אז איר וועט ניט וועלן, און וועט ווידערשפעניקן, וועט איר פון דער שווערד געגעסן ווערן;ווארום דאס מויל פון {dn גאט} האט גערעדט.
/1:21 ווי איז א זונה געווארןדי געטרייע שטאט!געווען פול מיט גערעכטיקייט, רעכטפארטיקייט פלעגט רוען אין איר, און אצונדערטא – מערדערס. /1:22 דיין זילבער איז פסולת געווארן, דיין טראנק איז מיט וואסער געמישט. /1:23 דיינע הארן זיינען אפקערערס, און חברים פון גנבים;איטלעכער האט ליב שוחד, און יאגט זיך נאך געצאלט;דעם יתום טוען זיי ניט קיין רעכט, און דער שטרייט פון דער אלמנה גייט זיי ניט אן.
/1:24 דרום זאגט דער האר, {dn גאט} פון צבאות, דער מאכטיקער פון ישראל:א, איך וועל זיך שטילן אן מיינע פיינט, און זיך נוקם זיין אן מיינע שונאים. /1:25 און איך וועל קערן מיין האנט אויף דיר, און לייטערן ווי מיט לויג דיינע פסולת, און אפטאן אלע דיינע בלייען. /1:26 און איך וועל אומקערן דיינע ריכטער ווי צוערשט, און דיינע יועצים ווי אין אנהייב;דערנאך וועט מען דיך רופןדער כרך פון גערעכטיקייט, די געטרייע שטאט. /1:27 ציון וועט דורך גערעכטיקייט דערלייזט ווערן, און אירע צוריקגעקערטע דורך רעכטפארטיקייט. /1:28 און א בראך אויף די פארברעכער און זינדיקע אין איינעם;און די וואס פארלאזן {dn גאט}, וועלן פארלענדט ווערן. /1:29 ווארום מע וועט צו שאנד ווערןפון די אייכנביימער וואס איר האט געגלוסט, און איר וועט זיך שעמעןמיט די גערטנער וואס איר האט אויסדערוויילט. /1:30 ווארום איר וועט זיין ווי א טערעבינטוואס זיין בלאט ווערט פארוועלקט, און ווי א גארטןוואס האט ניט קיין וואסער. /1:31 און דער שטארקער וועט ווערן ווי פלאקסשטרוי, און זיין ווערק א פונקאון ביידע אין איינעם וועלן ברענען, און קיין לעשער וועט ניט זיין.

/2:1 דאס ווארט וואס ישעיהו דער זון פון אמוצן האט געזען אויף יהודה און ירושלים.
/2:2 און עס וועט זיין אין סוף פון די טעג, וועט שטיין פעסט דער בארג פון גאטס הויזאויבן אן פון די בערג, און דערהויבן איבער די הייכן;און אלע פעלקער וועלן צו אים שטראמען. /2:3 און פיל אומות וועלן גיין און וועלן זאגן:קומט, און לאמיר ארויפגיין צום בארג פון {dn יהוה}, צום הויז פון דעם {dn גאט} פון יעקב;און ער וועט אונדז לערנען פון זיינע וועגן, און מיר וועלן גיין אין זיינע שטעגן;ווארום פון ציון וועט ארויסגיין א תורה, און גאטס ווארט פון ירושלים. /2:4 און ער וועט משפטן צווישן די פעלקער, און אנטשיידן איבער פיל אומות;און זיי וועלן שמידן זייערע שווערדן אויף אקעראייזנס, און זייערע שפיזן אויף צווייגמעסערס;א פאלק קעגן א פאלק וועט ניט הייבן א שווערד, און מע וועט ניט מער לערנען מלחמה.
/2:5 הויז פון יעקב, קומט, און לאמיר גייןאין דעם ליכט פון {dn גאט}. /2:6 ווארום האסט פארלאזט דיין פאלק, דאס הויז פון יעקב, ווייל זיי זיינען פול מיט כישוף פון מזרח, און מיט ווארזאגער אזוי ווי די פלשתים, און מיט פרעמדגעבארענע זאכן גיבן זיי זיך אפ. /2:7 און אנגעפילט געווארן איז זיין לאנד מיט זילבער און גאלד, און ניטא קיין שיעור צו זיינע אוצרות;/2:8 און אנגעפילט געווארן איז זיין לאנד מיט פערד, און ניטא קיין שיעור צו זיינע רייטוועגן. און אנגעפילט געווארן איז זיין לאנד מיט אפגעטער;צום ווערק פון זייערע הענט טוען זיי זיך בוקן, צו וואס זייערע פינגער האבן געמאכט. /2:9 און געבויגן איז דער מענטש, און נידעריק איז דער מאן, און דו קענסט זיי ניט פארגעבן.
/2:10 גיי אריין אין פעלדז, און באהאלט זיך אין שטויב, פאר דער פארכטיקייט פון {dn גאט}, און פאר דער פראכט פון זיין גרויסקייט. /2:11 די האפערדיקע אויגן פון מענטשן ווערן דערנידערט, און די הויכקייט פון לייט וועט געבויגן ווערן, און {dn גאט} אליין וועט זיין דערהויבן אין יענעם טאג.
/2:12 ווארום א טאג איז דא ביי {dn גאט} פון צבאות, אויף אלעם שטאלצן און הויכן, און אויף אלעם דערהויבענעם, עס זאל דערנידערט ווערן;/2:13 און אויף אלע צעדערן פון לבנון, די הויכע און דערהויבענע, און אויף אלע אייכנביימער פון בשן;/2:14 און אויף אלע הויכע בערג, און אויף אלע דערהויבענע הייכן;/2:15 און אויף יעטוועדער הויכן טורעם, און אויף יעטוועדער באפעסטיקטער מויער;/2:16 און אויף אלע שיפן פון תרשיש, און אויף אלע גלוסטיקע געמעלן. /2:17 און די האפערדיקייט פון מענטשן וועט געבויגן ווערן, און די הויכקייט פון לייט וועט דערנידערט ווערן, און {dn גאט} אליין וועט זיין דערהויבן אין יענעם טאג. /2:18 און די אפגעטער וועלן אין גאנצן פארגיין. /2:19 און מע וועט אריינגיין אין היילן פון פעלדזן, און אין לעכער פון דער ערד, פאר דער פארכטיקייט פון {dn גאט}, און פאר דער פראכט פון זיין גרויסקייט, ווען ער שטייט אויף די ערד אויפצוטרייסלען.
/2:20 אין יענעם טאג וועט אוועקווארפן דער מענטשזיינע אפגעטער פון זילבער, און זיינע אפגעטער פון גאלד, וואס זיי האבן זיך געמאכט, זיך צו בוקן, פאר די קראטן און פאר די פלעדערמייז;/2:21 כדי אריינצוגיין אין לעכער פון פעלדזן, און אין שפאלטן פון שטיינער, פאר דער פארכטיקייט פון {dn גאט}, און פאר דער פראכט פון זיין גרויסקייט, ווען ער שטייט אויף די ערד אויפצוטרייסלען.
/2:22 פארמיידט אייך פונעם מענטשן וואס א הויך איז אין זיין נאז, ווארום וואס איז ער גערעכנט?

/3:1 ווארום זע, דער האר, {dn גאט} פון צבאות, טוט אפ פון ירושלים און פון יהודהאן אונטערלען און אן אנלען;יעטוועדער אונטערלען פון ברויט, און יעטוועדער אונטערלען פון וואסער. /3:2 דעם גבור און דעם מאן פון מלחמה, דעם ריכטער און דעם נביא, און דעם ווארזאגער און דעם עלטסטן;/3:3 דעם הויפטמאן פון פופציק, און דעם אנגעזעענעםאון דעם בעל־יועץ, און דעם קלוגן צויבערער, און דעם שפרוכקענער. /3:4 און איך וועל מאכן יינגלעך פאר זייערע הארן, און קינדער וועלן געוועלטיקן איבער זיי. /3:5 און דאס פאלק וועט זיך דריקן, איינער דעם אנדערן, און איטלעכער זיין חבר;א יינגל וועט זיך גרייסן קעגן זקן, און דער נבזה קעגן נכבד. /3:6 אז עמעצער וועט אנכאפןזיין ברודער פון זיין פאטערס הויז:א בגד האסטו, א פירער זאלסטו אונדז זיין, און די דאזיקע שטרויכלעניש זאל זיין אונטער דיין האנט, /3:7 וועט ער שווערן אין יענעם טאג, אזוי צו זאגן:איך וועל ניט זיין קיין היילער, אז אין מיין הויז איז ניטא קיין ברויט און קיין בגד;איר וועט מיך ניט מאכן פארן פירער פון פאלק. /3:8 ווארום געשטרויכלט איז ירושלים, און יהודה איז געפאלן;ווייל זייער צונג און זייערע מעשים זיינען קעגן {dn גאט}, צו ווידערשפעניקן די אויגן פון זיין כבוד.
/3:9 דער אנבליק פון זייער פנים זאגט עדות אויף זיי;און זייער זינד זאגן זיי אויס ווי סדום, זיי פארלייקענען ניט. ווי צו זייער זעל, וואס זיי האבן זיך אליין בייז געטאן. /3:10 זאגט דעם גערעכטן אז אים וועט זיין גוט, ווייל די פרוכט פון זייערע מעשים וועלן זיי עסן. /3:11 ווי צו דעם רשע, אים וועט זיין שלעכט, ווארום די טוונג פון זיינע הענט וועט אים געשען. /3:12 מיין פאלק – זיינע באצווינגער זיינען קינדער, און ווייבער געוועלטיקן איבער אים. מיין פאלק! דיינע פירער זיינען פארפירער, און דעם וועג פון דיינע שטעגן האבן זיי צעמישט. /3:13 {dn גאט} שטייט אויף זיך צו קריגן, און ער שטעלט זיך צו משפטן די פעלקער. /3:14 {dn גאט} וועט גיין אין א משפטמיט די עלטסטע פון זיין פאלק און זיינע הארן:דאס האט איר אפגעגעסן דעם וויינגארטן, די גזלה פון ארימאן איז אין אייערע הייזער. /3:15 וואס מיינט איר, וואס איר צעדריקט מיין פאלק, און דעם פנים פון די ארימע צעמאלט איר?זאגט דער האר, {dn גאט} פון צבאות.
/3:16 און {dn גאט} האט געזאגט:ווייל די טעכטער פון ציון זיינען האפערדיק, און גייען פארריסן דעם האלדז, און ווינקענדיק מיט די אויגן;גייען שוועבנדיק גייען זיי, און מיט זייערע פוסרינגען קלינגען זיי;/3:17 דרום וועט {dn גאט} קרעציק מאכןדעם קאפ פון די טעכטער פון ציון, און {dn גאט} וועט זייער שאנד אנטפלעקן.
/3:18 אין יענעם טאג וועט {dn גאט} אפטאן די שיינקייט פון די פוסרינגען, און די שטערנבענדער, און די לבנהלעך; /3:19 די באמבערלעך, און די ארעמבענדער, און די שלייערס; /3:20 די קאפטיכער, און די טריטקייטלעך, און די גארטלען, און די לייבלעך, און די קמיעות; /3:21 די פינגערלעך, און די נאזרינגען; /3:22 די פארטיכטער, און די מאנטלען, און די איבערדעקן, און די בייטלען; /3:23 די טולן, און די ליינענע טיכער, און די הויבן, און די דעקטיכער.
/3:24 און עס וועט זיין, אנשטאט בשמים וועט זיין צעפוילטקייט, און אנשטאט א גארטל, א שטריק, און אנשטאט קרויזן, א פליך, און אנשטאט א ברוסטטוך, א זאקגורט;א בראנד אנשטאט שיינקייט.
/3:25 דיינע מענער וועלן דורכן שווערד פאלן, און דיינע גיבורים אין מלחמה. /3:26 און קלאגן און טרויערן וועלן אירע טויערן, און אויסגעליידיקט וועט זי ווערן, אויף דער ערד וועט זי זיצן.

/4:1 און זיבן ווייבער וועלן אנהאלטן איין מאן אין יענעם טאג, אזוי צו זאגן:אונדזער ברויט וועלן מיר עסן, און אונדזער קלייד וועלן מיר אנטאן, נאר דיין נאמען זאל גערופן ווערן אויף אונדז;טו אפ אונדזער שאנד.
/4:2 אין יענעם טאג וועט די שפראצונג פון {dn גאט}זיין פאר א שיינקייט און פאר א כבוד, און די פרוכט פון לאנד פאר א שטאלץ און פאר א צירונג, פאר די אנטרונענע פון ישראל. /4:3 און עס וועט זיין, דער וואס איז געבליבן אין ציון, און דער וואס האט זיך אפגעשטעלט אין ירושלים, וועט ״הייליקער״ געזאגט ווערן צו אים –איטלעכער וואס איז פארשריבן צום לעבן אין ירושלים;/4:4 ווען {dn גאט} האט אפגעוואשן דעם קויט פון די טעכטער פון ציון, און דאס בלוט פון ירושלים שווענקט ער אפ פון איר מיט, מיט א ווינט פון גערעכטיקייט, און מיט א ווינט פון פארטיליקונג. /4:5 און {dn גאט} וועט באשאפן אויפן גאנצן פלאץ פון בארג ציון, און אויף אירע זאמלערטער, א וואלקן און רויך ביי טאג, און א שיין פון פלאמפייער ביי נאכט;ווארום, איבער אל דער פראכטיקייט וועט זיין א חופה. /4:6 און אן איבערדעק וועט זייןפאר א שאטן פון היץ ביי טאג, און פאר א באשיצונג און פאר א פארבארגענישפון גוס און פון רעגן.

/5:1 לאמיך זינגען פון מיין ליבן פריינט, דאס געזאנג פון מיין באליבטן אויף זיין וויינגארטן. א וויינגארטן האט מיין ליבער פריינט געהאט, אויף א בערגל א פעטן. /5:2 און ער האט אים צעגראבן און אים אויסגעשטיינט, און אים באפלאנצט מיט טייערן וויינשטאק, און אויסגעבויט א טורעם אין אים, און אויך א קעלטער אויסגעהאקט דערין;און ער האט געהאפט ער זאל וויינטרויבן ברענגען, און ער האט ווילדטרויבן געבראכט. /5:3 און אצונד, איר באוווינער פון ירושלים, און מענער פון יהודה, משפט, איך בעט אייך, צווישן מיר און צווישן מיין וויינגארטן. /5:4 וואס נאך איז געווען צו טאן פאר מיין וויינגארטן, וואס איך האב אין אים ניט געטאן?פאר וואס, אז איך האב געהאפט ער זאל וויינטרויבן ברענגען, האט ער ווילדטרויבן געבראכט?/5:5 און אצונד, לאמיך אייך לאזן וויסן, וואס איך וועל טאן צו מיין וויינגארטן:אפטאן זיין צאם, און ער זאל אפגעגעסן ווערן;צעברעכן זיין פלויט, און ער זאל צעטרעטן ווערן. /5:6 און איך וועל אים מאכן א וויסטעניש;ניט באשניטן און ניט ארומגעגראבן וועט ער ווערן, און ער וועט פארוואקסן מיט דערנער און ווילדגעוועקס, און אויך די וואלקנס וועל איך באפעלן, ניט צו רעגענען אויף אים קיין רעגן. /5:7 ווארום דער וויינגארטן פון {dn גאט} פון צבאות, איז דאס הויז פון ישראל;און די מענער פון יהודה, זיין געצערטלטע פלאנצונג;און ער האט געהאפט אויף גערעכטיקייט, ערשט עס איז שלעכטיקייט, אויף רעכטטועריי, ערשט עס איז א יאמעריי.

/6:1 אין דעם יאר וואס דער מלך עוזיהו איז געשטארבן, האב איך געזען {dn גאט} זיצן אויף א הויכן און דערהויבענעם טראן, און זיינע ברעגן האבן אנגעפילט דעם היכל. /6:2 שרפים זיינען געשטאנען איבער אים; צו זעקס פליגלען, צו זעקס פליגלען האט איטלעכער געהאט: מיט צוויי האט ער פארדעקט זיין פנים, און מיט צוויי האט ער פארדעקט זיינע פיס, און מיט צוויי איז ער געפלויגן. /6:3 און איינער האט גערופן צום אנדערן, און האט געזאגט:
הייליק, הייליק, הייליק איז {dn גאט} פון צבאות, די גאנצע ערד איז פול מיט זיין פראכט.
/6:4 און די ביישטידלעך פון די שוועלן האבן זיך געטרייסלט פון דעם קול פון די רופער, און דאס הויז איז פול געווארן מיט רויך. /6:5 האב איך געזאגט:
וויי מיר, ווארום איך בין פארשניטן;ווייל א מענטש מיט אומריינע ליפן בין איך, און צווישן א פאלק מיט אומריינע ליפן זיץ איך;ווארום דעם קיניג {dn גאט} פון צבאותהאבן געזען מיינע אויגן.
/6:6 איז צוגעפלויגן צו מיר איינער פון די שרפים, און אין זיין האנט איז געווען אן אנגעברענטער שטיין, וואס ער האט מיט א פייערצוואנג גענומען פון מזבח; /6:7 און ער האט אים צוגערירט צו מיין מויל, און האט געזאגט:
זע, דאס דאזיקע האט אנגערירט אויף דיינע ליפן, אפטאן וועט זיך דיין פארברעך, און דיין זינד וועט פארגעבן ווערן.
/6:8 און איך האב געהערט דעם קול פון {dn גאט} ווי ער זאגט:
וועמען זאל איך שיקן, און ווער זאל אונדז גיין?
האב איך געזאגט: דא בין איך; שיק מיך. /6:9 האט ער געזאגט: גיי און זאלסט זאגן צו דעם דאזיקן פאלק:
הערן זאלט איר הערן, אבער ניט פארשטיין, און זען זאלט איר זען, אבער ניט מערקן. /6:10 מאך פעט דאס הארץ פון דעם דאזיקן פאלק, און זיינע אויערן מאך שווער, און זיינע אויגן פארקלעפ, טאמער וועט ער זען מיט זיינע אויגן, און מיט זיינע אויערן הערן, און זיין הארץ וועט פארשטיין, און ער וועט זיך אומקערן, און געהיילט ווערן.
/6:11 האב איך געזאגט: ביז וואנען, {dn גאט}? און ער האט געזאגט:
ביז אז שטעט וועלן זיין וויסט אן א באוווינער, און הייזער אן א מענטשןאון די ערד וועט פארוויסט ווערן אין א וויסטעניש;/6:12 און {dn גאט} וועט דערווייטערן די מענטשן, און די פארלאזנקייט וועט זיין גרויס אין לאנד. /6:13 און בלייבט נאך א צענט־חלק דרינען, וועט עס ווידער אויסגעראמט ווערן;ווי א טערעבינט און ווי אן אייכנבוים, וואס נאר זייער שטאם בלייבט ווען בלעטער צעפאלן;דער הייליקער זאמען וועט זיין איר שטאם.

/7:1 און עס איז געווען אין די טעג פון אחז דעם זון פון יותם דעם זון פון עוזיהון, דעם מלך פון יהודה, איז רצין דער מלך פון ארם, און פקח דער זון פון רמליהון, דער מלך פון ישראל, ארויפגעגאנגען אויף ירושלים, אין מלחמה אויף איר, אבער זיי האבן זי ניט געקענט בייקומען. /7:2 און עס איז אנגעזאגט געווארן אין הויז פון דוד, אזוי צו זאגן: ארם לאגערט אין איינעם מיט אפרים. און זיין הארץ און דאס הארץ פון זיין פאלק האט זיך געטרייסלט, אזוי ווי עס טרייסלען זיך די ביימער פון וואלד פארן ווינט.
/7:3 האט {dn גאט} געזאגט צו ישעיהון: גיי אקארשט ארויס אנטקעגן אחזן, דו און דיין זון שאר־ישוב, ביים ברעג גראבן פון דעם אויבערשטן טייך, אויף דעם וועג פון וועשערפעלד, /7:4 און זאלסט זאגן צו אים:
זיי געזעצט און רויק, זאלסט ניט מורא האבן, און דיין הארץ זאל ניט שלאף ווערן, פאר די דאזיקע צוויי רייכערדיקע עקן פייערהעלצער;איבער דעם גרימצארן פון רצין און ארם, און דעם זון פון רמליהון. /7:5 ווייל ארם האט באראטן אויף דיר בייז, אפרים און דער זון פון רמליהון, אזוי צו זאגן:/7:6 לאמיר ארויפגיין אויף יהודה און זי איינשרעקן, – און לאמיר זי איינברעכן פאר אונדז, און לאמיר מאכן פאר א מלך אין אירדעם זון פון טבאלן –/7:7 האט {dn גאט דער האר} אזוי געזאגט:עס וועט ניט באשטיין, און וועט ניט געשען. /7:8 ווארום דער קאפ פון ארם איז דמשק, און דער קאפ פון דמשק איז רצין;און אין נאך פינף און זעכציק יארוועט אפרים צעבראכן ווערן פאר אויס פאלק. /7:9 און דער קאפ פון אפרים איז שומרון, און דער קאפ פון שומרון איז דער זון פון רמליהון. אז איר וועט ניט גלויבן, וועט איר זיכער ניט בלייבן.
/7:10 און {dn גאט} האט ווידער גערעדט צו אחזן, אזוי צו זאגן: /7:11 בעט דיר א צייכן פון {dn יהוה} דיין {dn גאט}; בעט פון דער טיפעניש, אדער פון אויבן אין דער הייך. /7:12 האט אחז געזאגט: איך וועל ניט בעטן, און ניט פרווון {dn יהוה}. /7:13 האט ער געזאגט: הערט אקארשט, איר הויז פון דוד: איז אייך ווינציק מיד צו מאכן מענטשן, אז איר ווילט אויך מיין {dn גאט} מיד מאכן? /7:14 דרום וועט {dn יהוה} אליין אייך געבן א צייכן: אט ווערט די יונגע פרוי טראגעדיק, און זי געבערט א זון, און וועט רופן זיין נאמען עמנואל. /7:15 שמאנט און האניק וועט ער עסן, ווען ער וועט וויסן פיינט צו האבן שלעכטס, און אויסצוקלייבן גוטס. – /7:16 יא, נאך איידער דער יינגל וועט וויסן פיינט צו האבן שלעכטס, און אויסצוקלייבן גוטס, וועט פארלאזן ווערן די ערד וואס דו שרעקסט זיך פאר אירע צוויי מלכים. – /7:17 {dn גאט} וועט ברענגען אויף דיר, און אויף דיין פאלק, און אויף דיין פאטערס הויז, טעג וואס זיינען ניט געווען פון דעם טאג וואס אפרים האט זיך אפגעקערט פון יהודה – דעם מלך פון אשור.
/7:18 און עס וועט זיין אין יענעם טאג, וועט {dn גאט} א שמוצער טאן צו דער פליגוואס אין עק טייכן פון מצרים, און צו דער בין וואס אין לאנד אשור. /7:19 און זיי וועלן קומען, און וועלן אלע רועןאין די וויסטע טאלן און אין די שפאלטן פון פעלדזן, און אין אלע דערנער און אין אלע ווילדע ביימלעך. /7:20 אין יענעם טאג וועט {dn גאט} אפגאלןמיט דעם גאלמעסער געדונגען אויף יענער זייט טייך –מיט דעם מלך פון אשור, דעם קאפ און די האר פון די פיס, און אויך די בארד וועט עס אראפנעמען.
/7:21 און עס וועט זיין אין יענעם טאג, אז א מאן וועט אויפהאדעווען א יונגע קו און צוויי שאף, /7:22 איז, פון פיל מילך וואס זיי וועלן געבן, וועט ער עסן שמאנט;ווארום שמאנט און האניק וועט עסןאיטלעכער וואס איז געבליבן אין לאנד. /7:23 און עס וועט זיין אין יענעם טאג, איז, איטלעכער ארט ווו עס זיינען דאטויזנט וויינשטאקן ווערט טויזנט זילבערשטיק, וועט פאר דערנער און פאר ווילדגעוועקס זיין. /7:24 מיט פיילן און מיט בויגןוועט מען קומען אהין, ווארום דערנער און ווילדגעוועקסוועט זיין דאס גאנצע לאנד. /7:25 און אלע בערג וואס ווערןמיט א גראבאייזן געגראבן, וועסטו אהין ניט קומען אויס מוראפאר דערנער און ווילדגעוועקס, נאר עס וועט זיין פאר אקסן ארויסצולאזן, און פאר שאף צום טרעטן.

/8:1 און {dn גאט} האט צו מיר געזאגט: נעם דיר א גרויסן טאוול, און שרייב אן דערויף מיטן שריפט פון פאלק: דער זאקרויב איילט, דער רויב קומט גיך. /8:2 און איך זאל מיר שטעלן באגלויבטע עדות, אוריה דעם כהן, און זכריהו דעם זון פון יברכיהון.
/8:3 און איך האב גענענט צו דער נביאה, און זי איז טראגעדיק געווארן, און האט געבארן א זון. און {dn גאט} האט צו מיר געזאגט: רוף זיין נאמען: מהר־שלל-חש־בז. /8:4 ווארום איידער דער יינגל וועט וויסן צו רופן טאטע און מאמע, וועט מען אוועקטראגן דעם פארמעג פון דמשק, און דעם זאקרויב פון שומרון, פארויס פאר דעם מלך פון אשור.
/8:5 און {dn גאט} האט נאך ווידער צו מיר גערעדט, אזוי צו זאגן:
/8:6 ווייל דאס דאזיקע פאלק האט פאראכטדי וואסערן פון שלוח וואס גייען פאמעלעך, און זיך געפרייט מיט רצין און דעם זון פון רמליהון, /8:7 דרומעך זע, {dn גאט} ברענגט ארויף אויף זיידי גרויסע און מאכטיקע וואסערן פון טייך, דעם מלך פון אשור מיט זיין גאנצער מחנה, און ער וועט איבערלויפן איבער אלע זיינע גראבנס, און אריבערגיין איבער זיינע אלע ברעגן;/8:8 און ער וועט דורכציען דורך יהודה, פלייצנדיק וועט ער דורכשטראמען, ביזן האלדז וועט ער גרייכן, און די שפרייטונגען פון זיינע פליגלעןוועלן אנפילן די ברייט פון דיין לאנד, עמנואל!
/8:9 ליארעמט, איר פעלקער, אבער איר וועט צעבראכן ווערן;יא, פארנעמט אלע ווייטענישן פון דער ערד;גורט אייך אן, אבער איר וועט צעבראכן ווערן, גורט אייך אן, אבער איר וועט צעבראכן ווערן. /8:10 עצהט אן עצה, און זי וועט פארשטערט ווערן, רעדט אפ א זאך, און זי וועט ניט באשטיין, ווארום {dn גאט} איז מיט אונדז. /8:11 ווארום אזוי האט געזאגט {dn גאט} צו מיר מיט א שטארקער האנט, און ער האט מיך געווארנט, ניט צו גיין אין וועג פון דעם דאזיקן פאלק, אזוי צו זאגן:/8:12 איר זאלט ניט זאגן בונט אויף אלץוואס דאס דאזיקע פאלק זאגט בונט, און זיין מורא זאלט איר ניט מורא האבן, און ניט פארכטן. /8:13 {dn גאט} פון צבאות, אים זאלט איר הייליקן, און ער זאל זיין אייער מורא, און ער אייער פארכט. /8:14 און ער וועט זיין פאר א הייליקטום, אבער אויך פאר א שטיין פון אנשטויסונג, און פאר א פעלדז פון שטרויכלונג, פאר ביידע הייזער פון ישראל;פאר א נעץ און פאר א פאסטקעפאר דעם באוווינער פון ירושלים. /8:15 און פיל צווישן זיי וועלן געשטרויכלט ווערן, און פאלן און צעבראכן ווערן, און געפאנגען און באצווונגען ווערן.
/8:16 פארבינדן די ווארעניש, פארחתמען די לערנונג צווישן מיינע לערנער!
/8:17 און איך וועל הארן אויף {dn גאט} וואס פארבארגט זיין פנים פון דעם הויז פון יעקב, און וועל האפן צו אים. /8:18 אט בין איך און די קינדער וואס {dn גאט} האט מיר געגעבן, פאר סימנים און פאר צייכנס אין ישראל פון {dn גאט} פון צבאות וואס רוט אויף בארג ציון. /8:19 און אז זיי וועלן זאגן צו אייך: פרעגט ביי די גייסטער און ביי די רוחות וואס פיפסן און וואס מורמלען, זאלט איר זאגן: דארף ניט א פאלק פרעגן ביי זיין {dn גאט}? צו וואס פרעגן פאר די לעבעדיקע ביי די טויטע /8:20 לערנונג און ווארעניש? פאר וואר, זיי וועלן זאגן אזוי ווי דאס דאזיקע ווארט וואס האט ניט קיין זין.
/8:21 און דורכגיין וועט דורך דאנעןא געדריקטער און א הונגעריקער;און עס וועט זיין, אז ער וועט הונגערן, וועט ער צערענען, און וועט שילטן זיין מלך און זיין {dn גאט};און ער וועט זיך קערן צו דער הייך, /8:22 און וועט קוקן צו דער ערד, ערשט נויט און פינצטערניש, אנגסטיקע טונקלעניש, און חושכניש אויסגעשפרייט. /8:23 ווארום ניטא קיין מיד ווערן ביי דעם וואס דריקט זי;אצונד האט דער ערשטער לייכט אנגערירט, לאנד זבולון און לאנד נפתלי, אבער דער לעצטער וועט אנפאלן שוועראויפן וועג פון אים, פון יענער זייט ירדן, אין דער געגנט פון די פעלקער.

/9:1 דאס פאלק וואס איז געגאנגען אין פינצטערניש, האט דערזען א גרויס ליכטיקייט;די וואס זיינען געזעסן אין לאנד פון טויטשאטן, אויף זיי האט א ליכטיקייט געשיינט. /9:2 האסט געמערט דאס פאלק, האסט געגרייסט זיין פרייד;זיי פרייען זיך פאר דיר, ווי די פרייד ביים שניט, ווי מען קוועלט ווען מע טיילט זיך מיט רויב. /9:3 ווארום דעם יאך פון זיין לאסט, און דעם שטאנג פון זיין נאקן, די רוט פון זיין דריקער, האסטו צעבראכן ווי אין טאג פון מדין. /9:4 ווארום יעטוועדער שוך וואס האט געשארט מיט רעש, און יעטוועדער מאנטל געוועלגערט אין בלוט, וועט זיין צו בראנד, א שפייז פארן פייער. /9:5 ווארום א קינד איז אונדז געבארן געווארן, א זון איז אונדז געגעבן געווארן, און די הערשאפט איז אויף זיין אקסל;און מע רופט זיין נאמען:פלא־יועץ-אל־גבוראבי-עד־שר-שלום;/9:6 צו מערן די הערשאפט, און צו שלום אן שיעור, אויף דעם טראן פון דוד, און אויף זיין מלוכה;זי צו פעסטיקן און זי אונטערצולענעןמיט רעכט און גערעכטיקייט, פון אצונד און ביז אייביק;דאס אננעמען זיך פון {dn גאט} פון צבאות טוט דאס דאזיקע.
/9:7 {dn גאט} האט א ווארט געשיקט אין יעקב, און עס איז געפאלן אין ישראל. /9:8 און וויסן וועט דאס גאנצע פאלק, אפרים און דער באוווינער פון שומרון, וואס זאגט מיט גאווה און מיט גדלות פון הארצן:/9:9 ציגל זיינען איינגעפאלן, און געהאקטע שטיינער וועלן מיר בויען;ווילדע פייגנביימער זיינען אפגעהאקט געווארן, און מיט צעדערן וועלן מיר זיי פארבייטען. /9:10 דרום דערהייבט {dn גאט} די פיינט פון רצין אויף אים, און זיינע שונאים וועט ער אנרייצן;/9:11 ארם פון פארנט, און פלשתים פון הינטן;און זיי עסן ישראל מיטן גאנצן מויל.
ביי אלעם דעם איז ניט אפגעגאנגען זיין כעס, און זיין האנט איז נאך אויסגעשטרעקט.
/9:12 אבער דאס פאלק קערט זיך ניט צו זיין שלעגער, און {dn גאט} פון צבאות זוכן זיי ניט. /9:13 און {dn גאט} פארשניידט פון ישראל קאפ און עק, טייטלצווייג און טייכריטל, אין איין טאג. /9:14 דער זקן און דער אנגעזעענער, דאס איז דער קאפ, און דער נביא וואס לערנט ליגן, דאס איז דער עק. /9:15 און די פירער פון דעם דאזיקן פאלק זיינען פארפירער, און זייערע געפירטע זיינען צעמישט. /9:16 דרום פרייט זיך ניט {dn גאט} מיט זיינע יונגע לייט, און זיינע יתומים און אלמנות דערבארימט ער ניט;ווארום איטלעכער איז זינדיק און טוט שלעכטס, און איטלעך מויל רעדט שענדלעכקייט.
ביי אלעם דעם איז ניט אפגעגאנגען זיין כעס, און זיין האנט איז נאך אויסגעשטרעקט.
/9:17 ווארום די שלעכטיקייט ברענט ווי א פייער, זי פארצערט דערנער און ווילדגעוועקס, און צינדט די געצווייגן פון וואלד, ביז זיי קנוילן זיך אין זיילן פון רויך. /9:18 דורך דעם צארן פון {dn גאט} פון צבאותאיז צעפלאקערט דאס לאנד, און דאס פאלק איז ווי שפייז פארן פייער;זיי דערבארימען זיך ניט קיינער אויף זיין ברודער, /9:19 און מע רייסט רעכטס, און בלייבט הונגעריק, און מע עסט לינקס, און ווערט ניט זאט;זיי עסן איטלעכער דאס פלייש פון זיין ארעם:/9:20 מנשה אפרימען, און אפרים מנשהן, זיי אין איינעם אויף יהודה.
ביי אלעם דעם איז ניט אפגעגאנגען זיין כעס, און זיין האנט איז נאך אויסגעשטרעקט.

/10:1 וויי, די וואס קריצן געזעצן פון אומגליק, און שרייבער וואס האבן אומעכט געשריבן, /10:2 כדי אפצונייגן פון משפט די באדערפטיקע, און גזלען דאס רעכט פון די ארימע פון מיין פאלק;כדי אלמנות זאלן זיין זייער רויב, און יתומים זאלן זיי באראבעווען!/10:3 און וואס וועט איר טאן אין טאג פון רעכנשאפט, און אין דער פארוויסטונג וואס קומט פון דער ווייט?צו וועמען וועט איר לויפן נאך הילף?און ווו וועט איר איבערלאזן אייער רייכטום?/10:4 ניט אנדערש ווי קניען אונטער געפאנגענע, און אונטער הרוגים צו פאלן.
ביי אלעם דעם איז ניט אפגעגאנגען זיין כעס, און זיין האנט איז נאך אויסגעשטרעקט.
/10:5 וויי, אשור, די רוט פון מיין צארן, וואס מיין כעס איז א שטעקן אין זייער האנט!/10:6 אויף א זינדיקן פאלק טו איך אים שיקן, און אויף דער אומה פון מיין צארן טו איך אים באפעלן, צו רויבן זאקרויב, און צו ראבעווען רויב, און זי מאכן צו טרעטן ווי קויט פון די גאסן. /10:7 אבער ניט אזוי מיינט ער, און ניט אזוי טראכט זיין הארץ, נייערט צו פארטיליקן איז אין זיין הארצן, און צו פארשניידן פעלדער ניט ווינציק. /10:8 ווארום ער זאגט:זיינען ניט מיינע הארן מלכים אלע?/10:9 איז ניט ווי כרכמיש כלנו?צי איז ניט ווי ארפד חמת?צי איז ניט ווי דמשק שומרון?/10:10 אזוי ווי מיין האנט האט דערגרייכטדי קיניגרייכן פון די אפגעטער, וואס זייערע געצן זיינען מער געוועןווי פון ירושלים און פון שומרון –/10:11 פאר וואר, אזוי ווי איך האב געטאן צו שומרוןאון צו אירע אפגעטער, אזוי וועל איך טאן צו ירושליםאון צו אירע געצנבילדער.
/10:12 אבער עס וועט זיין, אז {dn גאט} וועט ענדיקן אל זיין ווערק אויף בארג ציון און אויף ירושלים, וועל איך זיך רעכענען פאר דער פרוכט פון דעם שטאלצן הארצן פון דעם מלך פון אשור, און פאר דער רימעריי פון זיינע האפערדיקע אויגן.
/10:13 ווארום ער האט געזאגט:
מיט כוח פון מיין האנט האב איך אויפגעטאן, און מיט מיין חכמה, ווייל איך בין פארשטאנדיק;און איך טו אפ די געמארקן פון פעלקער, און זייערע שאצן האב איך צערויבט, און מאכטיק טו איך נידערן די באוווינער. /10:14 און מיין האנט האט געפונען ווי א נעסטדעם פארמעג פון די פעלקער, און ווי מע קלייבט אויף אייער פארלאזענע, האב איך די גאנצע ערד אויפגעקליבן;און ניט געווען ווער זאל א פליגל רירן, אדער עפענען א מויל און א פיפס טאן.
/10:15 קען די האק זיך רימען קעגן דעם וואס האקט מיט איר?קען די זעג זיך גרייסן קעגן דעם וואס ציט זי?ווי א רוט זאל פאכן מיט אירע אויפהייבער, ווי א שטעקן זאל אויפהייבן דעם וואס ניט האלץ!/10:16 דרום וועט דער האר, {dn גאט} פון צבאותאנשיקן א דער אויף זיין פעטקייט;און אונטער זיין פראכט וועט זיך צעברענען א בראנד, ווי די בראנד פון א פייער. /10:17 און דאס ליכט פון ישראל וועט זיין א פייער, און זיין הייליקער א פלאם, און זי וועט ברענען און פארצערן זיינע דערנעראון זיין ווילדגעוועקס אין איין טאג. /10:18 און די פראכט פון זיין וואלד און זיין פרוכטגארטןוועט ער לייב און זעל פארלענדן;און עס וועט זיין ווי דאס אויסגיין פון א גוסס. /10:19 און דער רעשט ביימער פון זיין וואלד וועלן זיין געציילטע, און א יינגל וועט זיי קענען אויפשרייבן.
/10:20 און עס וועט זיין אין יענעם טאג, וועט דער איבערבלייב פון ישראל, און די אנטרונענע פון הויז פון יעקב, זיך מער ניט אנלענען אויף זייער שלעגער, נאר זיך אנלענען מיט אמתאויף {dn יהוה}, דעם הייליקן פון ישראל. /10:21 אן איבערבלייב וועט זיך אומקערן, אן איבערבלייב פון יעקב, צו {dn גאט} דעם מאכטיקן. /10:22 ווארום אויב דיין פאלק, ישראל, זאל זיין ווי זאמד פון ים, וועט נאר אן איבערבלייב פון אים זיך אומקערן;א פארלענדונג איז נגזר געווארן, זי פלייצט מיט גערעכטיקייט. /10:23 ווארום א פארלענדעניש און א גזרמאכט דער האר, {dn גאט} פון צבאות, אין גאנצן לאנד.
/10:24 פאר וואר, אזוי האט געזאגט דער האר, {dn גאט} פון צבאות:זאלסט ניט מורא האבן, מיין פאלק, באוווינער פון ציון, פאר אשור וואס שלאגט דיך מיט דער רוט, און הייבט זיין שטעקן אויף דיר, אויפן שטייגער פון מצרים. /10:25 ווארום נאך א קליין ווייל, און דער כעס וועט זיך ענדיקן, און מיין צארן וועט זיין צו זייער פארטיליקונג. /10:26 און {dn גאט} פון צבאות וועט דערוועקן אויף אים א רוט, אזוי ווי אין דעם שלאק פון מדין אין צור־עורב, און ווי זיין שטעקן איבערן ים;און ער וועט זי אויפהייבן אויפן שטייגער פון מצרים. /10:27 און עס וועט זיין אין יענעם טאג, וועט אפגעטאן ווערן זיין לאסט פון דיין רוקן, און זיין יאך פון דיין האלדז, און דער יאך וועט צעבראכן ווערן פונעם פעטס.
/10:28 ער איז געקומען אויף עית, ער איז דורכגעגאנגען מגרון, אין מיכמאש לאזט ער איבער זיין געפעק;/10:29 זיי זיינען אריבער דעם איבערפאר, אין גבע האבן זיי נאכטלעג געהאלטן. רמה טוט ציטערן, גבעת־שאול איז אנטלאפן. /10:30 שריי אויפן קול, טאכטער גלים!הארך, ליש! ארימע ענתות!/10:31 מדמנה וואגלט, די וווינער פון גבים אנטרינען. /10:32 נאך היינט וועט ער זיך אפשטעלן אין נוב;ער פאכט זיין האנט אויפן בארג פון טאכטער ציון, אויף דעם הויכן ארט פון ירושלים.
/10:33 זע, דער האר, {dn גאט} פון צבאות, ברעכט אפ די צווייגן מיט מוראדיקייט, און די הויכגעוואקסענע ווערן אפגעשניטן, און די דערהויבענע וועלן דערנידערט ווערן. /10:34 און ער וועט אפהאקן די געצווייגן פון וואלד מיט אן אייזן, און דער לבנון וועט דורך א מאכטיקן פאלן.

/11:1 און א ריטל וועט ארויס פון דעם שטאם פון ישי, און א צווייג פון זיינע ווארצלען וועט שפראצן. /11:2 און רוען וועט אויף אים דער גייסט פון {dn גאט}, דער גייסט פון חכמה און פארשטאנדיקייט, דער גייסט פון עצה און גבורה, דער גייסט פון דערקענונג און גאצפארכטיקייט. /11:3 און זיין קוויקונג וועט זיין אין גאצפארכטיקייט;און ניט נאך דער זעונג פון זיינע אויגן וועט ער משפטן, און ניט נאך דער הערונג פון זיינע אויערן וועט ער אנטשיידן;/11:4 נאר ער וועט משפטן מיט גערעכטיקייט די ארימע, און אנטשיידן מיט יושר פאר די געדריקטע פון לאנד;און ער וועט שלאגן דאס לאנד מיט דער רוט פון זיין מויל, און מיטן אטעם פון זיינע ליפן וועט ער טייטן דעם רשע. /11:5 און גערעכטיקייט וועט זיין דער אנגורט פון זיינע לענדן, און טריישאפט דער גארטל פון זיינע דיכן. /11:6 און א וואלף וועט הויזן מיט א שעפס, און א לעמפערט מיט א ציקעלע וועט הויערן, און א קאלב און א יונגלייב און א פעט רינד באנאנד;און א קליין יינגל וועט זיי פירן. /11:7 און א קו מיט א בער וועלן זיך פיטערן, באנאנד וועלן הויערן זייערע יונגע;און א לייב וועט ווי א רינד עסן שטרוי. /11:8 און א זויגעדיקער וועט זיך שפילןאויפן לאך פון א שלאנג, און אויף דער נארע פון א נאטערוועט אן אנטוווינטער זיין האנט לייגן. /11:9 זיי וועלן ניט בייז טאן און ניט פארדארבןאויף מיין גאנצן הייליקן בארג;ווארום די ערד וועט זיין פול מיט דערקענונג פון {dn גאט}, ווי די וואסערן באדעקן דעם ים.
/11:10 און עס וועט זיין אין יענעם טאג:דער ווארצל פון ישי, וואס שטייט פאר א פאן פון די פעלקער־צו אים וועלן די אומות זיך ווענדן, און זיין רוונג וועט זיין א פראכטיקייט.
/11:11 און עס וועט זיין אין יענעם טאג, וועט {dn גאט} ווידער אויסשטרעקן זיין האנט, א צווייט מאל, אויסצוקויפן דעם איבערבלייב פון זיין פאלק, וואס וועט בלייבן פון אשור, און פון מצרים, און פון פתרוס, און פון כוש, און פון אלם, און פון שנער, און פון חמת, און פון די אינדזלען פון ים. /11:12 און ער וועט אויפהייבן א פאן צו די פעלקער, און וועט איינזאמלען די פארשטויסענע פון ישראל, און די צעשפרייטע פון יהודה וועט ער אויפקלייבןפון די פיר עקן פון דער ערד. /11:13 און אפגעטאן וועט ווערן די קנאה פון אפרים, און די פיינט פון יהודה וועלן פארשניטן ווערן;אפרים וועט ניט מקנא זיין יהודה, און יהודה וועט ניט פיינטן אפרים. /11:14 און זיי וועלן אנפליען באנאנד אויף די פלשתים צו מערב, אין איינעם וועלן זיי רויבן די קינדער פון מזרח, אויף אדום און מואב וועלן זיי שטרעקן זייער האנט, און די קינדער פון עמון וועלן געהארכן צו זיי. /11:15 און {dn גאט} וועט פארוויסטן די צונג פון דעם ים פון מצרים;און ער וועט פאכן זיין האנט אויפן טייך מיט זיין הייסן ווינט, און וועט אים צעשלאגן אויף זיבן בעכן, און מאכן מיט שיך אריבערצושפרייזן. /11:16 און א וועג וועט זיין פאר דעם איבערבלייב פון זיין פאלק, וואס וועט בלייבן פון אשור, אזוי ווי עס איז געווען פאר ישראלאין טאג פון זיין ארויפגיין פון לאנד מצרים.
/12:1 און וועסט זאגן אין יענעם טאג:איך דאנק דיר, {dn גאט}, הגם דו האסט געצערנט אויף מיר;אפגעגאנגען איז דיין כעס, און דו האסט מיך געטרייסט. /12:2 זע, {dn גאט} איז מיין ישועה;איך בין זיכער און אנגסט ניט, ווארום מיין שטארקייט און געזאנג איז יה {dn יהוה}, און ער איז מיר געווען א ישועה. /12:3 און איר וועט שעפן וואסער מיט שמחה, פון די קוואלן פון ישועה. /12:4 און אין יענעם טאג וועט איר זאגן:דאנקט צו {dn גאט}, רופט אויס זיין נאמען, לאזט וויסן צווישן די פעלקער זיינע טוונגען, דערציילט אז דערהויבן איז זיין נאמען. /12:5 זינגט צו {dn גאט} ווארום ער האט אויפגעטאן גרויס, באוווסט זאל דאס זיין אויף דער גאנצער ערד. /12:6 שריי אויס און זינג, באוווינערין פון ציון, ווארום גרויס צווישן דיר איז דער הייליקער פון ישראל.

/13:1 די נבואה אויף בבל, וואס ישעיהו דער זון פון אמוצן האט געזען:/13:2 אויף א הויכן בארג שטעלט אויף א פאן, הייבט אויף דעם קול צו זיי, פאכט מיט דער האנט, זיי זאלן קומעןאין די טויערן פון פירשטן. /13:3 איך האב באפוילן מיינע געהייליקטע, יא, גערופן מיינע גיבורים פאר מיין צארן, מיינע שטאלצלוסטיקע.
/13:4 הארך! א טומל אויף די בערג, גלייך ווי פון פאלק א סך. הארך! א גערויש פון מלוכות, פון אומות פארזאמלטע. {dn גאט} פון צבאות באפעלטא חיל פון מלחמה. /13:5 זיי קומען פון א לאנד א ווייטן, פון עק פונעם הימל –{dn גאט} און די געצייג פון זיין צארן, די גאנצע ערד צו צעשטערן.
/13:6 יאמערט, ווארום נאנט איז דער טאג פון {dn גאט}, ווי א בראך פון אלמאכטיקן וועט ער קומען. /13:7 דרום וועלן אלע הענט שלאף ווערן, און איטלעך הארץ פון א מענטשן וועט צעגיין. /13:8 און זיי וועלן דערשראקן ווערן;יסורים און ווייען וועלן זיי קריגן, ווי א געווינערין וועלן זיי זיך דרייען;איינער אויפן אנדערן וועלן זיי גאפן, זייערע פנימער, פנימער פון פלאמען.
/13:9 זע, דער טאג פון {dn גאט} קומטאומדערבארימדיק, מיט כעס און גרימצארן, צו מאכן די ערד פאר א וויסטעניש, און פארטיליקן אירע זינדיקע פון איר. /13:10 ווארום די שטערן פון הימל און זיינע מזלותוועלן ניט שיינען זייער ליכט;די זון וועט זיין פינצטער אין איר אויפגאנג, און די לבנה וועט ניט שימערן איר ליכט. /13:11 און איך וועל זיך רעכענען מיט דער וועלט פארן בייז, און מיט די רשעים פאר זייער זינד;און איך וועל פארשטערן דעם שטאלץ פון די מוטוויליקע, און די גאווה פון די מאכטיקע וועל איך דערנידערן. /13:12 איך וועל מאכן א מאן זעלטענער פון גינגאלד, און א מענטשן, פון אופיר־גאלד. /13:13 וועגן דעם וועל איך מאכן ציטערן די הימלען, און די ערד וועט אויפשטורעמען פון איר ארט, אין דעם כעס פון {dn גאט} פון צבאות, און אין דעם טאג פון זיין גרימצארן.
/13:14 און עס וועט זיין: אזוי ווי א הירש א געיאגטער, און אזוי ווי שאף אן אן איינזאמלער, וועלן זיי איטלעכער צו זיין פאלק זיך קערן, און איטלעכער צו זיין לאנד וועלן זיי אנטלויפן. /13:15 איטלעכער וואס ווערט געפונען, וועט דערשטאכן ווערן, און איטלעכער וואס ווערט געכאפט, וועט פאלן דורכן שווערד. /13:16 און זייערע קליינע קינדער וועלן צעהאקט ווערן פאר זייערע אויגן;זייערע הייזער וועלן צערויבט ווערן, און זייערע ווייבער וועלן געשענדט ווערן.
/13:17 זע, איך דערוועק אויף זיי מדי, וואס זילבער אכטן זיי ניט, און גאלד, דאס ווילן זיי ניט. /13:18 און בויגנס וועלן צעהאקן יינגלעך, און אויף פרוכט פון לייב וועלן זיי ניט רחמנות האבן, אויף קינדער וועט זיך ניט דערבארימען זייער אויג. /13:19 און בבל, דאס שיינדל פון מלוכות, די שטאלצע פראכט פון די כשדים, וועט זיין ווי גאטס איבערקערענישפון סדום און עמורה. /13:20 זי וועט אייביק ניט באזעצט ווערן, און ניט באוווינט זיין אויף דור־דורות;און קיין אראבער וועט דארט ניט אויפשטעלן א געצעלט, און קיין פאסטוכער וועלן דארט ניט מאכן הויערן. /13:21 נאר ווילדע קעץ וועלן דארטן הויערן, און זייערע הייזער וועלן פול זיין מיט קלאג־חיות;און שטרויספויגלען וועלן דארט רוען, און שדים וועלן דארט אומטאנצן. /13:22 און שאקאלן וועלן ווויען אין זייערע פאלאצןאון מדבר־הינט אין די פאלייען פון תענוג;און נאנט איז איר צייט צו קומען, און אירע טעג וועלן זיך ניט פארציען.
/14:1 ווארום {dn גאט} וועט דערבארימען יעקב, און וועט ווידער אויסדערוויילן ישראל, און זיי בארוען אויף זייער ערד;און פרעמדע וועלן זיך באהעפטן צו זיי, און וועלן צושטיין צום הויז פון יעקב. /14:2 און פעלקער וועלן זיי נעמען, און וועלן זיי ברענגען אויף זייער ארט, און דאס הויז פון ישראל וועט זיי ארבן אויף גאטס ערדפאר קנעכט און פאר דינסטן;און זיי וועלן ווערן די פאנגערס פון זייערע פאנגערס, און וועלן געוועלטיקן איבער זייערע דריקער.
/14:3 און עס וועט זיין, אין דעם טאג וואס {dn גאט} בארוט דיךפון דיין פיין און פון דיין ציטערניש, און פון דער שווערער ארבעטוואס מע האט געארבעט מיט דיר, /14:4 וועסטו אויפהייבן דעם דאזיקן משלאויפן מלך פון בבל, און זאגן:ווי האט אויפגעהערט דער דריקער, אויפגעהערט די גאלדגייציקע!/14:5 צעבראכן האט {dn גאט} דעם שטעקן פון די רשעים, די רוט פון די געוועלטיקער, /14:6 וואס האט געשלאגן די פעלקער מיט כעס, שלעק אן אן אויפהער, וואס האט געוועלטיקט מיט צארן אויף די אומות, גערודפט אן אפהאלט. /14:7 רויק בארוט איז די גאנצע ערד, זיי ברעכן אויס אין געזאנג. /14:8 אפילו די ציפרעסן פרייען זיך איבער דיר, די צעדערן פון לבנון:פון זינט דו האסט זיך אוועקגעלייגט, קומט ניט דער העקער אויף אונדז.
/14:9 די אונטערערד פון אונטן ציטערט אויף צוליב דיר, אנטקעגן דיין קומען;זי וועקט די טויטע צוליב דיר, אלע פירער פון דער ערד;זי מאכט אויפשטיין פון זייערע טראנעןאלע מלכים פון די פעלקער. /14:10 זיי אלע רופן זיך אפ, און זאגן צו דיר:דו אויך ביסט אוועקגעפאלן ווי מיר, געגליכן געווארן צו אונדז!/14:11 גענידערט אין אונטערערד איז דיין שטאלץ, די ברומונג פון דיינע הארפן;אונטער דיר זיינען ווערים געבעט, און דיין צודעק איז מאיל.
/14:12 ווי ביסטו פון הימל געפאלן, דו ליכטיקער מארגנשטערן!ווי ביסטו אפגעהאקט געווארן צו דער ערד, דו גורל־ווארפער אויף פעלקער!/14:13 און דו האסט געזאגט אין דיין הארצן:אין הימל וועל איך ארויפגיין, איבער די שטערן פון {dn גאט}וועל איך מיין טראן דערהייבן;און איך וועל זיצן אויפן בארג פון איינזאמלונג, אין די עקן פון צפון.
/14:14 איך וועל ארויפגיין איבער די הייכן פון וואלקן, איך וועל צום אויבערשטן זיך גלייכן. /14:15 אבער אין אונטערערד וועסטו גענידערט ווערן, אין די עקן פון גרוב.
/14:16 דיינע זעער וועלן דיך באטראכטן, זיי וועלן דיך אנקוקן:איז דאס דער מאן וואס האט געמאכט ציטערן די ערד, וואס האט אויפגעשטורעמט מלוכות, /14:17 געמאכט די וועלט ווי א מדבר, און צעשטערט אירע שטעט;זיינע געפאנגענע ניט פריי געלאזט אהיים?/14:18 אלע מלכים פון די פעלקער ליגן אין כבוד אלע, איטלעכער אין זיין היים. /14:19 און דו ביסט אוועקגעווארפן ווייט פון דיין קבר, ווי אן אומווערדיק ריטל, ארומגעטאן מיט הרוגים, פון שווערד דערשטאכענע, וואס נידערן צו די שטיינער פון גרוב, ווי א פגר א צעטרעטענער. /14:20 וועסט ניט באנאנד זיין מיט זיי אין קבר, ווארום דיין לאנד האסטו אומגעבראכט, דיין פאלק האסטו געהרגעט;אויף אייביק זאל ניט אנגערופן ווערןדער זאמען פון שלעכטסטוער.
/14:21 ברייט אן אויף זיינע קינדער א שחיטה, פאר דער זינד פון זייערע עלטערן, זיי זאלן ניט אויפשטיין און ירשען די ערד, און אנפילן דאס געזיכט פון דער וועלט מיט שטעט.
/14:22 און איך וועל אויפשטיין אויף זיי, זאגט {dn גאט} פון צבאות, און וועל פארשניידן פון בבל א נאמען און אן איבערבלייב, און א קינד און א קינדסקינד, זאגט {dn גאט}. /14:23 און איך וועל זיי מאכן צום ארב פארן זומפבושל, און געמויזעכצן וואסער;און איך וועל זיי אוועקבעזעמען מיטן בעזעם פון פארטיליקונג, זאגט {dn גאט} פון צבאות.
/14:24 געשווארן האט {dn גאט} פון צבאות, אזוי צו זאגן:פאר וואר, ווי איך האב געטראכט, אזוי וועט געשען, און ווי איך האב באראטן, דאס וועט באשטיין:/14:25 איך זאל צעברעכן אשור אין מיין לאנד, און אויף מיינע בערג אים צעטרעטן;און אפגעטאן זאל ווערן פון זיי זיין יאך, און זיין לאסט זאל אפגעטאן ווערן פון זייער רוקן. /14:26 דאס איז דער באראט וואס איז באראטןאויף דער גאנצער ערד, און דאס איז די האנט וואס איז אויסגעשטרעקט אויף אלע פעלקער. /14:27 ווארום {dn גאט} פון צבאות האט באראטן, און ווער וועט פארשטערן?און זיין האנט איז אויסגעשרעקטאון ווער וועט זי אפהאלטן?
/14:28 אין דעם יאר וואס דער מלך אחז איז געשטארבן, איז געווען די דאזיקע נבואה:
/14:29 ניט פרייט זיך גאנץ פלשת, וואס די רוט פון דיין שלעגער איז צעבראכן;ווארום פון ווארצל פון דער שלאנג וועט ארויס א נאטער, און זיין פרוכט איז א פליעדיקער לינדווארעם. /14:30 און די ארימסטע פון די ארימע וועלן זיך פיטערן, און די באדערפטיקע וועלן הויערן אין זיכערקייט;און איך וועל טייטן מיט הונגער דיין ווארצל, און דיין איבערבלייב וועט מען אויסהרגען.
/14:31 יאמער, דו טויער, שריי, דו שטאט, ווער צעגאנגען, גאנץ פלשת, ווארום פון צפון קומט א רויך, און ניטא קיין אפגעשטאנענער אין זיינע מחנות. /14:32 און וואס זאל מען ענטפערן די שלוחים פון דעם פאלק? –אז {dn גאט} האט געגרונטפעסט ציון, און אין איר וועלן זיך שיצן די ארימע פון זיין פאלק.

/15:1 די נבואה אויף מואב. פאר וואר, איבער נאכט איז פארוויסט געווארן ער־מואב, פארשניטן געווארן;פאר וואר, איבער נאכט איז פארוויסט געווארן קיר־מואב, פארשניטן געווארן. /15:2 ער איז ארויפגעגאנגען קיין בית און דיבון, אויף די במות צו וויינען;אויף נבו און אויף מידבאטוט יאמערן מואב;אויף אלע זיינע קעפ איז א פליך, יעטוועדער בארד איז אפגעשניטן. /15:3 אין זיינע גאסן גורט מען אן זאק;אויף אירע דעכער און אין אירע מערק, טוט איטלעכער יאמערן, צעגייט אין געוויין. /15:4 און קלאגן טוט חשבון און אלעלה, ביז יהץ ווערט געהערט זייער קול;דרום שרייען די באוואפנטע פון מואב;זיין זעל טוט אים ציטערן. /15:5 מיין הארץ אויף מואב טוט קלאגן, אירע אנטלאפענע גרייכן ביז צוער, דער דריייאריקער קו;ווארום דער ארויפגאנג פון לוחית, אים גייט מען ארויף מיט געוויין;ווארום אויף דעם וועג פון חורוניםא בראכגעשריי הייבן זיי אויף. /15:6 ווארום די וואסערן פון נמריםוועלן א וויסטעניש ווערן;ווארום פארדארט איז דאס קרייטעכץ, פארלענדט איז דאס גראז, קיין גרינס איז ניטא. /15:7 דרום, די שפע וואס זיי האבן אנגעזאמלט, און דאס וואס זיי האבן באהאלטן, וועלן זיי צום טייך פון די ווערבעס אוועקטראגן. /15:8 ווארום דאס געשריי האט ארומגערינגלטדעם געמארק פון מואב;ביז אגלים גייט איר יללה. און ביז באר־אלים, איר יללה. /15:9 ווארום די וואסערן פון דימון זיינען פול מיט בלוט;
ווארום איך וועל דימון נאך געבן א צולאג:א לייב פאר די אנטרונענע פון מואב, און פאר דעם איבערבלייב פון לאנד.
/16:1 שיקט לעמער צום געוועלטיקער פון לאנד, פון די פעלדזן וואס צום מדבר, צום בארג פון טאכטער ציון. /16:2 און עס וועט זיין:ווי א פויגל א פארוואגלטער, ווי א נעסט א צעטריבענער, וועלן זיין די טעכטער פון מואב, ביי די איבערפארן פון ארנון. /16:3 ״ברענג אן עצה, שאף א באשייד;מאך דיין שאטן ווי די נאכט, אין מיטן העלן טאג;פארבארג די פארשטויסענע, דעם פארוואגלטן זאלסטו ניט אנטפלעקן. /16:4 זאלן וווינען ביי דיר מיינע – מואבס – פארשטויסענע, זיי זיי א פארבארגעניש פון דעם רויבער, ביז אוועק איז די דריקונג, געענדיקט דער רויב, פארלענדט די צעטרעטער אויסן לאנד;/16:5 ווארום אויפגעשטעלט אויף גענאד איז דער טראן, און אויף אים זיצט מיט אמת, אין דודס געצעלט, א ריכטער וואס זוכט רעכט, און איז גיך אויף גערעכטיקייט״.
/16:6 ״מיר האבן געהערט די שטאלצקייט פון מואב, ווי זייער שטאלץ ער איז;זיין גאווה און זיין שטאלצקייט און זיין חוצפה, זיינע בארימערייען אן א האפט״.
/16:7 דרום וועט יאמערן מואב אויף מואב, איטלעכער וועט יאמערן;נאך די ראזינקעקוכנס פון קיר־חרשתוועט איר זיפצן, אין גאנצן דערשלאגענע. /16:8 ווארום די פעלדער פון חשבון זיינען פארוועלקט, דער וויינשטאק פון שבמה, וואס זיינע רויטטרויבן האבן פארטומלטדי הארן פון די פעלקער;ביז יעזר האבן זיי דערגרייכט, ביזן מדבר האבן זיי געוואנדערט;אירע צווייגן האבן זיך צעשפרייט, ביז צום ים זיינען זיי אריבער. /16:9 דרום באוויין איך אין דעם געוויין פון יעזר, דעם וויינשטאק פון שבמה;איך טרינק דיך אן מיט מיינע טרערן, חשבון און אלעלה;ווארום אויף דיין הארבסטונג און אויף דיין שניטאיז א קריגגעשריי געפאלן.
/16:10 און איינגעטאן איז די פרייד און די לוסטיקייטפון דעם פרוכטגארטן;און אין די וויינגערטנער ווערט ניט געזונגען, ווערט ניט געשאלט;קיין וויין אין די קעלטערןטרעט ניט דער טרעטער;איך האב געמאכט אויפהערן ״הידד!״11דרום ברומען ווי א הארף מיינע געדערים אויף מואב, און מיינע אינגעווייד אויף קיר־חרש.
/16:12 און עס וועט זיין, אז עס וועט זיך ארויסווייזן אז מואב האט זיך אומזיסט איינגעמיט אויף דער במה, וועט ער אריינגיין אין זיין הייליקטום תפילה טאן, אבער ער וועט גארנישט אויסריכטן.
/16:13 דאס איז דאס ווארט וואס {dn גאט} האט גערעדט אויף מואב א מאל. אבער אצונד האט {dn גאט} גערעדט, אזוי צו זאגן: אין דריי יאר, ווי די יארן פון א געדונגענעם, וועט גרינגעשאצט ווערן דער כבוד פון מואב, ביי אל דעם גרויסן טומל; און דער איבערבלייב וועט זיין א קליין ווינציקייט אן שטארקייט.

/17:1 די נבואה אויף דמשק. זע דמשק ווערט אויס שטאט, און וועט ווערן א חורבה־הויפן. פארלאזן די שטעט פון ערוער, פאר סטאדעס וועלן זיי זיין;און זיי וועלן הויערן, און קיינער וועט ניט אפשרעקן. /17:3 און אפגעטאן וועט ווערן א פעסטונג פון אפרים, און א מלוכה פון דמשק;און דער איבערבלייב פון ארם וועט ווערןווי די פראכט פון די קינדער פון ישראל, זאגט {dn גאט} פון צבאות.
/17:4 און עס וועט זיין אין יענעם טאג, וועט פארארימט ווערן די פראכט פון יעקב, און די פעטקייט פון זיין לייב וועט אפגעצערט ווערן. /17:5 און עס וועט זיין ווי א שניטער זאמלט תבואה, און שניידט מיט זיין ארעם די זאנגען;און עס וועט זיין ווי מע קלייבט זאנגעןאין טאל פון רפאים. /17:6 נאר א נאכקלייב וועט בלייבן אויף אים, ווי ביים אפקלאפן אן איילבערטבוים, צוויי דריי פערלעך אויבן ביים שפיץ, פיר פינף אויף זיינע צווייגן, אויב פרוכטיק, זאגט {dn יהוה}, דער {dn גאט} פון ישראל.
/17:7 אין יענעם טאג וועט דער מענטש זיך קערן צו זיין באשעפער, און זיינע אויגן וועלן קוקן צום הייליקן פון ישראל. /17:8 און ער וועט זיך ניט קערן צו די מזבחות, די ווערק פון זיינע הענט, און ניט אנקוקן וואס זיינע פינגער האבן געמאכט, און די געצנביימער און די זונזיילן.
/17:9 אין יענעם טאג וועלן זיינע פעסטע שטעט זייןווי די פארלאזנקייט פון די וועלדער און די בארגשפיצן, וואס מע האט פארלאזן פון וועגן די קינדער פון ישראל;און עס וועט זיין א וויסטעניש. /17:10 ווארום האסט פארגעסן דעם {dn גאט} פון דיין הילף, און דעם פעלדז פון דיין שטארקייט האסטו ניט דערמאנט;דרום האסטו ליבלעכע פלאנצן געפלאנצט, און א פרעמדן צווייג איינגעזעצט דרינען;/17:11 אין טאג פון דיין פלאנצונג האסט עס געמאכט וואקסן, און פרימארגנס האסטו דיין זאמען געמאכט בליען –א הויפן ריטלעך אין טאג פון קראנקשאפטאון מסוכנעם ווייטאג.
/17:12 וויי, די ברומונג פון פיל אומות, וואס ברומען ווי דאס ברומען פון ימען;און די רוישונג פון פעלקער, וואס רוישן ווי די רוישונג פון מאכטיקע וואסערן!/17:13 די פעלקער רוישן ווי די רוישונג פון פיל וואסערן, אבער ער וועט אנשרייען אויף זיי, און זיי וועלן אנטלויפן אין דער ווייט, און געיאגט ווערן ווי שפריי פון די בערג פארן ווינט, און ווי א שטויבראד פארן שטורעם. /17:14 צו אוונטצייט, זע, א שרעקעניש!איידער פרימארגן זיינען זיי ניטא. דאס איז דער חלק פון אונדזערע רויבער, און דער גורל פאר אונדזערע אויסרויבער.

/18:1 א, דאס לאנד פון פליגלזשומעריי, וואס פון יענער זייט טייכן פון כוש;/18:2 וואס שיקט איבערן ים שלוחים, און אין שיפן פון יאמש אויפן וואסער!גייט, שלוחים פלינקע, צו דער הויכער און גלאנציקער אומה, צו א פאלק מוראדיק פון אייביק אן, אן אומה פון מאכט און צעטרעטונג, וואס טייכן שניידן דורך איר לאנד. /18:3 איר אלע וווינער פון דער וועלט, און איר וואס רוט אויף דער ערד, ווען מע הייבט אויף א פאן אויף די בערג, וועט איר זען, און ווען מע בלאזט א שופר, וועט איר הערן.
/18:4 ווארום אזוי האט {dn גאט} געזאגט צו מיר:איך וועל רויק צוקוקן אין מיין ארט, ווי קלארע היץ אין זונליכט, ווי א טויוואלקן אין דער היץ פון שניט. /18:5 ווארום פארן שניט, ווען געענדיקט די בליעכץ, און דער שפראץ ווערט א וויינטרויב וואס צייטיקט זיך, וועט ער אפשניידן די הענגלעך מיט צווייגמעסערס, און די צווייגן טוט ער אפ און ווארפט אוועק. /18:6 זיי וועלן איבערגעלאזט ווערן אין איינעםפארן רויבפויגל פון די בערג, און פאר דער חיה פון דער ערד;און וועט זומערן דערויף דער רויבפויגל, און איטלעך חיה פון דער ערד וועט דערויף ווינטערן.
/18:7 אין יענער צייט וועט געבראכט ווערןא מתנה צו {dn גאט} פון צבאות, פון דער הויכער און גלאנציקער אומה, פון אן אומה מוראדיק פון אייביק אן, א פאלק פון מאכט און צעטרעטונג, וואס טייכן שניידן דורך זיין לאנד, צום ארט פון דעם נאמען פון {dn גאט} פון צבאות, צום בארג ציון.

/19:1 די נבואה אויף מצרים. זע, {dn גאט} רייט אויף א וואלקן א פלינקן, און ער קומט קיין מצרים;און די אפגעטער פון מצרים וועלן זיך טרייסלען פאר אים, און דאס הארץ פון מצרים וועט צעגיין אין אים. /19:2 און איך וועל אנרייצן מצרים אויף מצרים, און זיי וועלן מלחמה האלטן איטלעכער קעגן זיין ברודער, א שטאט קעגן א שטאט, א קינגרייך קעגן א קיניגרייך. /19:3 און אויסגעליידיקט וועט ווערן דער גייסט פון מצרים אין איר, און איר עצה וועל איך צונישט מאכן;און זיי וועלן פארשן ביי די אפגעטער, און ביי די פרעפלער, און ביי די גייסטער, און ביי די רוחות. /19:4 און איך וועל איבערענטפערן מצריםאין דער האנט פון א הארטן האר, און א שטרענגער מלך וועט געוועלטיקן איבער זיי, זאגט דער האר, {dn גאט} פון צבאות.
/19:5 און די וואסערן וועלן אויסגיין פון ים, און דער טייך וועט אויסגעטריקנט און טרוקן ווערן. /19:6 און דומפיק וועלן ווערן די טייכן, פארמינערט און אויסגעטריקנט ווערן די פלוסן פון מצרים;ראר און אאיר ווערן פארוועלקט. /19:7 הויל ווערט ביים נילוס, ביים ראנד פונעם נילוס, און אל דאס פארזייטע ביים נילוסווערט פארטריקנט, פארווייט, און ניטא. /19:8 און קלאגן וועלן די פישער, און טרויערן וועלן אלע וואס ווארפן א ווענטקע אין נילוס, און די וואס שפרייטן א נעץ אויפן וואסער ווערן פארשניטן. /19:9 און פארשעמט וועלן ווערןדי ארבעטער פון געקאמטן פלאקס, און די וועבער פון ווייסצייג. /19:10 און אירע ווארשטאטן וועלן זיין צעקלאפט;אלע לוינארבעטער באטריבט אין געמיט.
/19:11 לויטער נארן זיינען די הארן פון צוען, די קליגסטע יועצים פון פרעהןזיינען א נארישער באראט. ווי קענט איר זאגן צו פרעהן:א זון פון חכמים בין איך, א זון פון מלכים פארצייטיקע?/19:12 ווו זיינען זיי דען דיינע חכמים?זאלן זיי אקארשט דיר זאגן;און לאמען וויסן וואס {dn גאט} פון צבאותהאט באראטן אויף מצרים. /19:13 פארנארישט זיינען די הארן פון צוען, אפגענארט זיינען די הארן פון נוף;פארפירט האבן מצריםדי פני פון אירע שבטים. /19:14 {dn גאט} האט אריינגעגאסן אין אירא גייסט פון פארדרייעניש;און זיי האבן געמאכט מצרים זיך וואקלען אין אל זיין טוונגווי א שכור טוט זיך וואקלען ביי זיין ברעכן. /19:15 און אין מצרים וועט ניט זיין אן אויפטווואס א קאפ אדער אן עק, א טייטלצווייג אדער א טייכריטל זאל אויפטאן.
/19:16 אין יענעם טאג וועט מצרים זיין אזוי ווי ווייבער, און ער וועט ציטערן און אנגסטןפארן פאך פון דער האנט פון {dn גאט} פון צבאות, וואס ער טוט פאכן אויף אים. /19:17 און דאס לאנד פון יהודה וועט ווערן פאר מצרים א שרעקעניש;ווען נאר מע וועט עס אים דערמאנען, וועט ער אנגסטןפאר דעם באראט פון {dn גאט} פון צבאות, וואס ער טוט באראטן אויף אים.
/19:18 אין יענעם טאג וועלן זיין אין לאנד מצריםפינף שטעט וואס רעדן די שפראך פון כנען, און שווערן צו {dn גאט} פון צבאות;די שטאט פון צעשטערונג וועט איינע גערופן ווערן.
/19:19 אין יענעם טאגוועט זיין א מזבח צו {dn גאט} אין מיטן לאנד מצרים, און א זיילשטיין צו {dn גאט} ביי איר געמארק. /19:20 און עס וועט זיין צום צייכן און צום עדותפאר {dn גאט} פון צבאות אין לאנד מצרים;אז זיי וועלן שרייען צו {dn גאט} פון וועגן דריקער, וועט ער זיי שיקן א העלפער און א שטרייטער, און ער וועט זיי מציל זיין. /19:21 און {dn גאט} וועט זיך לאזן דערקענען צו מצרים, און די מצרים וועלן דערקענען {dn גאט} אין יענעם טאג, און דינען מיט שלאכטאפפער און שפייזאפפער, און מנדר זיין א נדר צו {dn גאט} און באצאלן. /19:22 און {dn גאט} וועט פלאגן מצרים –פלאגן און היילן;און אז זיי וועלן זיך אומקערן צו {dn גאט}, וועט ער זיך איבערבעטן צו זיי, און זיי היילן. /19:23 אין יענעם טאג וועט זיין א וועג פון מצרים קיין אשור, און אשור וועט קומען אין מצרים, און מצרים אין אשור, און מצרים וועט דינען {dn גאט} מיט אשור.
/19:24 אין יענעם טאג וועט ישראל זייןא דריטער צו מצרים און צו אשור, א בענטשונג אין מיטן פון דער ערד;/19:25 ווייל {dn גאט} פון צבאות האט אים געבענטשט, אזוי צו זאגן:געבענטשט זאל זיין מיין פאלק מצרים, און דאס ווערק פון מיינע הענט, אשור, און מיין ארבונג, ישראל.

/20:1 אין דעם יאר וואס תרתן איז געקומען קיין אשדוד, ווען סרגון דער מלך פון אשור האט אים געשיקט, און ער האט מלחמה געהאלטן מיט אשדוד, און האט זי באצווונגען; /20:2 אין יענער צייט האט {dn גאט} גערעדט דורך ישעיהו דעם זון פון אמוצן, אזוי צו זאגן: גיי, און זאלסט אפבינדן דאס זאק פון דיינע לענדן, און דיין שוך זאלסטו אראפציען פון דיין פוס. האט ער אזוי געטאן: ארומגעגאנגען נאקעט און בארוועס.
/20:3 און {dn גאט} האט געזאגט:אזוי ווי מיין קנעכט ישעיהו איז ארומגעגאנגעןנאקעט און בארוועס דריי יאר, פאר א סימן און א צייכן אויף מצרים און אויף כוש, /20:4 אזוי וועט דער מלך פון אשור אוועקפירןדי געפאנגענע פון מצרים, און די פארטריבענע פון כוש, יונגע און אלטע, נאקעט און בארוועס, מיט אפגעדעקטן הינטער־לייב, צו דער שאנד פון מצרים. /20:5 און זיי וועלן זיין צעבראכן און פארשעמטפון וועגן כוש, זייער אויסקוק, און פון וועגן מצרים, זייער בארימונג. /20:6 און דער באוווינער פון דאזיקן ברעגלאנדוועט זאגן אין יענעם טאג:זע, אזוי איז געווארן פון אונדזער אויסקוק, וואס מיר זיינען אהין געלאפן נאך הילף, ניצול צו ווערן פון מלך פון אשור, און ווי וועלן מיר אנטרונען ווערן?

/21:1 די נבואה אויף דעם מדבר ביים ים. ווי שטורעמס אין דרום וועט עס דורכגיין;פון מדבר קומט עס, פון א מוראדיקן לאנד. /21:2 א שווערע זעונג איז מיר אנגעזאגט געווארן:דער פעלשער פעלשט, און דער רויבער רויבט. גיי, ארויף אלם! באלעגער, מדי!אלע זיפצן וואס דורך איר מאך איך אויפהערן. /21:3 דרום זיינען מיינע לענדן פול מיט ציטערניש, ווייען האבן מיך אנגענומעןווי ווייען פון א געווינערין;איך בין צעקרימט און קען ניט הערן, איך בין צעטומלט און קען ניט זען. /21:4 צעדולט איז מיין הארץ, אן אנגסט האט מיך צעגרוילט;מיין גלוסטיקן אוונטהאט מען מיר צו שוידער געמאכט. /21:5 מע גרייט דעם טיש, מע דעקט די דעקע, מע עסט, מע טרינקט –״שטייט אויף, איר הארן, באזאלבט דעם שילד!״
/21:6 ווארום אזוי האט צו מיר {dn גאט} געזאגט:גיי שטעל א וועכטער;וואס ער וועט זען זאל ער זאגן. /21:7 און אז ער וועט זען א גערייט, געשפאנען פערד, א גערייט אייזלען, א גערייט קעמלען, זאל ער הארכן א הארכונג, א הארכונג א גרויסע.
/21:8 האט ער אויסגעשריען ווי א לייב:אויפן וואכטורעם, {dn גאט}, שטיי איך תמיד ביי טאג, און אויף מיין היטונגבין איך געשטעלט אלע נעכט.
/21:9 און זע, אט איז געקומעןא גערייט מענטשן, געשפאנען פערד;און ער האט אויסגערופן און געזאגט:געפאלן, געפאלן איז בבל, און אלע אירע שניצגעטערהאט מען צעבראכן צו דער ערד.
/21:10 דו געדראשענע מיינע, און קינד פון מיין שייער, וואס איך האב געהערט פון {dn יהוה} פון צבאותדעם {dn גאט} פון ישראל, אייך האב איך דערציילט,
/21:11 די נבואה אויף דומה.
צו מיר רופט מען פון שעיר:וועכטער, וואס פון דער נאכט?וועכטער, וואס פון דער נאכט?/21:12 זאגט דער וועכטער:געקומען פרימארגן און אויך נאכט;אויב איר ווילט פרעגן, פרעגט, קומט ווידער צו גיין.
/21:13 די נבואה אויף ערב. ווי אין וואלד וועט איר נעכטיקן אין ערב, קאראוואנען פון דדנים. /21:14 ברענגט וואסער אנטקעגן דעם דארשטיקן;די באוווינער פון לאנד תימאזאלן באגעגענען מיט ברויט פאר אים דעם פארוואגלטן. /21:15 ווארום פון שווערדן זיינען זיי אנטלאפן, פון דער געצויגענער שווערד, און פון דעם געשפאנטן בויגן, און פון דער שווערער מלחמה.
/21:16 ווארום אזוי האט צו מיר {dn גאט} געזאגט:אין נאך א יאר, ווי די יארן פון א געדונגענעם, וועט פארלענדט ווערן די גאנצע פראכט פון קדר, /21:17 און די געבליבענע צאל בויגנלייט, די גיבורים פון די קינדער פון קדר, וועלן זיין ווינציק, ווארום {dn יהוה} דער {dn גאט} פון ישראל האט גערעדט.

/22:1 די נבואה אויף דעם טאל פון זעונג. וואס איז דיר דעןוואס דו ביסט אין גאנצן אויף די דעכער ארויף, /22:2 דו פולע מיט טומל, דו רוישיקע שטאט, דו לוסטיקער כרך?דיינע דערשלאגענע זיינען ניט פון שווערד דערשלאגן, און ניט אין מלחמה געטייטע. /22:3 אלע דיינע פירער זיינען אין איינעם אנטלאפן, אן א בויגן זיינען זיי געפאנגען געווארן;אלע דיינע געפונענע זיינען אין איינעם געפאנגען געווארן –די וואס זיינען אין דער ווייט אנטלאפן. /22:4 דרום האב איך געזאגט: קערט אייך אפ פון מיר, לאמיך ביטערלעך וויינען;איר זאלט ניט צושטיין מיך צו טרייסטן, אויף דעם בראך פון דער טאכטער מיין פאלק. /22:5 ווארום א טאג פון טומל און טרעטונג און צעטומלטקייטאיז ביי דעם האר, {dn גאט} פון צבאות, אין טאל פון זעונג;מע ברעכט מויערן, און א געשריי ביזן בארג. /22:6 און אלם טראגט דעם פיילבייטל, מיט א מחנה מענטשן רייטער, און קיר האט אנטבלויזט דעם שילד. /22:7 און עס איז געווען, אז דיינע בעסטע טאלן זיינען פול געווארן מיט רייטוועגן, און די רייטער האבן שטעלן זיך אויסגעשטעלט קעגן טויער, /22:8 און דעם צודעק פון יהודה האט מען אפגעדעקט, אין יענעם טאג האסטו אויסגעקוקט אויפן וואפן פון וואלד־הויז. /22:9 און די שפאלטן פון דודס־שטאט האט איר געזעןאז זיי זיינען פיל;און איר האט איינגעזאמלט דאס וואסער פון אונטערשטן טייך. /22:10 און די הייזער פון ירושלים האט איר פארצייכנט, און איינגעווארפן די הייזער צו באפעסטיקן די מויער. /22:11 און א זאמלארט צווישן די צוויי מויערן האט איר געמאכט, פאר דעם וואסער פון אלטן טייך. און איר האט ניט געקוקט צו דעם וואס האט עס געטאן, און דעם וואס האט עס באשערט פון לאנג אןהאט איר ניט געזען. /22:12 און דער האר, {dn גאט} פון צבאות, האט גערופן אין יענעם טאג, צו געוויין און צו קלאג און צו פליכעניש, און צום אנגורטן זאק;/22:13 ערשט עס איז ששון־ושמחה, קוילן רינדער און שעכטן שאף, עסן פלייש, און טרינקען וויין;״עסן און טרינקען, ווארום מארגן וועלן מיר שטארבן״. /22:14 און {dn גאט} פון צבאות האט זיך אנטפלעקט אין מיינע אויערן:אויב די דאזיקע זינד וועט אייך פארגעבן ווערןביז איר וועט שטארבן!האט געזאגט דער האר, {dn גאט} פון צבאות. /22:15 אזוי האט געזאגט דער האר, {dn גאט} פון צבאות:גיי קום צו דעם דאזיקן אויפזעער, צו שבנא וואס איבערן פאלאץ:/22:16 וואס האסטו דא, און וועמען האסטו דא, וואס דו האסט דיר דא א קבר אויסגעהאקט, דו וואס האסט אויסגעהאקט אין דער הייך דיין קבר, זיך אויסגעשניטן אין פעלדז א וווינונג?/22:17 זע, {dn גאט} שליידערט דיך א מאכטיקן שליידער, און דרייט דיך אום דרייענדיק;/22:18 קוליען אין א קול וועט ער דיך אוועקקוליען, ווי א באל, אין א ברייטרוימיק לאנד. דארטן וועסטו שטארבן, און דארטן וועלן זיין דיינע פראכטיקע רייטוועגן, דו שאנד פון דעם הויז פון דיין האר!/22:19 און איך וועל דיך אראפשטויסן פון דיין שטאנד, און פון דיין שטעל וועט מען דיך אראפווארפן. /22:20 און עס וועט זיין אין יענעם טאג, וועל איך רופן מיין קנעכל אליקים דעם זון פון חלקיהון. /22:21 און איך וועל אים אנטאן דיין העמדל, און דיין גארטל וועל איך אים ארומבינדן, און דיין ממשלה וועל איך געבן אין זיין האנט;און ער וועט זיין פאר א פאטער צום באוווינער פון ירושלים, און צום הויז פון יהודה. /22:22 און איך וועל געבן דעם שליסל פון דודס הויז אויף זיין אקסל, און ער וועט עפענען, און קיינער וועט ניט פארשליסן, און ער וועט פארשליסן, און קיינער וועט ניט עפענען. /22:23 און איך וועל אים באפעסיטקן ווי א פלעקלאין א זיכערן ארט;און ער וועט זיין א טראן פון כבוד פאר זיין פאטערס הויז. /22:24 און דאס גאנצע געזעמל פון זיין פאטערס הויז, קינד און קייט, וועלן אנהענגען אויף אים אלע קליינע געפעסן, פון די בעקנגעפעסן און ביז אלע קרוגגעפעסן. /22:25 אין יענעם טאג, זאגט {dn גאט} פון צבאות, וועט אפגעטאן ווערן דאס פלעקלוואס איז באפעסטיקט אין א זיכערן ארט, און וועט אפגעהאקט ווערן און אראפפאלן, און די משא וואס אויף אים וועט פארשניטן ווערן;ווארום {dn גאט} האט גערעדט.

/23:1 די נבואה אויף צור. יאמערט איר שיפן פון תרשיש, ווארום זי איז פארוויסט, אן א הויז, אן אן איינגאנג;פון לאנד פון די כתיםאיז דאס זיי אנטפלעקט געווארן. /23:2 זייט שטיל, איר באוווינער פון ברעג;דו וואס די סוחרים פון צידון, די ים־פארער, האבן דיך אנגעפילט. /23:3 און איבער גרויסע וואסערן איז דער זאמען פון שיחור, דער שניט פון נילוס, איר איינקום געווען;און זי איז געווען דער מארק פון די פעלקער. /23:4 שעם זיך צידון, ווארום דער ים האט געזאגט, די פעסטונג פון ים, אזוי צו זאגן:ווי איך וואלט גאר ניט געווייטאקט און ניט געבארן, און קיין בחורים ניט דערצויגן, אדער יונגפרויען אויפגעבראכט. /23:5 אז מע וועט הערן אין מצרים, וועט מען ציטערן ביי דער הערונג פון צור.
/23:6 גייט אריבער קיין תרשיש, יאמערט, איר באוווינער פון ברעג. /23:7 איז דאס אייך די לוסטיקע, וואס פון פריע פארצייטיקע טעג פלעגן זי פירן אירע פיסאין דער ווייטן צו וווינען?/23:8 ווער האט דאס באראטן אויף צור דער באקרוינטער, וואס אירע סוחרים זיינען געווען שררות, אירע האנדלסלייט די נכבדים פון דער ערד?/23:9 {dn גאט} פון צבאות האט דאס באראטן, צו פארשוועכן דעם שטאלץ פון אל דער שיינקייט, צו מאכן גרינגגעשאצט אלע נכבדים פון דער ערד. /23:10 איבערפלייץ דיין לאנד ווי דער נילוס, טאכטער תרשיש, ניטא מער קיין איינצאם. /23:11 ער האט אויסגעשטרעקט זיין האנט איבערן ים, ער האט געמאכט ציטערן מלוכות;{dn גאט} האט באפוילן וועגן כנען, צו פארטיליקן אירע פעסטונגען. /23:12 און ער האט געזאגט: וועסט ניט מער לוסטיק זיין, געשענדטע יונגפרוי טאכטער צידון. שטיי אויף, גיי אריבער קיין כתים;אויך דארט וועסטו קיין מנוחה ניט האבן.
/23:13 זע, דאס לאנד פון די כשדים –די דאזיקע אומה איז נאך ניט געוועןווען אשור האט עס געגרונטפעסט פאר מדבר־לייט –זיי האבן אויפגעשטעלט זייערע באלעגערטורעמס, זיי האבן איינגעווארפן אירע פאלאצן;מע האט זיי געמאכט פאר א חורבה. /23:14 יאמערט איר שיפן פון תרשיש, ווארום פארוויסט געווארן איז אייער פעסטונג.
/23:15 און עס וועט זיין אין יענעם טאג:וועט צור זיין פארגעסן זיבעציק יאר, אזוי ווי די טעג פון איין מלך;צום סוף פון זיבעציק יאר וועט געשען מיט צוראזוי ווי אין געזאנג פון דער זונה:
/23:16 נעם א הארף, גיי אום אין שטאט, פארגעסענע זונה;שפיל שיין, זינג פיל, כדי זאלסט דערמאנט ווערן.
/23:17 און עס וועט זיין צום סוף פון זיבעציק יאר, וועט {dn גאט} זיך דערמאנען אן צור, און זי וועט זיך אומקערן צו איר זונה־לוין, און וועט ווידער פארקערן מיט אלע קיניגרייכן פון דער וועלטאויפן געזיכט פון דער ערד. /23:18 אבער איר פארדינסט און איר זונה־לויןוועט זיין הייליק צו {dn גאט};ער וועט ניט באהאלטן און ניט איינגעשלאסן ווערן;נייערט פאר די וואס זיצן פאר {dn גאט} וועט זיין איר פארדינסט, צו עסן צו זאט, און פאר א צודעק א שיינעם.

/24:1 זע, {dn גאט} ליידיקט אויס די ערד און פארוויסט זי, און וועט צעדרייען איר פנים, און צעשפרייטן אירע באוווינער. /24:2 און עס וועט זיין, אזוי דאס פאלק אזוי דער כהן, אזוי דער קנעכט אזוי זיין האר, אזוי די דינסט אזוי איר הארינטע, אזוי דער קויפער אזוי דער פארקויפער, אזוי דער מלוה אזוי דער לייער, אזוי דער מאנער אזוי דער וואס מע מאנט פון אים. /24:3 אויסגעליידיקט וועט אויסגעליידיקט ווערן די ערד, און צערויבט וועט זי צערויבט ווערן;ווארום {dn גאט} האט גערעדט דאס דאזיקע ווארט. /24:4 פאראבלט, פארוועלקט איז די ערד, פארשניטן, פארוועלקט איז די וועלט, פארשניטן די הויכע לייט פון דער ערד. /24:5 און די ערד איז זינדיק אונטער אירע באוווינער, ווארום זיי האבן עובר געווען אויף די לערנונגען, איבערגעטרעטן דאס געזעץ, פארשטערט דעם אייביקן בונד. /24:6 דרום עסט אויף א קללה די ערד, און פארשולדיקט זיינען די וווינער דערין;דרום גייען איין די באוווינער פון דער ערד, און מענטשן בלייבן ווינציק. /24:7 עס טרויערט דער וויין, פארוועלקט איז דער וויינשטאק, עס זיפצן אלע פריילעכע הערצער. /24:8 אויפגעהערט האט די פרייד פון די פויקן, פארמיטן איז דער ליארעם פון די לוסטיקע, אויפגעהערט האט די פרייד פון דער הארף. /24:9 מע טרינקט ניט קיין וויין מיט געזאנג, ביטער איז דער טרונק זיינע טרינקער. /24:10 צעבראכן איז די נישטיקע שטאט, פארשלאסן איטלעך הויז ניט אריינצוגיין. /24:11 א ווייגעשריי אין די גאסן ביים וויין;פארפינצטערט איז איטלעכע שמחה, פארוואגעלט די פרייד פונעם לאנד. /24:12 געבליבן איז א וויסטקייט אין שטאט, און צעהאקט אין א חורבה איז דער טויער. /24:13 ווארום אזוי וועט עס זיין אין מיטן פון דער ערד, צווישן די פעלקער;ווי ביים אפקלאפן אן איילבערטבוים, ווי א נאכקלייב ווען די לעז איז געענדיקט. /24:14 די דאזיקע וועלן אויפהייבן זייער קול אין געזאנג, וועגן דער גרויסקייט פון {dn יהוה} טוען זיי שאלן פון אים. /24:15 דרום טוט ערלעכן {dn יהוה}אין די לענדער פון ליכט, אויף די אינזלען פון ים, דעם נאמען פון {dn יהוה} דעם {dn גאט} פון ישראל.
/24:16 פון עק ערד האבן מיר געזאנגען געהערט:״פראכט צו דעם גערעכטן!״אבער איך זאג:איך גיי איין, איך גיי איין, ווי איז מיר!די פעלשער טוען פעלשן, יא, א פעלשונג פעלשן די פעלשער. /24:17 א גרויל און א גרוב און א נעץ אויף דיר, באוווינער פון דער ערד. /24:18 און עס וועט זיין, דער וואס אנטלויפט פון דעם קול פון גרויל, וועט אריינפאלן אין גרוב, און דער וואס קומט ארויף פון גרוב, וועט געפאנגען ווערן אין נעץ;ווארום די פענצטער פון דער הייך האבן זיך געעפנט, און עס שטורעמען די גרונטפעסטן פון דער ערד. /24:19 ברעכן צעברעכט זיך די ערד, ברעקלען צעברעקלט זיך די ערד, וואקלען טוט זיך וואקלען די ערד. /24:20 שאקלען ווי א שיכורער וועט זיך שאקלען די ערד, און וועט זיך טרייסלען ווי א נאכטביידל;און שווער וועט זיין איר פארברעך אויף איר, און זי וועט פאלן, און מער ניט אויפשטיין.
/24:21 און עס וועט זיין אין יענעם טאג, וועט {dn גאט} זיך רעכענען מיט דעם חיל פון דער הייךאין דער הייך, און מיט די מלכים פון דער ערדאויף דער ערד. און זיי וועלן איינגעזאמלט ווערןווי מע זאמלט געפאנגענע אין תפיסה, /24:22 און זיי וועלן איינגעשלאסן ווערן אין פעסטונג, און ערשט נאך פיל טעג וועלן זיי דערמאנט ווערן. /24:23 און די לבנה וועט זיך שעמען, און די זון וועט פארשעמט ווערן, ווארום {dn גאט} פון צבאות טוט קיניגןאויף בארג ציון, און אין ירושלים;און אנטקעגן זיינע עלטסטע וועט זיין א פראכטיקייט.

/25:1 {dn יהוה}, דו ביסט מיין {dn גאט}, איך וועל דיך דערהייבן, איך וועל לויבן דיין נאמען, ווארום האסט אויפגעטאן ווונדער;די באראטן פון לאנג אן –מיט טרייער געטריישאפט. /25:2 ווארום האסט געמאכט פון א שטאט א הויפן, א באפעסטיקטן כרך פאר א חורבה, די פאלאצן פון פרעמדע פאר אויס שטאט, זיי זאלן אייביק ניט אפגעבויט ווערן. /25:3 דרום וועט דיך ערלעכן די שטארקע אומה, דער כרך פון מאכטיקע פעלקער וועט דיך פארכטן. /25:4 ווארום ביסט געווען א פעסטונג דעם ארימאן, א פעסטונג דעם באדערפטיקן אין זיין נויט, א שוץ פון גוסרעגן, א שאטן פון היץ;ווארום דער צארן פון די מאכטיקעאיז ווי א גוסרעגן אויף א וואנט. /25:5 אזוי ווי היץ אין א טרוקענעם לאנד, דאס גערויש פון די פרעמדע אונטערטעניקסטו;ווי היץ דורך א וואלקנשאטן, ווערט דאס געזאנג פון די מאכטיקע פארדריקט.
/25:6 און {dn גאט} פון צבאות וועט מאכןפאר אלע פעלקער אויף דעם דאזיקן בארג, א מאלצייט פון פעטשפייזן, א מאלצייט פון הייוונוויינען, פעטשפייזן מארכיקע, הייוונוויינען געלייטערטע. /25:7 און ער וועט פארטיליקן אויף דעם דאזיקן בארגדעם צודעק וואס דעקט צו אלע פעלקער, און דעם שלייער וואס איז געשלייערט אויף אלע אומות. /25:8 ער וועט פארטיליקן דעם טויט אויף אייביק;און {dn גאט דער האר} וועט אפווישןדי טרער פון איטלעכן פנים, און די שאנד פון זיין פאלקוועט ער אפטאן פון דער גאנצער ערד;ווארום {dn גאט} האט גערעדט.
/25:9 און מע וועט זאגן אין יענעם טאג:זע, דאס איז אונדזער {dn גאט}, וואס מיר האבן געהאפט צו אים ער זאל אונדז העלפן, דאס איז {dn יהוה} וואס מיר האבן געהאפט צו אים, לאמיר לוסטיק זיין און זיך פרייען מיט זיין הילף. /25:10 ווארום די האנט פון {dn גאט} וועט רוען אויף דעם דאזיקן בארג, און מואב וועט צעטרעטן ווערן אויף זיין ארט, ווי שטרוי ווערט צעטרעטן אין מיסטהויפן. /25:11 און ער וועט אויסשפרייטן דערין זיינע הענט, ווי א שווימער שפרייט אויס צום שווימען;אבער מע וועט דערנידערן זיין גאווהמיט די קונצן פון זיינע הענט:/25:12 און די הויכע פעסטונג פון דיינע מויערןבייגט ער, דערנידערט ער, ברענגט ער צו דער ערד ביזן שטויב.

/26:1 אין יענעם טאג וועט געזונגען ווערןדאס דאזיקע געזאנג אין לאנד יהודה:א שטארקע שטאט האבן מיר;מויערן און פעסטונגען מאכט ער פאר הילף. /26:2 עפנט די טויערן, און זאל אריינגיין דאס גערעכטע פאלק, וואס היט אפ געטריישאפט. /26:3 דאס געמיט וואס פארלאזט זיךבאהיטסטו אין שלום;אין שלום, ווייל עס פארזיכערט זיך אויף דיר. /26:4 פארזיכערט אייך אויף {dn יהוה} ביז אייביק, ווארום אין יה {dn יהוה} איז אן אייביקער פעלדז. /26:5 ווארום ער האט געבייגט די וואס זיצן אין דער הייך, די דערהויבענע שטאט;ער דערנידערט זי, ער דערנידערט זי ביז דער ערד, ער ברענגט זי ביזן שטויב. /26:6 דער פוס וועט זי צעטרעטן, די פיס פון דעם ארימען, די טריט פון באדערפטיקע.
/26:7 דער וועג פון גערעכטן איז גלייך;דו רעכטפארטיקער, מאכסט גלאט דעם שטעג פון גערעכטן;/26:8 יא, אויף דעם וועג פון דיינע משפטיםהאבן מיר געהאפט אויף דיר, {dn גאט};צו דיין נאמען און צו דיין געדעכענישאיז די גלוסטונג פון דער זעל. /26:9 מיט מיין זעל האב איך דיך געגלוסט ביי נאכט, יא, מיט מיין גייסט אין מיר האב איך דיך געזוכט, ווארום אז דיינע משפטים זיינען אויף דער ערד, לערנען גערעכטיקייט די באוווינער פון דער וועלט. /26:10 ווערט דער רשע געלייטזעליקט, לערנט ער ניט גערעכטיקייט;אין לאנד פון ערלעכקייט טוט ער אומרעכט, און ער זעט ניט די גרויסקייט פון {dn גאט}.
/26:11 {dn גאט}, אויפגעהויבן איז דיין האנט, אבער זיי זעען ניט;זאלן זיי זען און זיך שעמעןדיין אננעמען זיך פארן פאלק;יא, א פייער זאל דיינע פיינט פארצערן. /26:12 {dn גאט}, באשער אונדז שלום, ווארום אויך אלע אונדזערע אויפטועןהאסט דו אויסגעפירט פאר אונדז. /26:13 {dn יהוה} אונדזער {dn גאט}, הארן אחוץ דיר האבן געהערשט איבער אונדז. אבער נאר דיך האבן מיר דערמאנט – דיין נאמען. /26:14 די מתים וועלן ניט לעבעדיק ווערן, די טויטע וועלן ניט אויפשטיין;פאר וואר האסט געשטראפט און זיי פארטיליקט, און אונטערגעבראכט יעטוועדער זכר פון זיי. /26:15 האסט געמערט ביי די פעלקער, {dn גאט}, האסט געמערט ביי די פעלקער דיין כבוד;האסט דערגרייכט אלע ווייטע עקן פון דער ערד.
/26:16 {dn גאט}, אין נויט האבן זיי דיך דערמאנט, זיי האבן אויסגעגאסן א שטיל געבעט, ווען דיין שטראף איז געווען אויף זיי. /26:17 ווי א טראגעדיקע וואס גייט צו קינד, דרייט זיך, שרייט אין אירע ווייען, אזוי זיינען מיר געווען פאר דיר, {dn גאט}. /26:18 מיר האבן געטראגן, מיר האבן געווייטאקט, און אזוי ווי מיר וואלטן ווינט געבארן;קיין ישועות האבן מיר ניט אויסגעווירקט אין לאנד, און ניט אויפגעלעבט האבן די באוווינער פון דער וועלט. /26:19 זאלן אויפלעבן דיינע מתים, מיינע טויטע לייבער זאלן אויפשטיין!וואכט אויף און זינגט, איר וואס רוט אין שטויב;ווארום א טוי פון ליכטיקייט איז דיין טוי, און די ערד וועט די טויטע ארויסגעבן.
/26:20 קום, מיין פאלק, גיי אריין אין דיינע קאמערן, און פארשליס דיין טיר הינטער דיר;באהאלט זיך אויף א קליין וויילע, ביז דער צארן וועט אריבער. /26:21 ווארום זע, {dn גאט} גייט ארויס פון זיין ארט, צו באשטראפן די באוווינער פון דער ערד פאר זייער זינד, און די ערד וועט אנטפלעקן איר בלוט, און וועט מער ניט פארדעקן אירע הרוגים.

/27:1 אין יענעם טאג וועט {dn גאט} באשטראפןמיט זיין הארטער און גרויסער און שטארקער שווערד, דעם לויתן, די לויפיקע שלאנג, און דעם לויתן, די געדרייטע שלאנג;און ער וועט טייטן דעם קראקאדיל וואס אין ים. /27:2 אין יענעם טאג זינגט צו איר:וויינגארטן פון שוימיקן וויין!/27:3 איך {dn גאט} בין זיין היטער, אלע רגע באוועסער איך אים;טאמער וועט מען אים בייז טאן, אים היט איך ביי נאכט און ביי טאג. /27:4 קיין צארן איז ניטא אין מיר;ווען דאס איז מיר דערנער און ווילדגעוועקס!איך וואלט אין מלחמה געטרעטן דערויף;איך וואלט עס פארברענט מיט אנאנדער. /27:5 ווען ער זאל זיך נאר האלטן אן מיין שטארקייט, מאכן שלום מיט מיר, מיט מיר שלום מאכן!
/27:6 אין די קומעדיקע טעג וועט זיך איינווארצלען יעקב, שפראצן און בליען וועט ישראל, און דאס געזיכט פון דער וועלט וועט פול זיין מיט פרוכט.
/27:7 האט ער אים געשלאגן ווי ער האט זיין שלעגער געשלאגן?אדער איז ער ווי די טייטונג פון זיינע געטייטע געטייט געווארן?/27:8 ווען פול די מאס, באשטראפסטו זי מיט אוועקשיקן;ער האט זי פארטריבן אין זיין שווער געמיטאין טאג פון מזרח־ווינט. /27:9 דרום וועט דערמיט פארגעבן ווערן די זינד פון יעקב, און דאס איז אל דער אפצאל פאר אפטאן זיין חטא:ווען ער וועט מאכן אלע מזבח־שטיינערווי קאלכשטיינער צעהאקטע, אז מער זאלן ניט אויפשטייןקיין געצנביימער און קיין זונזיילן. /27:10 ווארום די באפעסטיקטע שטאט איז אליין, א וווינונג אוועקגעווארפן און פארלאזט ווי א מדבר;דארט וועט זיך פיטערן א קאלב, און דארט וועט עס הויערן, און פארלענדן אירע צווייגן. /27:11 ווען אירע ריטלעך זיינען פארדארט, וועלן זיי אפגעבראכן ווערן;ווייבער קומען און צינדן זי אן. ווארום א פאלק אן פארשטאנדיקייט איז דאס;דרום וועט אים ניט דערבארימען זיין בורא, און זיין באשעפער וועט אים ניט לייטזעליקן.
/27:12 און עס וועט זיין אין יענעם טאג, וועט {dn גאט} אפקלאפן זיין פרוכטפון שטראם פון דעם טייך [פרת], ביז דעם טייך פון מצרים, און איר וועט אויפגעקליבן ווערן איינציק־איינציקווייז, קינדער פון ישראל.
/27:13 און עס וועט זיין אין יענעם טאג, וועט געבלאזן ווערן אין א גרויסן שופר, און עס וועלן קומען די פארלארענע אין לאנד אשור, און די פארשטויסענע אין לאנד מצרים, און זיי וועלן זיך בוקן צו {dn גאט}אויפן הייליקן בארג אין ירושלים.

/28:1 וויי, די שטאלצע קרויןפון די שכורים פון אפרים, און די וועלקעדיקע בליעכץפון זיין פראכטיקער שיינקייט, וואס אויפן שטאלצבאזאלבטן קאפפון די וויינפארטומלטע!/28:2 זע, {dn גאט} האט א שטארקן און א מאכטיקן, ווי א האגלגעוויטער, א שטורעם פון צעשטערונג, ווי א שטראם פון שטארקע, פלייציקע וואסערן, וואס לייגט צו דער ערד מיט געוואלט. /28:3 מיט די פיס וועט צעטרעטן ווערןדי שטאלצע קרוין פון די שכורים פון אפרים. /28:4 און די וועלקעדיקע בליעכץ פון זיין פראכטיקער שיינקייט, וואס אויפן שטאלצבאזאלבטן קאפ, וועט זיין ווי אן ערשטפרוכט פאר זומער, וואס אז דער זעער דערזעט זי, שלינגט ער זי איין ווען זי איז נאך אין זיין האנט.
/28:5 אין יענעם טאג וועט {dn גאט} פון צבאות זייןפאר א קרוין פון שיינקייט, און פאר א קראנץ פון פראכטיקייט, פאר דעם איבערבלייב פון זיין פאלק, /28:6 און פאר א גייסט פון משפטפאר דעם וואס זיצט איבערן משפט, און פאר גבורהצו די וואס שלאגן צוריק די מלחמה ביים טויער.
/28:7 און אויך די דאזיקע וואקלען זיך פון וויין, און שאקלען זיך פון טרונק;דער כהן און דער נביא וואקלען זיך פון טרונק, זיי זיינען צעמישט פון וויין, זיי שאקלען זיך פון טרונק, זיי וואקלען זיך אין דער זעונג, זיי ווערן געשטרויכלט ביים משפט. /28:8 ווארום אלע טישן זיינען פול מיט שמוציקער מייקעכץ, ביז ניטא אן ארט א ריינער .
/28:9 וועמען זאל מען לערנען וויסן?און וועמען געבן צו פארשטיין די הערונג?פון מילך אנטוווינטע?פון ברוסט אוועקגענומענע?/28:10 ווארום עס איז א געבאט צו א געבאט, א געבאט צו א געבאט, א שטריך צו א שטריך, א שטריך צו א שטריך, א ביסל דא, א ביסעל דארט. /28:11 ווארום מיט א שטאמלדיקער ליפ, און מיט א פרעמדן לשון, מוז מען רעדן צו דעם דאזיקן פאלק, /28:12 וואס מע האט צו זיי געזאגט: דאס איז די רוונג , מאכט רוען דעם מידן;און דאס איז די מנוחה;אבער זיי האבן ניט געוואלט הערן. /28:13 און דאס ווארט פון {dn גאט} איז ביי זייא געבאט צו א געבאט, א געבאט צו א געבאט, א שטריך צו א שטריך, א שטריך צו א שטריך, א ביסל דא, א ביסל דארט;כדי זיי זאלן גיין און געשטרויכלט ווערן אהינטער, און צעבראכן און געפאנגען און באצווונגען ווערן.
/28:14 דרום הערט דאס ווארט פון {dn גאט}, איר לייט פון געשפעט, איר ווערטלזאגער פון דאזיקן פאלק וואס אין ירושלים:/28:15 ווייל איר האט געזאגט:מיר האבן געשלאסן א בונד מיטן טויט, און מיט דער אונטערערד האבן מיר אן אפמאך געמאכט;אז די פלייציקע רוט וועט דורכגיין, וועט זי צו אונדז ניט קומען, ווארום מיר האבן ליגן געמאכט אונדזער באשיצונג, און אין פאלשקייט האבן מיר זיך פארבארגן;/28:16 דרום האט {dn גאט דער האר} אזוי געזאגט:זע, איך גרונטפעסט אין ציון א שטיין, א געפרוווטן שטיין, א טייערן ווינקל, א פעסטן גרונטפעסט;דער וואס גלויבט, זאל ניט איילן. /28:17 און איך וועל מאכן גערעכטיקייט פאר א מעסטשנור, און רעכטפארטיקייט פאר א בויגעוויכט;און א האגל וועט אוועקקערן די באשיצונג פון ליגן, און די פארבארגעניש וועלן וואסערן אוועקפלייצן. /28:18 און אפגעמעקט וועט ווערן אייער בונד מיטן טויט, און אייער אפמאך מיט דער אונטערערד וועט ניט באשטיין. אז די פלייציקע רוט וועט דורכגיין, וועט איר פון איר צעטרעטן ווערן. /28:19 ווי אפט זי גייט דורך וועט זי אייך נעמען;ווארום פרימארגן אין פרימארגן וועט זי דורכגיין, ביי טאג און ביי נאכט;און א הוילע שרעק וועט זיין צו באנעמען די הערונג. /28:20 ווארום דאס בעט איז צו קורץ זיך אויסצוציען, און דער צודעק צו שמאל אז מע דרייט זיך צונויף. /28:21 ווארום אזוי ווי אויף בארג פרצים וועט {dn גאט} אויפשטיין, אזוי ווי אין טאל פון גבעון וועט ער צערענען, צו טאן זיין טוונג – פרעמד איז זיין טוונג, און צו ווערקן זיין ווערק – אויסטערליש איז זיין ווערק. /28:22 און אצונד זאלט איר ניט שפעטן, כדי אייערע בינדשטריק זאלן ניט פעסטער ווערן;ווארום א פארלענדונג און א גזרהאב איך געהערט פון דעם האר, {dn גאט} פון צבאות, אויפן גאנצן לאנד.
/28:23 לייגט צו דאס אויער, און הערט מיין קול, פארנעמט און הערט מיין ווארט;/28:24 אקערט דען נאכאנאנד דער אקערער אויף צו זייען, און עפנט און צעהאקט זיין ערד?/28:25 פאר וואר, אז ער האט אויסגעגליכן איר אויבערפלעך, צעשפרייט ער שווארצקימל, און קימל ווארפט ער אויס, און טוט אריין ווייץ אין שורות, און גערשט אויפן אנגעצייכנטן ארט, און טונקלווייץ ביים ראנד דערפון. /28:26 ווארום אים האט ריכטיק געלערנט, אים טוט ווייזן זיין {dn גאט}. /28:27 יא, ניט מיט א דרעששליטן ווערט שווארצקימל געדראשן, און א ראד פון א וואגן ווערט ניט אויף קימל געדרייט;נייערט מיט א שטעקן ווערט שווארצקימל געקלאפט, און קימל מיט א רוט. /28:28 ווערט ברויטקארן צעדריקט?פאר וואר, ניט אייביק דרעשן דרעשט ער עס;הגם עס רעשט דער וואלץ פון זיין וואגן מיט זיינע צאקן –צעדריקן וועט ער עס ניט. /28:29 דאס אויך איז ארויס פון {dn גאט} פון צבאות;ווונדערלעך איז ער אין באראט, גרויס איז ער אין חכמה.

/29:1 וויי, אריאל, אריאל, שטאט ווו דוד האט גערוט!מערט א יאר אויף א יאר, זאלן די יום־טובים זיך ארומדרייען, /29:2 און איך וועל דריקן אריאל, און עס וועט זיין א קלאג און א קלאגעניש, און ער וועט מיר זיין אזוי ווי אן אריאל. /29:3 און איך וועל לאגערן ארום דיר ווי א ראד, און וועל דיך באלעגערן מיט אן ערדוואל, און אויפשטעלן אויף דיר באלעגערווערק. /29:4 און נידעריק פון דער ערד וועסטו רעדן, און טיף פון שטויב וועט קומען דיין ווארט;און ווי א גייסט פון דער ערד וועט זיין דיין קול, און פון שטויב וועט פיפסן דיין ווארט. /29:5 אבער די דינע שטויב וועט ווערן דער המון פון דיינע פיינט, און ווי שפריי וואס פארגייט דער המון פון די מאכטיקע;און פלוצים־פלוצלינג וועט עס געשען. /29:6 פון {dn גאט} פון צבאות וועט קומען די שטראף, מיט דונער און מיט ערדציטערניש און גרויס געפילדער, שטורעם און געוויטער און פלאמפייער וואס פארצערט. /29:7 און אזוי ווי א חלום, א זעונג פון דער נאכט, וועט זיין דער המון פון אלע פעלקערוואס האלטן מלחמה אויף אריאל –אי אלע וואס האלטן מלחמה אויף איר, אי די באלעגערפעסטונג ארום איר, אי די וואס דריקן זי. /29:8 און עס וועט זיין:אזוי ווי א הונגעריקן חלומט זיך, ערשט ער עסט, און ער כאפט זיך אויף, און זיין לייב איז ליידיק, און אזוי ווי א דארשטיקן חלומט זיך, ערשט ער טרינקט, און ער כאפט זיך אויף, ערשט ער איז שלאף, און זיין זעל איז פארשמאכט, אזוי וועט זיין דער המון פון אלע פעלקער, וואס האלטן מלחמה אויף בארג ציון.
 /29:9 פארדולט אייך און זייט צעדולט!פארבלענדט אייך און זייט בלינד!איר וואס זייט שכור און ניט פון וויין, וואס שאקלט זיך און ניט פון טרונק. /29:10 ווארום {dn גאט} האט אויסגעגאסן אויף אייךא גייסט פון הינערפלעט, און האט צוגעמאכט אייערע אויגן, די נביאים, און אייערע קעפ, די זעערס, האט ער פארדעקט.
/29:11 און די זעונג פון אלץ דינג איז פאר אייך אזוי ווי ווערטער פון א פארחתמעטן געשריפטס, וואס אז מע גיט עס צו דעם וואס קען געשריפטס, אזוי צו זאגן: לייען דאס, איך בעט דיך, זאגט ער: איך קען ניט, ווארום עס איז פארחתמעט. /29:12 און אז דאס געשריפטס ווערט געגעבן צו דעם וואס קען ניט קיין געשריפטס, אזוי צו זאגן: לייען דאס, איך בעט דיך, זאגט ער: איך קען ניט קיין געשריפטס.
/29:13 און {dn גאט} האט געזאגט:ווייל דאס דאזיקע פאלק האט גענענט מיט זיין מויל, און מיט זיינע ליפן מיך געערלעכט, אבער זיין הארץ האט ער דערווייטערט פון מיר, און זייער מורא פאר מיראיז ווי אן איינגעלערנט געבאט פון מענטשן, /29:14 דרום זע, איך טו נאך מער פארווונדערן דאס דאזיקע פאלק, ווונדערלעך פארווונדערן;און פארלארן ווערן וועט די חכמה פון זיינע חכמים, און די פארשטאנדיקייט פון זיינע פארשטאנדיקעוועט פארהוילן ווערן.
/29:15 וויי, די וואס פארהוילן טיף זייער באראט פון {dn גאט}, און אין דער פינצטער זיינען זייערע מעשים, און זיי זאגן: ווער זעט אונדז? און ווער ווייס אונדז?/29:16 די פארקערטקייט אייערע!צי איז דער טעפער ווי ליים גערעכנט, אז דאס ווערק זאל זאגן אויף זיין מיינסטער:ער האט מיך ניט געמאכט?און דער באשאף זאל זאגן אויף זיין באשעפער:ער פארשטייט ניט?
/29:17 פאר וואר, אין נאך א קליין וויילע, וועט דער לבנון פארקערט ווערן אין א פרוכטגארטן, און דער פרוכטגארטן וועט פאר א וואלד גערעכנט ווערן. /29:18 און די טויבע אין יענעם טאגוועלן הערן די ווערטער פון א בוך, און פון חושך און פינצטערנישוועלן זען די אויגן פון בלינדע. /29:19 און די פארליטענע וועלן מערןזייער שמחה אין {dn גאט}, און די באדערפטיקע צווישן מענטשןוועלן מיטן הייליקן פון ישראל זיך פרייען. /29:20 ווארום אוועק דער מאכטיקער, און פארלענדט וועט זיין דער שפעטער, און פארשניטן אלע וואס לויערן אויף אומרעכט;/29:21 די וואס מאכן שולדיק א מענטשן מיט א ווארט, און דעם שטראפזאגער לייגן זיי א שטרויכלונג אין טויער, און פארדרייען מיט נישט דעם גערעכטן.
/29:22 דרום האט {dn גאט}, וואס האט אויסגעלייזט אברהמען, אזוי געזאגט אויפן הויז פון יעקב:אצונד וועט ניט פארשעמט ווערן יעקב, און אצונד וועט זיין פנים ניט בלאס ווערן;/29:23 יא, אז ער וועט זען זיינע קינדער, דאס ווערק פון מיינע הענט, אין זיין מיט, ווי זיי הייליקן מיין נאמען;ווארום זיי וועלן הייליקן דעם הייליקן פון יעקב, און דעם {dn גאט} פון ישראל וועלן זיי פארכטן. /29:24 און די פארפירטע אין גייסט וועלן וויסן צו פארשטיין, און די מורמלער וועלן לערנען א מוסר.

/30:1 וויי, קינדער אפקערער, זאגט {dn גאט}, צו מאכן עצות וואס ניט פון מיר, און צו וועבן געוועבן וואס ניט מיין גייסט, כדי צו מערן זינד אויף זינד!/30:2 די וואס גייען נידערן קיין מצרים, און מיין מויל האבן זיי ניט געפרעגט;זיך צו שיצן אין דער באשיצונג פון פרעהן, און זיך צו באשירעמען אין שאטן פון מצרים. /30:3 אבער די באשיצונג פון פרעהן וועט אייך ווערן צו בושה, און די באשירעמונג אין שאטן פון מצרים צו שאנד. /30:4 ווארום אין צוען זיינען געווען זיינע הארן, און זיינע שלוחים טוען קיין חנס דערגרייכן. /30:5 אלע וועלן זיי זיך שעמעןאיבער דעם פאלק וואס קען זיי ניט נוצן, וואס זיינען ניט צו הילף און ניט צו נוץ, נאר צו בושה און צו חרפה.
/30:6 די נבואה אויפן וואסערפערד פון דרום. דורך א לאנד פון נויט און אנגסט, וואס די לייבינטע און דער לייב איז פון דארטן, דער פיפערנאטער און דער פליעדיקער לינדווארעם, פירן זיי אויפן רוקן פון יונגאייזלען זייערע פארמעגנס, און אויפן הויקער פון קעמלען זייערע אוצרות, צו א פאלק וואס קען ניט נוצן. /30:7 ווארום נישטיק און אן האפט העלפט מצרים;דרום רוף איך דאס: שטאלץ זיינען זיי אויף ליידיק צו זיצן. /30:8 אצונד קום פארשרייב עס אויף א טאוול ביי זיי, און אין א בוך פארצייכן עס, און עס זאל זיין ביזן לעצטן טאג, אויף אייביק און שטענדיק. /30:9 ווארום א ווידערשפעניק פאלק איז דאס, קינדער לייקענער, קינדער וואס ווילן ניט הערןדי לערנונג פון {dn גאט};/30:10 וואס זאגן צו די נביאים:איר זאלט ניט נביאות זאגן;און צו די זעערס:איר זאלט אונדז ניט זען די ריכטיקייט;רעדט אונדז גלאטע רייד, זעט גענארענישן. /30:11 קערט אייך אפ פון וועג, נייגט אייך אפ פון שטעג, טוט אפ פון אונדזער פניםדעם הייליקן פון ישראל!/30:12 דרום האט דער הייליקער פון ישראל אזוי געזאגט:ווייל איר פאראכט דאס דאזיקע ווארט, און איר האט אייך פארזיכערט אויף רויב און באטרוג, און אייך אנגעלענט דערויף, /30:13 דרום וועט אייך זיין די דאזיקע זינדאזוי ווי אן אנקרייטיקער בראךאנטפלעקט אין א הויכער מויער, וואס פלוצים־פלוצלינג וועט קומען איר צעברעכעניש. /30:14 און ער וועט זי צעברעכן ווי מע צעברעכט א טעפערגעפעסצעהאקן און ניט שוינען;און אין אירע שטיקער וועט זיך ניט געפינען א שארבןאויף ארויסשארן פייער פון אויוון, אדער אנשעפן וואסער פון גרוב. /30:15 ווארום אזוי האט געזאגט {dn גאט דער האר}, דער הייליקער פון ישראל:אין שטילקייט און מנוחה וועט איר געהאלפן ווערן, אין רו און זיכערקייט וועט זיין אייער גבורה;אבער איר האט ניט געוואלט. /30:16 און איר האט געזאגט:ניין, נייערט אויף פערד וועלן מיר לויפן;דרום וועט איר לויפן;און: אויף פלינקע וועלן מיר רייטן;דרום וועלן פלינק זיין אייערע נאכיאגערס. /30:17 א טויזנט פאר דעם אנגעשריי פון איינעם, פאר דעם אנגעשריי פון פינף וועט איר אלע אנטלויפן;ביז וואנען איר וועט בלייבן ווי א שטאנג אויף א שפיץ בארג, און ווי א פאן אויף א הויכן ארט. /30:18 אבער פון דעסט וועגן טוט {dn גאט} הארן אייך צו לייטזעליקן, און פון דעסט וועגן טוט ער גארן אייך צו דערבארימען;ווארום א {dn גאט} פון גערעכטיקייט איז {dn יהוה}, ווויל צו די וואס הארן אויף אים.
/30:19 ווארום דו פאלק וואס זיצסט אין ציון, אין ירושלים, וויינען וועסטו מער ניט וויינען;לייטזעליקן וועט ער דיך לייטזעליקןאויף דעם קול פון דיין געשריי, ווי ער וועט הערן, טוט ער דיר ענטפערן. /30:20 און {dn גאט} וועט אייך געבן קארג ברויט און קנאפ וואסער, אבער דיין לערער וועט מער ניט זיין פארהוילן, און דיינע אויגן וועלן זען דיין לערער. /30:21 און דיינע אויערן וועלן הערן א ווארט הינטער דיר, אזוי צו זאגן: ״דאס איז דער וועג, גייט אויף אים״, סיי איר וועט זיך קערן רעכטס, און סיי איר וועט זיך קערן לינקס. /30:22 און איר וועט פאראומרייניקןדעם איבערצוג פון דיינע זילבערגעצן, און דעם באקלייד פון דיין געגאסענעם גאלדגעץ. אוועקווארפן וועסטו זיי אזוי ווי אומריינס;״ארויס!״ וועסטו זאגן דערצו. /30:23 און ער וועט געבן רעגן פאר דיין זריעהוואס דו וועסט זייען אין דער ערד, און דאס ברויט פון דער תבואה פון דער ערדוועט זיין פעט און זאפטיק. דיין פי וועט זיך פיטערן אין יענעם טאגאויף א לאנקע א ברייטער. /30:24 און די רינדער און די יונגאייזלעןוואס באארבעטן די ערד, וועלן עסן געשמאקע פוטער, וואס מע ווינטשופלט מיט א פייער און מיט א ווינטשופל. /30:25 און אויף יעטוועדער הויכן בארג, און אויף יעטוועדער דערהויבענעם בערגל, וועלן זיין בעכן, שטראמען וואסער, אין דעם טאג פון גרויס טייטונג, ווען טורעמס טוען פאלן. /30:26 און דאס ליכט פון דער לבנהוועט זיין ווי דאס ליכט פון דער זון, און דאס ליכט פון דער זוןוועט זיין זיבנפאך – ווי דאס ליכט פון זיבן טעג, אין דעם טאג וואס {dn גאט} פארבינדט דעם בראך פון זיין פאלק, און דעם ריס פון זיין ווונד טוט ער היילן.
/30:27 זע, דער נאמען פון {dn גאט} קומט אן פון דער ווייט, זיין צארן ברענט, און א שווערער רויך הייבט זיך אויף;זיינע ליפן זיינען פול מיט צארן, און זיין צונג ווי א פייער וואס פארצערט;/30:28 און זיין אטעם ווי א פלייציקער שטראם, וואס גרייכט ביז צום האלדז;צו זיפן די פעלקער אין א זיפ פון פארוויסטונג, מיט א פארפיריקער צאם אויף די באקן פון די אומות. /30:29 א געזאנג וועט ביי אייך זיין, ווי אין דער נאכט וואס א יום־טוב ווערט געהייליקט, און א הארציקע שמחה, ווי ביי דעם וואס גייט מיט א פלייט, צו קומען אויפן בארג פון {dn גאט}, צום פעלדז פון ישראל. /30:30 און {dn גאט} וועט לאזן הערן דעם הילך פון זיין קול, און וועט ווייזן דעם אראפלאז פון זיין ארעם, מיט גרימצארן און פלאמפייער וואס פארצערט, מיט וואלקנבראך און פלייצונג און האגלשטיין. /30:31 ווארום פון דעם קול פון {dn גאט} וועט צעבראכן ווערן אשור, די רוט מיט וואס ער פלעגט שלאגן. /30:32 און ווו נאר עס גייט דורך דער שטעקן פון באשערונג, וואס {dn גאט} וועט אראפלאזן אויף אים, וועט עס זיין מיט פויקן און מיט הארפן;און מיט מלחמות פון פעכטונג וועט ער מלחמה האלטן אויף זיי. /30:33 ווארום אנגעגרייט פון נעכטן איז דער פייערארט, יא, פארן מלך איז ער צוגעגרייט, טיף איז ער, ברייט איז ער;זיין הויפן האט פייער און האלץ א סך, גאטס אטעם טוט ברענעןווי א טייך שוועבל דערין.

/31:1 וויי, די וואס נידערן קיין מצרים נאך הילף, און אויף פערד פארלאזן זיי זיך;און זיי פארזיכערן זיך אויף רייטוועגן, ווייל זיי זיינען פיל, און אויף רייטער, ווייל זיי זיינען מאכטיק זייער;און זיי קערן זיך ניט צו דעם הייליקן פון ישראל, און {dn גאט} טוען זיי ניט זוכן!/31:2 אבער פאר וואר, ער איז קלוג, און ער ברענגט דאס בייז, און זיינע ווערטער טוט ער ניט אפ. און ער וועט אויפשטיין קעגן הויז פון די שלעכטסטוער, און קעגן דער הילף פון די וואס ווערקן אומרעכט. /31:3 און די מצרים זיינען מענטשן, און ניט {dn גאט}, און זייערע פערד זיינען פלייש, און ניט גייסט;און {dn גאט} וועט אויסשטרעקן זיין האנט, און שטרויכלען וועט דער העלפער, און פאלן וועט דער געהאלפענער, און אלע אין איינעם וועלן זיי פארלענדט ווערן. /31:4 ווארום אזוי האט געזאגט {dn גאט} צו מיר:אזוי ווי דער לייב און דער יונגלייב ברומט איבער זיין רויב, הגם א פולע פאסטוכער זיינען איינגעזאמלט ארום אים;פאר זייער קול דערשרעקט ער זיך ניט, און פאר זייער ליארעם בייגט ער זיך ניט;אזוי וועט {dn גאט} פון צבאות נידערן, צו האלטן מלחמה אויפן בארג פון ציוןאון אויף איר הויכן ארט. /31:5 ווי פויגלען פלאטערנדיק, אזוי וועט {dn גאט} פון צבאות באשירעמען ירושלים, באשירעמען און מציל זיין, פארשוינען און ראטעווען.
/31:6 קערט אייך אום צו וועמען איר האט טיף ווידערשפעניקט, קינדער פון ישראל. /31:7 פאר וואר, אין יענעם טאג וועלן זיי פאראכטןאיטלעכער זיינע אפגעטער פון זילבער, און זיינע אפגעטער פון גאלד, וואס אייערע הענט האבן אייך געמאכט צו זינד. /31:8 און אשור וועט פאלן דורך דער שווערד פון ניט א מאן, און די שווערד פון ניט א מענטשן וועט אים פארצערן;און ער וועט אנטלויפן פארן שווערד, און זיינע יונגע לייט וועלן צו צינדז ווערן. /31:9 און זיין פעלדז וועט פון מורא פארגיין, און אנגסטן פאר דער פאן וועלן זיינע הארן, זאגט {dn גאט}, וואס זיין פייער איז אין ציון, און זיין אויוון אין ירושלים.

/32:1 זע, מיט רעכטפארטיקייט וועט קיניגן דער קיניג, און הארן – זיי וועלן הערשן מיט גערעכטיקייט. /32:2 און איטלעכער וועט זייןווי א באהעלטעניש פון ווינט, און א פארבארגעניש פון גוסרעגן;ווי א בעכן וואסער אין א טריקעניש, ווי דער שאטן פון א שווערן פעלדזאין א פארשמאכטן לאנד. /32:3 און ניט פארקלעפט זיין וועלן די אויגן פון די זעער, און די אויערן פון די הערער וועלן פארנעמען. /32:4 און דאס הארץ פון די איבעראיילטע וועט פארשטיין צו וויסן, און די צונג פון די שטאמלער וועט רעדן געלויפיק קלאר. /32:5 און דעם געמיינעם וועט מען ניט רופן מער אדלמאן, און אויפן גייציקן וועט מען ניט זאגן מער נדבן. /32:6 ווארום דער געמיינער רעדט געמיין, און זיין הארץ ארבעט אומרעכט, צו טאן פאלשקייט, און צו רעדן וועגן {dn גאט} מיט גענאר;צו לאזן ליידיק דעם לייב פון דעם הונגעריקן, און דעם טראנק פון דעם דארשטיקן צו מינערן. /32:7 און דער גייציקער, זיינע געצייג זיינען שלעכט, בייזע מחשבות באראט ער, אומצוברענגען דעם ארימאן מיט רייד פון ליגן, אפילו ווען דער אביון טענהט גערעכט. /32:8 אבער דער אדלמאן באראט אדלקייט, און אויף אדלקייט וועט ער באשטיין.
/32:9 איר רויקע ווייבער, שטייט אויף, הערט מיין קול;איר זיכערע טעכטער, פארנעמט מיין זאג. /32:10 טעג און יארן וועט איר ציטערן, איר זיכערע, ווארום די לעז איז פארלענדט, קיין איינזאמלונג וועט ניט קומען. /32:11 שוידערט, איר רויקע, ציטערט, איר זיכערע;טוט אייך אויס און אנטבלויזט אייך, און גורט זאק אויף די לענדן, /32:12 אויף די בריסט זיך שלאגנדיק, איבער די גלוסטיקע פעלדער, איבערן פרוכטיקן וויינשטאק;/32:13 איבער דער ערד פון מיין פאלק, פארוואקסן מיט דערנער און ווילדגעוועקס;יא, איבער אלע הייזער פון לוסטיקייט, איבערן פריילעכן כרך. /32:14 ווארום דער פאלאץ איז פארלאזט, דער טומל פון שטאט האט אויפגעהערט;דער ערדוואל און דער טורעםזיינען פאר היילן אויף אייביק, א פרייד פאר וואלדאייזלען, א פיטערונג פאר סטאדעס. /32:15 ביז אויסגעגאסן וועט ווערן אויף אונדזא גייסט פון דער הייך, און דער מדבר וועט ווערן א פרוכטגארטן, און דער פרוכטגארטן וועט פאר א וואלד גערעכנט ווערן. /32:16 און אין מדבר וועט רוען גערעכטיקייט, און רעכטפארטיקייט וועט וווינען אין פרוכטגארטן. /32:17 און דאס ווערק פון רעכטפארטיקייט וועט זיין שלום, און דער אויפטו פון רעכטפארטיקייט –רו און זיכערקייט אויף אייביק. /32:18 און מיין פאלק וועט זיצן אין א וווינונג פון שלום, און אין וווינערטער זיכערע, און אין רוונגען שטילע. /32:19 און מע וועט זיך צעשפרייטן אויף דעם אראפגאנגפון וואלד, און ביז אין דער נידערונג וועט נידערן די שטאט. /32:20 ווויל צו אייך וואס זייט ביי אלע וואסערן, וואס לאזט ארויס פריי דעם פוס פון דעם אקס און דעם אייזל.

/33:1 וויי, דו פארוויסטער וואס ווערסט ניט פארוויסט, און דו פעלשער וואס מע פעלשט ניט אן דיר!אז דו וועסט אויפהערן פארוויסטן, וועסטו פארוויסט ווערן, אז דו וועסט ענדיקן פעלשן, וועט מען פעלשן אן דיר. /33:2 {dn גאט} לייטזעליק אונדז, צו דיר האבן מיר געהאפט;זיי זייער ארעם אלע פרימארגן, און אונדזער הילף אין צייט פון נויט.
/33:3 פון קול פון דעם טומל זיינען די אומות אנטלאפן, פון דיין אויפהייבן זיך ווערן די פעלקער צעשפרייט. /33:4 און אויפגעקליבן וועט ווערן אייער רויבווי דער היישעריק קלייבט אויף, ווי גרילן שפרינגען, טוט מען שפרינגען דערויף.
/33:5 דערהויבן איז {dn גאט}, ווארום ער רוט אין דער הייך;ער פילט אן ציון מיט רעכט און גערעכטיקייט. /33:6 און די זיכערקייט פון דיינע צייטן וועט זייןא שאץ מיט ישועות: חכמה און דערקענונג;מורא פאר {dn גאט}, דאס וועט זיין זיין אוצר.
/33:7 זע, זייערע העלדן קלאגן דרויסן, די שלוחים פון שלום טוען ביטער וויינען. /33:8 פארוויסט זיינען די וועגן, אויפגעהערט דער וועגפארער;ער האט פארשטערט דעם בונד, ער האט פאראכט די שטעט, ער אכט ניט אויף קיין מענטשן. /33:9 פארטרויערט, פארשניטן איז דאס לאנד, פארשעמט איז דער לבנון, פארוועלקט;דער שרון איז ווי א מדבר געווארן, און אפגעטרייסלט איז בשן און כרמל. אצונד וועל איך אויפשטיין, זאגט {dn גאט}, /33:10 אצונד וועל איך זיך דערהייכן, אצונד וועל איך זיך אויפהייבן. /33:11 איר טראגט שפריי, וועט איר געבערן שטרוי;אייער אטעם – א פייער וואס וועט אייך פארצערן. /33:12 און די פעלקער וועלן זיין ווי קאלך פארברענטע, ווי דערנער אפגעהאקטע וואס ווערן אין פייער געצונדן. /33:13 הערט, איר ווייטע, וואס איך האב געטאן, און ווייסט, איר נאנטע, מיין גבורה. /33:14 עס אנגסטן אין ציון די זינדיקע, א ציטערניש האט אנגענומען די פאלשע:ווער פון אונדז קען וויילן אין דעם פייער וואס פארצערט?ווער פון אונדז קען וויילן אין די אייביקע בראנדן?/33:15 דער וואס גייט אין רעכטפארטיקייט, און רעדט ערלעך, דער וואס פאראכט דעם געווין פון רויב, דער וואס שאקלט אפ זיינע הענט פון אננעמען שוחד, דער וואס פארשטאפט זיין אויער פון הערן וועגן בלוט, און פארדריקט זיינע אויגן פון קוקן אויף שלעכטס. /33:16 ער וועט רוען אין דער הייך;פעסטונגען פון פעלדזן וועלן זיין זיין באשיצונג;זיין ברויט איז געגעבן, זיין וואסער איז זיכער.
/33:17 דעם מלך אין זיין שיינקייט וועלן אנקוקן דיינע אויגן;זיי וועלן זען א לאנד פון ווייטענישן. /33:18 דיין הארץ וועט טראכטן אן דער אימה:ווו איז דער וואס האט געציילט?ווו דער וואס האט געווויגן?ווו דער וואס האט די טורעמס געציילט?/33:19 דאס פארשייטע פאלק וועסטו מער ניט זען, דאס פאלק מיט א טונקעלער שפראך, ניט צו פארשטיין, מיט א שטאמלדיקן לשון, ניט קלוג צו ווערן. /33:20 קוק אן ציון, די שטאט פון אונדזער איינזאמלונג;דיינע אויגן וועלן זען ירושלים, א וווינונג א רויקע, א געצעלט וואס וועט ניט אוועקגערוקט ווערן, וואס זיינע פלעקלעך וועלן אייביק ניט ארויסגעצויגן ווערן, און אלע זיינע שטריק וועלן ניט אפגעריסן ווערן. /33:21 נאר דארטן וועט {dn גאט} אונדז זיין מאכטיק, ווי אן ארט פון טייכן, שטראמען ברייטרוימיקע, וואס קיין רודערשיף קען אויף אים ניט גיין, און קיין שטארקער אקרענט קען אים ניט איבערפארן. /33:22 ווארום {dn גאט} איז אונדזער ריכטער, {dn גאט} איז אונדזער געזעצגעבער, {dn גאט} איז אונדזער מלך;ער וועט אונדז העלפן. /33:23 לויז געווארן זיינען דיינע שטריק, זיי האלטן ניט פעסט זייער מאכט, זיי שפרייטן דעם זאגל ניט אויס. דענצמאל ווערט פאנג פון פיל זאקרויב צעטיילט, הינקעדיקע רויבן רויב. /33:24 און קיין איינוווינער וועט ניט זאגן: איך בין קראנק;דעם פאלק וואס זיצט דערין איז פארגעבן די זינד.

/34:1 גענענט, איר פעלקער, צו הערן, און איר אומות, פארנעמט;זאל הערן די ערד און איר פולקייט, די וועלט און אלע אירע שפראצונגען. /34:2 ווארום {dn גאט} האט א כעס אויף אלע פעלקער, און א גרימצארן אויף זייער גאנצן חיל;ער האט זיי צו חרם געמאכט, זיי איבערגעגעבן צו דער שחיטה. /34:3 און זייערע דערשלאגענע וועלן זיך וואלגערן, – און פון זייערע פגרים וועט אויפגיין א געשטאנק, און די בערג וועלן צעגיין פון זייער בלוט. /34:4 און דער גאנצער חיל פון הימל וועט צעקריכן, און די הימלען וועלן ווי א מגילה זיך אויפוויקלען, און זייער גאנץ חיל וועט אראפוועלקן, ווי א בלאט וועלקט פון וויינשטאק, און ווי פארוועלקטס פון א פייגנבוים. /34:5 ווארום אנגעטרונקען אין הימל האט זיך מיין שווערד, אט וועט זי אויף אדום אראפנידערן, און אויף דעם פאלק פון מיין חרם, צום משפט. /34:6 גאטס שווערד איז פול מיט בלוט, געזעפטיקט מיט פעטס, מיט בלוט פון לעמער און בעק, מיט נירנפעטס פון ווידערס;ווארום {dn גאט} האט א שלאכטונג אין בצרה, און א גרויסע שעכטונג אין לאנד אדום. /34:7 און נידערן וועלן וויזלטירן מיט זיי, און בולן מיט אקסן;און אנטרינקען וועט זיך זייער ערד מיט בלוט, און זייער שטויב וועט זיך זעפטיקן מיט פעטס. /34:8 ווארום א טאג פון נקמה איז ביי {dn גאט}, א יאר פון באצאלונג פאר דעם קריג פון ציון. /34:9 און פארקערט ווערן אין פעך וועלן אירע שטראמען, און איר שטויב אין שוועבל, און איר ערד וועט ווערן ברענענדיקע פעך. /34:10 טאג און נאכט וועט זי ניט פארלאשן ווערן, אויף אייביק וועט אויפגיין איר רויך;פון דור צו דור וועט זי וויסט זיין, אויף אייביקאייביקייטן וועט קיינער ניט דורכגיין דורך איר. /34:11 און ירשען וועלן זי דער פעליקאן און דער זומפבושל, און די אייל און דער ראב וועלן רוען אין איר;און ער וועט ציען אויף איר א שנור פון וויסטקייט, און א גרונטוואג פון ליידיקייט. /34:12 פון אירע אדללייט וועט ניט זיין דארטווער עס זאל א מלוכה אויסרופן;און אלע אירע שררות וועלן ווערן צו נישט. /34:13 און אויפגיין וועלן דערנער אין אירע פאלאצן, און קראפיווע און שטעכגעוועקס אין אירע פעסטונגען;און זי וועט זיין א וווינונג פון שאקאלן, א געהעפט פאר שטרויספויגלען. /34:14 און ווילדע קעץ וועלן אנטרעפן מדבר־הינט, און א שד וועט רופן צו זיין חבר;יא, דארטן טוט לילית רוען, און געפינט איר מנוחה. /34:15 דארט מאכט די פיילשלאנג איר נעסט, און לייגט, און בריט און ווארעמט אין איר שאטן;יא, דארט זאמלען זיך האביכפויגלעןאיינער צום אנדערן. /34:16 פארשט אין גאטס בוך, און לייענט;קיינס פון די דאזיקע איז ניט געמינערט, קיינס פעלט ניט צום אנדערן. ווארום מיין מויל האט באפוילן, און זיין אטעם האט זיי איינגעזאמלט. /34:17 און ער האט זיי געווארפן א גורל, און זיין האנט האט עס זיי צעטיילט מיט א שנור;ביז אייביק וועלן זיי עס ירשען, אויף דור־דורות וועלן זיי רוען דערין.

/35:1 לוסטיק זיין וועלן דער מדבר און די טריקעניש, און פרייען וועט זיך די וויסטע, און בליען ווי א רויז. /35:2 בליען וועט זי בליען, און זיך פרייען, יא, מיט פרייד און געזאנג;די פראכט פון לבנון איז איר געגעבן, די שיינקייט פון כרמל און שרון;זיי וועלן זען די פראכט פון {dn יהוה}, די שיינקייט פון אונדזער {dn גאט}. /35:3 שטארקט די שלאפע הענט, און די שטרויכלדיקע קני טוט פעסטיקן. /35:4 זאגט צו די אומרויקע הערצער:זייט שטארק, האט ניט מורא;אט איז אייער {dn גאט}, ער וועט קומען מיט נקמה, מיט פארגעלטונג פון {dn גאט}וועט ער קומען און אייך העלפן. /35:5 דענצמאל וועלן אויפגעמאכט ווערן די אויגן פון בלינדע, און די אויערן פון טויבע וועלן געעפנט ווערן. /35:6 דענצמאל וועט א הינקעדיקער שפרינגען ווי א הינד, און די צונג פון א שטומען וועט זינגען;ווארום אין מדבר ברעכן אויס וואסערן, און בעכן אין דער וויסטע. /35:7 און דאס הייסע געזעמד וועט ווערן צום געמויזעכץ, און א דארשטעניש צו קוואלן וואסער;אין וווינארט פון שאקאלן וועט זיין א הויערונג פון שאף , א געהעפט פאר ראר און יאמש. /35:8 און דארט וועט זיין א שטעג און א וועג, און דער הייליקער וועג וועט מען אים רופן;ניט דורכגיין וועט אים אן אומריינער, נייערט פאר זיי וועט ער זיין;וועגגייער אפילו אומגעניטע וועלן ניט בלאנדזשען. /35:9 דארט וועט ניט זיין קיין לייב, און קיין ווילדע חיה וועט ניט ארויפגיין אויף אים –זיי וועלן זיך דארט ניט געפינען. און די אויסגעלייזטע וועלן גיין, /35:10 און די דערלייזטע פון {dn גאט} וועלן צוריקקערן, און וועלן קומען קיין ציון מיט געזאנג, און אן אייביקע שמחה וועט זיין אויף זייער קאפ;ששון־ושמחה וועט זיי אניאגן, און אנטלויפן וועלן טרויער און זיפצעניש.

/36:1 און עס איז געווען אין פערצנטן יאר פון מלך חזקיהון, איז ארויפגעגאנגען סנהריב דער מלך פון אשור אויף אלע באפעסטיקטע שטעט פון יהודה, און האט זיי איינגענומען. /36:2 און דער מלך פון אשור האט געשיקט רבשקהן פון לכיש קיין ירושלים צום מלך חזקיהון מיט א גרויסן חיל. און ער האט זיך געשטעלט ביי דעם גראבן פון דעם אויבערשטן טייך אויפן וועג פון וועשערפעלד. /36:3 איז ארויסגעגאנגען צו אים אליקים דער זון פון חלקיהון, וואס איבערן פאלאץ, און שבנא דער שרייבער, און יואח דער זון פון אספן, דער דערמאנער.
/36:4 און רבשקה האט צו זיי געזאגט: זאגט אקארשט צו חזקיהון: אזוי האט געזאגט דער גרויסער מלך, דער מלך פון אשור: וואס איז די דאזיקע פארזיכערונג וואס דו פארזיכערסט זיך? /36:5 איך זאג: דאס איז נאר ליפגערייד; אן עצה און גבורה דארף מען פאר מלחמה. אצונד, אויף וועמען פארזיכערסטו זיך, וואס דו האסט ווידערשפעניקט אן מיר? /36:6 זע, דו פארזיכערסט זיך אויף דעם שטעקן פון דעם דאזיקן צעבראכענעם ראר – אויף מצרים – וואס אז א מענטש לענט זיך אויף אים אן, גייט ער אים אריין אין דער האנט, און לעכערט זי דורך; אזוי איז פרעה דער מלך פון מצרים פאר אלע וואס פארזיכערן זיך אויף אים. /36:7 און אז דו וועסט מיר זאגן: מיר פארזיכערן זיך אויף {dn יהוה} אונדזער {dn גאט}; איז דאס ניט דער וואס חזקיהו האט אפגעטאן זיינע במות און זיינע מזבחות, און האט געזאגט צו יהודה און צו ירושלים: פאר דעם דאזיקן מזבח זאלט איר זיך בוקן? /36:8 און אצונד, פארוועט זיך אקארשט מיט מיין האר דעם מלך פון אשור, און איך וועל דיר געבן צוויי טויזנט פערד, אויב דו קענסט דיר ארויפזעצן רייטער אויף זיי. /36:9 היינט ווי קענסטו אפשטויסן דעם פנים פון א הויפטמאן, איינעם פון די קלענסטע קנעכט פון מיין האר? פון דעסט וועגן פארזיכערסטו זיך אויף מצרים וועגן רייטוועגן און רייטער. /36:10 און אצונד, בין איך דען אן {dn יהוה} ארויפגעקומען אויף דעם דאזיקן לאנד, עס צו פארוויסטן? {dn יהוה} האט צו מיר געזאגט: גיי ארויף אויף דעם דאזיקן לאנד, און פארוויסט עס.
/36:11 האט אליקים און שבנא און יואח געזאגט צו רבשקהן: רעד, איך בעט דיך, צו דיינע קנעכט אראמיש, ווארום מיר פארשטייען עס, און רעד ניט צו אונדז יהודיש אין די אויערן פון דעם דאזיקן פאלק וואס אויף דער מויער.
/36:12 האט רבשקה געזאגט: האט דען צו דיין האר און צו דיר מיך געשיקט מיין האר צו רעדן די דאזיקע ווערטער, און ניט צו די מענטשן וואס זיצן אויף דער מויער, צו עסן זייער קויט, און צו טרינקען זייער לייב־וואסער, ביי אייך?
/36:13 און רבשקה האט זיך געשטעלט, און האט אויסגערופן אויף א הויכן קול, אויף יהודיש, און האט געזאגט: הערט די ווערטער פון דעם גרויסן מלך, דעם מלך פון אשור: /36:14 אזוי האט געזאגט דער מלך: זאל אייך חזקיהו ניט נארן, ווארום ער קען אייך ניט מציל זיין. /36:15 און זאל אייך חזקיהו ניט פארזיכערן אויף {dn יהוה}, אזוי צו זאגן: מציל זיין וועט אונדז מציל זיין {dn יהוה}; די דאזיקע שטאט וועט ניט איבערגעגעבן ווערן אין דער האנט פון דעם מלך פון אשור. /36:16 איר זאלט זיך ניט צוהערן צו חזקיהון, ווארום אזוי האט געזאגט דער מלך פון אשור: מאכט מיט מיר שלום, און קומט ארויס צו מיר, און עסט איטלעכער פון זיין וויינשטאק און איטלעכער פון זיין פייגנבוים, און טרינקט איטלעכער דאס וואסער פון זיין ברונעם; /36:17 ביז איך קום, און וועל אייך נעמען אין א לאנד אזוי ווי אייער לאנד, א לאנד פון תבואה און וויין, א לאנד פון ברויט און וויינגערטנער. /36:18 זאל אייך נאר חזקיהו ניט איינרעדן, אזוי צו זאגן: {dn יהוה} וועט אונדז מציל זיין. האבן דען מציל געווען די געטער פון די פעלקער איטלעכער זיין לאנד פון דער האנט פון דעם מלך פון אשור? /36:19 ווו זיינען די געטער פון חמת און ארפד? ווו זיינען די געטער פון ספרוים? און האבן זיי דען מציל געווען שומרון פון מיין האנט? /36:20 ווער זיינען צווישן אלע געטער פון די דאזיקע לענדער, וואס האבן מציל געווען זייער לאנד פון מיין האנט, אז {dn יהוה} זאל מציל זיין ירושלים פון מיין האנט?
/36:21 האבן זיי געשוויגן, און האבן אים א ווארט ניט געענטפערט, ווארום דער באפעל פון מלך איז געווען, אזוי צו זאגן: איר זאלט אים ניט ענטפערן.
/36:22 איז געקומען אליקים דער זון פון חלקיהון, וואס איבערן פאלאץ, און שבנא דער שרייבער, און יואח דער זון פון אספן, דער דערמאנער, צו חזקיהון, מיט צעריסענע קליידער, און זיי האבן אים דערציילט די ווערטער פון רבשקהן.

/37:1 און עס איז געווען, ווי דער מלך חזקיהו האט עס געהערט, אזוי האט ער צעריסן זיינע קליידער, און זיך צוגעדעקט מיט זאק, און ער איז געקומען אין הויז פון {dn גאט}. /37:2 און ער האט געשיקט אליקימען וואס איבערן פאלאץ, און שבנא דעם שרייבער, און די עלטסטע פון די כהנים, צוגעדעקטע מיט זאקקליידער, צו ישעיהו הנביא דעם זון פון אמוצן. /37:3 און זיי האבן צו אים געזאגט: אזוי האט געזאגט חזקיהו: א טאג פון נויט און שטראף און שמאך איז דער היינטיקער טאג; ווארום די קינדער זיינען געקומען צום מוטערמויל, און ניטא קיין כוח צו געבערן. /37:4 אפשר וועט {dn יהוה} דיין {dn גאט} הערן די ווערטער פון רבשקהן, וואס זיין האר דער מלך פון אשור האט אים געשיקט צו לעסטערן דעם לעבעדיקן {dn גאט}, און ער וועט שטראפן פאר די רייד וואס {dn יהוה} דיין {dn גאט} האט געהערט; דרום זאלסטו אויפהייבן א תפילה פאר דעם איבערבלייב וואס געפינט זיך דא.
/37:5 און ווי די קנעכט פון חזקיהון זיינען געקומען צו ישעיהון, /37:6 האט ישעיהו צו זיי געזאגט: אזוי זאלט איר זאגן צו אייער האר: אזוי האט {dn גאט} געזאגט: זאלסט ניט מורא האבן פאר די ווערטער וואס דו האסט געהערט, מיט וואס די יונגען פון דעם מלך פון אשור האבן מיך געשענדט. /37:7 זע, איך גיב אריין אין אים א גייסט, און ער וועט הערן א הערונג, און וועט זיך אומקערן צו זיין לאנד; און איך וועל אים מאכן פאלן דורכן שווערד אין זיין לאנד.
/37:8 און רבשקה האט זיך אומגעקערט, און האט געפונען דעם מלך פון אשור מלחמה האלטנדיק אויף לבנה; ווארום ער האט געהאט געהערט אז ער האט אוועקגעצויגן פון לכיש.
/37:9 און [סנהריב] האט געהערט אויף תרהקה דעם מלך פון כוש, אזוי צו זאגן: ער איז ארויסגעגאנגען מלחמה צו האלטן מיט דיר. און ווי ער האט דאס געהערט, האט ער געשיקט שלוחים צו חזקיהון, אזוי צו זאגן: /37:10 אזוי זאלט איר זאגן צו חזקיהו דעם מלך פון יהודה, אזוי צו זאגן: זאל דיר ניט נארן דיין {dn גאט} וואס דו פארזיכערסט זיך אויף אים, אזוי צו זאגן: ירושלים וועט ניט איבערגעגעבן ווערן אין דער האנט פון דעם מלך פון אשור. /37:11 אט האסטו געהערט וואס די מלכים פון אשור האבן געטאן צו אלע לענדער, זיי צו פארוויסטן, און דו ווילסט ניצול ווערן? /37:12 האבן די געטער פון די פעלקער מציל געווען די וואס מיינע עלטערן האבן צעשטערט, גוזן, און חרן, און רצף, און די קינדער פון עדן וואס אין תלשר? /37:13 ווו איז דער מלך פון חמת, און דער מלך פון ארפד, און דער מלך פון דער שטאט ספרוים, פון הנע, און עוה?
/37:14 האט חזקיהו צוגענומען דעם בריוו פון דער האנט פון די שלוחים, און האט אים איבערגעלייענט, און ער איז ארויפגעגאנגען אין הויז פון {dn גאט}. /37:15 און חזקיהו האט אים אויסגעשפרייט פאר {dn גאט}. און חזקיהו האט מתפלל געווען צו {dn גאט}, אזוי צו זאגן: /37:16 {dn יהוה} פון צבאות, {dn גאט} פון ישראל וואס זיצסט איבער די כרובים; דו אליין ביסט דער {dn גאט} איבער אלע קיניגרייכן פון דער ערד; דו האסט געמאכט די הימלען און די ערד. /37:17 נייג, {dn יהוה}, דיין אויער, און הער; עפן, {dn יהוה}, דיינע אויגן, און זע; און הער די אלע ווערטער פון סנהריבן, וואס האט געשיקט צו לעסטערן דעם לעבעדיקן {dn גאט}. /37:18 אמת, {dn יהוה}, די מלכים פון אשור האבן חרוב געמאכט די אלע מדינות מיט זייער לאנד, /37:19 און זיי האבן איבערגעגעבן זייערע געטער צום פייער; ווארום זיי זיינען קיין געטער ניט געווען, נאר בלויז דאס ווערק פון א מענטשנס הענט, האלץ און שטיין; דרום האבן זיי זיי אונטערגעבראכט. /37:20 און אצונד, {dn יהוה} אונדזער {dn גאט}, העלף אונדז פון זיין האנט, און זאלן אלע קיניגרייכן פון דער ערד וויסן אז דו אליין ביסט {dn יהוה}.
/37:21 האט ישעיהו דער זון פון אמוצן געשיקט צו חזקיהון, אזוי צו זאגן: אזוי האט געזאגט {dn יהוה} דער {dn גאט} פון ישראל: וואס דו האסט מתפלל געווען צו מיר וועגן סנהריב דעם מלך פון אשור – /37:22 איז דאס דאס ווארט וואס {dn גאט} האט וועגן אים גערעדט:
עס פאראכט דיך, עס שפאט פון דירדי יונגפרוי טאכטער ציון;עס שאקלט דעם קאפ הינטער דירדי טאכטער ירושלים. /37:23 וועמען האסטו געלעסטערט און געשענדט?און אויף וועמען האסטו דיין קול אויפגעהויבן?יא, האסט געהויבן דיינע אויגן אין דער הייך, אקעגן דעם הייליקן פון ישראל. /37:24 דורך דיינע קנעכט האסטו געלעסטערט {dn גאט}, און געזאגט: מיט מיינע פיל רייטוועגןבין איך צו דער הייך פון די בערג ארויף, צו די ווינקלען פון לבנון;און איך האק אפ זיינע הויכע צעדערן, זיינע געקליבענע ציפרעסביימער;און איך קום צו זיין העכסטן שפיץ, צום וואלד פון זיין פרוכטגארטן. /37:25 איך האב געגראבן און געטרונקען וואסער, און טריקן אויס מיט מיינע פוסטריטאלע טייכן פון מצרים.
/37:26 האסטו דען ניט געהערט?פון לאנג אן האב איך עס צוגעגרייט, פון אלטע טעג האב איך עס געפורעמט;אצונד האב איך עס געבראכט עס זאל געשען, צו פארוויסטן אויף חורבה־הויפנסבאפעסטיקטע שטעט. /37:27 דרום זיינען זייערע באוווינער קורצמאכטיק, זיי זיינען צעבראכן און פארשעמט;זיי זיינען געווארן גראז פון פעלד, און קרייטעכץ גרינע, מאך פון די דעכער, און א פעלד איידער אויפגעוואקסן.
/37:28 אבער איך ווייס דיין זיצןאון דיין גיין און דיין קומען, און דיין שטורעמען קעגן מיר. /37:29 ווייל דיין שטורעמען קעגן מיראון דיין ליארעם איז ארויף אין מיינע אויערן, דרום וועל איך אריינטאן מיין רינג אין דיין נאז, און מיין צאם אין דיינע ליפן, און איך וועל דיך אומקערן אויף דעם וועגוואס דו ביסט געקומען אויף אים.
/37:30 און דאס וועט דיר זיין דער צייכן:איר וועט עסן היייאר נאכוווקס, און אויפן צווייטן יאר ווידערוווקס;און אויפן דריטן יאר זייט און שניידט, און פלאנצט וויינגערטנער, און עסט זייער פרוכט. /37:31 און דער אנטרונענער איבערבלייב פון דעם הויז פון יהודהוועט ווידער ווארצלען אונטן, און טראגן פרוכט אויבן. /37:32 ווארום פון ירושלים וועט ארויסקומען אן איבערבלייב, און אן אנטרינונג פון בארג ציון;דאס אננעמען זיך פון {dn גאט} פון צבאות וועט דאס טאן.
/37:33 פאר וואר, אזוי האט {dn גאט} געזאגט אויף דעם מלך פון אשור:ער וועט ניט אריינקומען אין דער דאזיקער שטאט, און ניט אריינשיסן אהין א פייל, און ניט קומען פאר איר מיט א שילד, און ניט אנשיטן ארום איר אן ערדוואל. /37:34 אויף דעם וועג וואס ער איז געקומען, אויף אים וועט ער זיך אומקערן, און אין דער דאזיקער שטאטוועט ער ניט אריינקומען, זאגט {dn גאט}. /37:35 און איך וועל באשירעמען די דאזיקע שטאט, זי צו העלפן, פון מיינעט וועגן און פון מיין קנעכט דודס וועגן.
/37:36 און א מלאך פון {dn גאט} איז ארויסגעגאנגען, און האט געשלאגן אין דעם לאנגער פון אשור הונדערט און פינף און אכציק טויזנט; און אז מע איז אויפגעשטאנען אין דער פרי, ערשט זיי זיינען אלע טויטע פגרים.
/37:37 און סנהריב דער מלך פון אשור האט אוועקגעצויגן, און איז געגאנגען און האט זיך אומגעקערט; און ער איז געבליבן אין נינוה.
/37:38 און עס איז געווען, ווי ער בוקט זיך אין הויז פון זיין {dn גאט} נסרוך, אזוי האבן זיינע זין אדרמלך און שראצר אים דערשלאגן מיטן שווערד; און זיי זיינען אנטרונען געווארן אין לאנד אררט. און זיין זון אסר־חדון איז געווארן מלך אויף זיין ארט.

/38:1 אין יענער צייט איז חזקיהו קראנק געווארן צו שטארבן; איז צו אים געקומען ישעיהו הנביא דער זון פון אמוצן, און האט צו אים געזאגט: אזוי האט {dn גאט} געזאגט: מאך דיין צוואה וועגן דיין הויזגעזינט, ווארום דו שטארבסט, און וועסט ניט גענעזן ווערן.
/38:2 האט חזקיהו אומגעדרייט זיין פנים צו דער וואנט, און האט מתפלל געווען צו {dn גאט}, /38:3 און האט געזאגט: איך בעט דיך, {dn גאט}, געדענק ווי איך בין געגאנגען פאר דיר מיט אמת און מיט א גאנצן הארצן, און וואס איז גוט אין דיינע אויגן האב איך געטאן.
און חזקיהו האט געוויינט א גרויס געוויין.
/38:4 איז דאס ווארט פון {dn גאט} געווען צו ישעיהון, אזוי צו זאגן: /38:5 גיי און זאלסט זאגן צו חזקיהון: אזוי האט געזאגט {dn יהוה} דער {dn גאט} פון דיין פאטער דוד: איך האב געהערט דיין תפילה, איך האב געזען דיין טרער; זע, איך לייג־צו צו דיינע טעג פופצן יאר. /38:6 און פון דער האנט פון דעם מלך פון אשור וועל איך דיך און די דאזיקע שטאט מציל זיין, און איך וועל באשירעמען די דאזיקע שטאט. /38:7 און דאס וועט דיר זיין א צייכן פון {dn גאט}, אז {dn גאט} וועט טאן די דאזיקע זאך וואס ער האט גערעדט: /38:8 זע, איך קער אום דעם שאטן פון די שטאפלען וואס האט אראפגענידערט אויף די זונשטאפלען פון אחזן, צוריק צען שטאפלען. און די זון האט זיך אומגעקערט צען שטאפלען, אויף די שטאפלען וואס זי האט אראפגענידערט.
/38:9 א געשריפטס פון חזקיהו דעם מלך פון יהודה, ווען ער איז קראנק געווען, און איז גענעזן געווארן פון זיין קראנקשאפט.
/38:10 איך האב געוועסט געזאגט:אין מיטן פון מיינע טעג וועל איך אוועקגייןאין די טויערן פון אונטערערד;איך ווער געמינערט דעם רעשט פון מיינע יארן. /38:11 איך האב געזאגט: איך וועל ניט זען {dn גאט}, {dn גאט} אין לאנד פון די לעבעדיקע;איך וועל מער א מענטשן ניט אנקוקןמיט די באוווינער פון דער וועלט. /38:12 מיין וווינונג איז אוועקגערוקט און אפגעטאן פון מיר, אזוי ווי א פאסטוכגעצעלט;איך האב אויפגעוויקלט ווי א וועבער מיין לעבן;פון דער צויט וועט ער מיך אפרייסן;פון טאג ביז נאכט וועסטו מיך ענדיקן. /38:13 איך האב געטראכט: ביז פרימארגן, ווי א לייב, אזוי וועט ער אלע מיינע ביינער צעברעכן;פון טאג ביז נאכט וועסטו מיך ענדיקן. /38:14 ווי א שוואלב, ווי א בושל, אזוי האב איך געפיפסט, איך האב געברומט ווי א טויב;מיינע אויגן זיינען אויסגעגאנגען צו דער הייך:{dn גאט}, געדריקט בין איך, שטעל זיך איין פאר מיר.
/38:15 וואס זאל איך רעדן?אז ער האט מיר געזאגט, און ער האט געטאן;זאכט וועל איך גיין אלע מיינע יארן, איבער דער ביטערניש פון מיין זעל. /38:16 {dn גאט}, דערויף לעבט מען, און אין גאנצן דערין איז דאס לעבן פון מיין גייסט;דרום שטארק מיך, און לאז מיך לעבן. /38:17 זע, צום גוטן איז מיר פארביטן געווארן די ביטערניש, און דו האסט געגלוסט מיין זעל, פון דער גרוב פון אונטערגאנג;ווארום האסט אוועקגעווארפן הינטער דיין רוקןאלע מיינע זינד. /38:18 ווארום ניט די אונטערערד טוט דיך לויבן, ניט דער טויט טוט דיך רימען;עס האפן ניט אויף דיין אמתדי וואס נידערן אין גרוב. /38:19 דער לעבעדיקער, דער לעבעדיקער, ער טוט דיך לויבן, אזוי ווי איך היינט;א פאטער מאכט וויסן די קינדער דיין אמת. /38:20 {dn גאט} איז דא מיך צו העלפן;און מיינע געזאנגען וועלן מיר זינגען, אלע טעג פון אונדזער לעבן אין הויז פון {dn גאט}.
/38:21 און ישעיהו האט געזאגט: זאל מען נעמען געפרעסטע פייגן, און אנרייבן אויף דעם אויסשלאג, און ער וועט גענעזן ווערן. /38:22 האט חזקיהו געזאגט: וואס איז דער צייכן אז איך וועל ארויפגיין אין הויז פון {dn גאט}?

/39:1 אין יענער צייט האט מרודך־באלאדן דער זון פון באלאדנען, דער מלך פון בבל, געשיקט א בריוו און א מתנה צו חזקיהון; ווארום ער האט געהערט אז ער איז געווען קראנק, און איז געזונט געווארן. /39:2 האט חזקיהו זיך דערפרייט מיט זיי, און ער האט זיי געוויזן זיין שאצהויז, דאס זילבער, און דאס גאלד, און די בשמים, און דאס גוטע אייל, און דאס גאנצע הויז פון זיינע וואפן, און אלץ וואס האט זיך געפונען אין זיינע שאצקאמערן; ניט געווען א זאך אין זיין הויז, און אין זיין גאנצער געוועלטיקייט, וואס חזקיהו האט זיי ניט געוויזן. /39:3 איז ישעיהו הנביא געקומען צום מלך חזקיהון, און האט צו אים געזאגט: וואס האבן די דאזיקע מענער געזאגט? און פון וואנען קומען זיי צו דיר? האט חזקיהו געזאגט: פון א ווייטן לאנד זיינען זיי צו מיר געקומען, פון בבל. /39:4 האט ער געזאגט: וואס האבן זיי געזען אין דיין הויז? האט חזקיהו געזאגט: אלץ וואס אין מיין הויז האבן זיי געזען; ניט געווען א זאך אין מיינע שאצקאמערן וואס איך האב זיי ניט געוויזן. /39:5 האט ישעיהו געזאגט צו חזקיהון: הער דאס ווארט פון {dn גאט} פון צבאות: /39:6 זע, טעג קומען, און אלץ וואס אין דיין הויז, און וואס דיינע עלטערן האבן אנגעקליבן ביז היינטיקן טאג, וועט אוועקגעטראגן ווערן קיין בבל; קיין זאך וועט ניט איבערבלייבן, זאגט {dn גאט}. /39:7 און פון דיינע זין וואס וועלן ארויסגיין פון דיר, וואס דו וועסט געבערן, וועט מען נעמען, און זיי וועלן זיין הויפדינער אין פאלאץ פון דעם מלך פון בבל.
/39:8 האט חזקיהו געזאגט צו ישעיהון: גוט איז דאס ווארט פון {dn גאט} וואס דו האסט גערעדט. און ער האט געזאגט: אויב שלום און זיכערקייט וועט זיין אין מיינע טעג!

/40:1 טרייסט, טרייסט מיין פאלק, זאגט אייער {dn גאט}. /40:2 רעדט צום הארצן פון ירושלים, און רופט צו איר, אז זי האט דערפילט איר צייט, אז אפגעצאלט איז איר פארברעך;אז זי האט געקריגן פון גאטס האנטטאפל פאר אלע אירע זינד.
/40:3 א קול רופט:ראמט אפ אין מדבר דעם וועג פון {dn יהוה}, גלייכט אויס אין דער וויסטעא שטעג פאר אונדזער {dn גאט}. /40:4 יעטוועדער טאל זאל דערהויבן ווערן, און יעטוועדער בארג און הייך זאל דערנידערט ווערן;און דאס קרומע זאל ווערן גלייך, און די בארגקייטן א פלוין. /40:5 און דער כבוד פון {dn גאט} וועט אנטפלעקט ווערן, און אלע לייבער אין איינעם וועלן זען;ווארום דאס מויל פון {dn גאט} האט גערעדט.
/40:6 א קול זאגט: רוף!און ער זאגט: וואס זאל איך רופן?אלע לייבער זיינען גראז, און אל זייער חן ווי א בלום פון פעלד;/40:7 פארטריקנט ווערט דאס גראז, פארוועלקט ווערט די בלום, אז דער אטעם פון {dn גאט} בלאזט דערויף;פאר וואר, גראז איז דאס פאלק. /40:8 פארטריקנט ווערט דאס גראז, פארוועלקט ווערט די בלום, אבער דאס ווארט פון אונדזער {dn גאט}וועט אויף אייביק באשטיין. /40:9 אויף א הויכן בארג גיי דיר ארויף, אנזאגערין פון ציון;הייב אויף מיט כוח דיין קול, אנזאגערין פון ירושלים;הייב אויף, האב ניט מורא, זאג צו די שטעט פון יהודה:אט איז אייער {dn גאט}!
/40:10 זע, {dn גאט דער האר} קומט א מאכטיקער, און זיין ארעם געוועלטיקט פאר אים;זע, זיין שכר איז מיט אים, און זיין לוין אים פארויס;/40:11 ווי א פאסטוך וואס פיטערט זיין סטאדע;אין זיין ארעם קלייבט ער אויף די לעמער, און טראגט אין זיין בוזעם;די זויגעדיקע פירט ער פאמעלעך.
/40:12 ווער האט געמאסטן מיט זיין הויפן די וואסערן, און די הימלען מיט א שפאן מארקירט, און פארנומען אין א מאס דעם שטויב פון דער ערד, און געווויגן די בערג אויפן וואג, און די הייכן אויף וואגשאלן?
/40:13 ווער האט דערפארשט דעם גייסט פון {dn גאט}?און ווער איז זיין בעל־עצה וואס האט אים צוגעוויזן?/40:14 מיט וועמען האט ער זיך געעצהט, וואס האט אים געגעבן צו פארשטיין, און אים געלערנט דעם וועג פון גערעכטיקייט, און אים געלערנט קענשאפט, און דעם וועג פון פארשטאנדיקייט אים געמאכט וויסן?/40:15 זע, פעלקער זיינען ווי א טריף פון אן עמער, און ווי שטויב פון וואגשאלן זיינען זיי גערעכנט;זע, אינדזלען הייבט ער אויף ווי א זעמדל. /40:16 און דער לבנון איז ניט גענוג ברענווארג, און זיינע חיות ניט גענוג בראנדאפפער. /40:17 אלע פעלקער זיינען ווי גארניט קעגן אים, פון נישט און גארנישט זיינען זיי גערעכנט ביי אים. /40:18 און צו וועמען קענט איר צוגלייכן {dn גאט}?און וואסער געשטאלט קענט איר אים גלייך שטעלן?/40:19 דעם געץ וואס א מיינסטער האט אויסגעגאסן, און א שמעלצער ציט אים איבער מיט גאלד, און שמעלצט־צו קייטלעך פון זילבער?/40:20 א שטיינדעמב ווערט אויסגעקליבן, האלץ וואס פוילט ניט וויילט מען אויס;א קלוגן מיינסטער זוכט מען זיך, אויפצושטעלן א געץ וואס זאל זיך ניט וואקלען.
/40:21 ווייסט איר דען ניט?הערט איר דען ניט?איז אייך פון אנהייב אן ניט דערציילט געווארן?פארשטייט איר ניט די גרונטפעסטן פון דער ערד?/40:22 ער איז דער וואס זיצט איבער דעם צירקל פון דער ערד, און אירע באוווינער זיינען ווי היישעריקן;דער וואס שפרייט ווי א טול די הימלען, און ציט זיי אויס ווי א געצעלט צום וווינען;/40:23 דער וואס פארקערט פירשטן צו ניוועץ, וואס מאכט ווי גארניט די ריכטער פון דער ערד. /40:24 נאך צו מאל ניט איינגעפלאנצט זיינען זיי, נאך צו מאל ניט פארזייט זיינען זיי, נאך צו מאל ניט איינגעווארצלט אין דער ערד זייער שטאם, און שוין טוט ער א בלאז אויף זיי, און זיי ווערן פארטריקנט, און א שטורעם טראגט זיי ווי שטרוי אוועק. /40:25 און צו וועמען קענט איר מיך צוגלייכן, איך זאל גלייך זיין?זאגט דער הייליקער. /40:26 הייבט אויף אין דער הייך אייערע אויגן, און זעט: ווער האט באשאפן די דאזיקע?ער, וואס פירט ארויס מיט א צאל זייער חיל, זיי אלע רופט ער מיטן נאמען;דורך גרויס מאכט, און ווייל ער איז שטארק אין כוח, איז קיינער ניט געמינערט.
/40:27 פאר וואס זאלסטו זאגן יעקב, און זאלסטו רעדן, ישראל:פארבארגן איז מיין וועג פון {dn יהוה}, און פון מיין {dn גאט} איז מיין משפט אוועק. /40:28 ווייסטו דען ניט?צי האסטו ניט געהערט?{dn יהוה} איז דער אייביקער {dn גאט}, דער באשעפער פון די עקן פון דער ערד. ער ווערט ניט מיד און ניט מאט;ניט צו דערפארשן איז זיין פארשטאנדיקייט. /40:29 ער גיט דעם מידן כוח, און דעם אוממאכטיקן מערט ער שטארקייט. /40:30 און יונגע לייט וועלן מיד און מאט ווערן, און יונגע וועלן שטרויכלען געשטרויכלט ווערן;/40:31 אבער די וואס האפן אויף {dn גאט} וועלן באנייען דעם כוח, זיי וועלן אויפהייבן פליגלען ווי די אדלערס;זיי וועלן לויפן און ניט מיד ווערן, זיי וועלן גיין און ניט מאט ווערן.

/41:1 שווייגט פאר מיר, איר אינדזלען, און זאלן די פעלדער באנייען דעם כוח;זאלן זיי זיך נענטערן, דענצמאל זאלן זיי רעדן;באנאנד לאמיר צום משפט גענענען. /41:2 ווער האט דערוועקט פון מזרחדעם וואס זיג באגעגנט אויף זיין טריט?ער גיט די פעלקער פאר אים, און מאכט אים געוועלטיקן איבער מלכים;ווי שטויב מאכט זיי זיין שווערד, ווי געטריבענעם שטרוי זיין בויגן. /41:3 ער יאגט זיי נאך, ער גייט בשלום אריבערא וועג וואס ער האט מיט זיינע פיס ניט באטרעטן. /41:4 ווער האט דאס געמאכט און געטאן?דער וואס רופט אויס די דורות פון אנהייב. איך {dn יהוה} בין דער ערשטער, און מיט די לעצטע בין איך דער אייגענער. /41:5 די אינדזלען האבן געזען, און האבן מורא, די עקן פון דער ערד טוען ציטערן;זיי האבן גענענט און זיינען געקומען.
/41:6 איינער העלפט דעם אנדערן, און ער זאגט צו זיין ברודער: זיי שטארק;/41:7 און דער טישלער שטארקט דעם שמעלצער, דער וואס גלעט מיטן האמער, דעם וואס קלאפט אויפן אמבאס;ער זאגט אויפן צונויפלייט: ער איז גוט;און באפעסטיקט עס מיט נעגל, עס זאל זיך ניט וואקלען.
 /41:8 און דו ישראל מיין קנעכט, יעקב, וואס איך האב דיך אויסדערוויילט, דער זאמען פון אברהם מיין ליבהאבער, /41:9 וואס איך האב דיך אנגענומען פון די עקן ערד, און פון אירע ברעגן דיך גערופן, און געזאגט צו דיר: מיין קנעכט ביסטו, איך האב דיך אויסדערוויילט און דיך ניט פאראכט;/41:10 זאלסט ניט מורא האבן, ווארום איך בין מיט דיר, זאלסט זיך ניט אומקוקן, ווארום איך בין דיין {dn גאט};איך שטארק דיך און איך העלף דיך, און איך לען דיך אונטערמיט דער רעכטער האנט פון מיין גערעכטיקייט. /41:11 זע, פארשעמט און צו שאנד וועלן ווערןאלע וואס זיינען אנגעצונדן אויף דיר;ווי נישט וועלן ווערן און אונטערגייןדי מענטשן אין קריג מיט דיר;/41:12 וועסט זיי זוכן און זיי ניט געפינען, די מענטשן אין שטרייט מיט דיר;ווי נישט און ווי גארנישט וועלן ווערןדי מענטשן אין מלחמה מיט דיר. /41:13 ווארום איך בין {dn יהוה} דיין {dn גאט}וואס האלט דיין רעכטע האנט, דער וואס זאגט צו דיר:זאלסט ניט מורא האבן, איך העלף דיך.
/41:14 זאלסט ניט מורא האבן, ווארעם יעקב, הייפעלע ישראל;איך העלף דיך, זאגט {dn גאט}, און דיין אויסלייזער איז דער הייליקער פון ישראל. /41:15 זע, איך מאך דיך פאר א דרעששליטן א נייעם, מיט שפיצן א סך;/41:16 וועסט דרעשן בערג און צעמאלן, – און הייכן וועסטו ווי שפריי מאכן. וועסט זיי ווינטשופלען, און א ווינט וועט זיי אוועקטראגן, און א שטורעם וועט זיי צעשפרייטן;און דו וועסט זיך פרייען מיט {dn גאט}, מיט דעם הייליקן פון ישראל וועסטו זיך רימען.
/41:17 די ארימע און באדערפטיקע זוכן וואסער און ניטא, זייער צונג איז פארטריקנט פון דארשט;איך, {dn יהוה}, וועל זיי ענטפערן, איך, {dn גאט} פון ישראל, וועל זיי ניט פארלאזן. /41:18 איך וועל עפענען שטראמען אויף הויכע ערטער, און קוואלן אין מיטן פון טאלן;איך וועל מאכן דעם מדבר פאר א געמויזעכץ וואסער, און טרוקן לאנד פאר אויסגאנגען וואסער. /41:19 איך וועל געבן אין מדבר צעדער, אקאציע, און מירט, און איילבוים;איך וועל איינזעצן אין דער וויסטע ציפרעס, טענענבוים און בוקסנבוים אין איינעם;/41:20 כדי זיי זאלן זען און וויסן, און באטראכטן און פארשטיין צוגלייך, אז די האנט פון {dn גאט} האט דאס געטאן, און דער הייליקער פון ישראל האט עס געשאפן.
/41:21 ברענגט אהער אייער קריג, זאגט {dn גאט}, גענענט אייערע טענות, זאגט דער קיניג פון יעקב. /41:22 זאלן זיי גענענען און אונדז זאגןדי זאכן וואס געשעען;די פריערדיקע – וואס זיינען זיי?זאגט, כדי מיר זאלן צולייגן אונדזער הארץ, און דערקענען זייער אויסלאזן;אדער די קומעדיקע לאזט אונדז הערן. /41:23 דערציילט אונדז וואס וועט קומען שפעטער, און מיר וועלן וויסן אז איר זייט געטער;יא, טוט גוטס אדער טוט שלעכטס, און מיר וועלן זיך אומקוקן און זען צוגלייך. /41:24 זעט, איר זייט פון נישט, און אייער ווערק פון גארנישט;אומווערדיק איז דער וואס טוט אייך אויסוויילן.
/41:25 איך האב דערוועקט פון צפון, און ער איז געקומען, פון זונאויפגאנג דעם וואס רופט מיין נאמען;און ער גייט אויף פירשטן ווי אויף קויט, און ווי א טעפער טרעט ליים. /41:26 ווער האט אנגעזאגט פון אנהייב, אז מיר זאלן וויסן, און פון פריער, אז מיר זאלן זאגן: ער איז גערעכט?קיינער צו מאל האט ניט אנגעזאגט, קיינער צו מאל האט ניט געלאזט הערן, קיינער צו מאל האט ניט געהערט אייערע ווערטער. /41:27 אן ערשטער [וועט קומען] קיין ציון: זע, אן זיינען זיי!און ירושלים וועל איך געבן אן אנזאגער. /41:28 אבער איך קוק, און קיינער איז ניטא, און פון די דאזיקע איז ניטא קיין יועץ, וואס איך זאל זיי פרעגן, און זיי זאלן ענטפערן א ווארט. /41:29 זע, זיי אלע זיינען גארנישט, נישטיק זיינען זייערע ווערק, ווינט און וויסטקייט זייערע געצן.

/42:1 אט איז מיין קנעכט וואס איך לען אים אונטער, מיין אויסדערוויילטער וואס מיין זעל באגערט;איך האב ארויפגעטאן מיין גייסט אויף אים, א משפט צו די פעלקער וועט ער ארויסלאזן. /42:2 ער וועט ניט שרייען, און ניט הילכן, און ניט לאזן הערן אין גאס זיין קול. /42:3 אן איינגעבראכן שטעקל וועט ער ניט צעברעכן, און א טונקעלן קנויט וועט ער ניט פארלעשן;לויטן אמת וועט ער ארויסלאזן א משפט. /42:4 ער וועט ניט מאט ווערן און ניט געבראכן ווערן, ביז ער וועט טאן אויף דער ערד גערעכטיקייט;און אינדזלען וועלן ווארטן אויף זיין תורה.
/42:5 אזוי האט געזאגט {dn גאט דער האר}, וואס האט באשאפן די הימלען און זיי אויסגעצויגן, וואס האט אויסגעשפרייט די ערד מיט אירע שפראצונגען, וואס גיט אטעם דעם פאלק אויף איר, און א גייסט די וואס גייען אויף איר:/42:6 איך {dn גאט} האב דיך גערופן אין גערעכטיקייט, און איך וועל אננעמען דיין האנט, און דיך היטן, און דיך מאכן פאר א בונד מיט די פעלקער, פאר א ליכט פון די אומות;/42:7 צו עפענען בלינדע אויגן, ארויסצוציען פון געפענקעניש דעם געפאנגענעם, פון תפיסה די וואס זיצן אין פינצטערניש. /42:8 איך בין {dn יהוה}, דאס איז מיין נאמען;און מיין כבוד וועל איך צו קיין אנדערן ניט געבן, און מיין לויב – צו קיין געצן. /42:9 דאס פריערדיקע, זע, איז אנגעקומען, און נייס וועל איך אנזאגן;איידער עס שפראצט ארויסוועל איך עס אייך מאכן הערן.
/42:10 זינגט צו {dn גאט} א ניי געזאנג, זיין לויב פון עק פון דער ערד, איר וואס נידערט אויפן ים און זיין פולקייט, אינדזלען און זייערע באוווינער. /42:11 זאלן הילכן דער מדבר און זיינע שטעט, די דערפער וואס קדר באוווינט;זאלן זינגען די באוווינער פון פעלדז, פון שפיץ בערג זאלן זיי שרייען. /42:12 זאלן זיי טאן כבוד צו {dn גאט}, און זיין לויב אין די אינדזלען דערציילן. /42:13 {dn גאט} וועט ארויסגיין ווי א גבור, ווי א קריגסמאן וועט ער וועקן זיין צארן;ער וועט שאלן און וועט שרייען, איבער די פיינט זיינע וועט ער זיך שטארקן.
/42:14 איך האב געשוויגן פון לאנג אן, איך פלעג שטיל זיין, זיך איינהאלטן;אצונד וועל איך שרייען ווי א געווינערין, איך וועל העשען און סאפען אין איינעם. /42:15 איך וועל פארוויסטן די בערג און די הייכן, און אל זייער גראז וועל איך פארדארן;און איך וועל מאכן טייכן פאר אינדזלען, און געמויזעכץ וועל איך פארטריקענען. /42:16 און איך וועל מאכן גיין בלינדעאויף א וועג וואס זיי האבן ניט געוווסט, אויף שטעגן וואס זיי האבן ניט געוווסטוועל איך זיי פירן;איך וועל מאכן זיי פארויס פינצטערניש צו ליכט, און קרומענישן פאר א פלוין. די דאזיקע זאכן, זיי טו איך, און לאז זיי ניט אויס. /42:17 אפטרעטן אהינטער, שעמען וועלן זיך שעמען, די וואס פארזיכערן זיך אויפן געשניצטן בילד, די וואס זאגן צו געגאסענע געצן:איר זייט אונדזערע געטער.
/42:18 איר טויבע הערט, און איר בלינדע, קוקט זעט. /42:19 ווער איז בלינד אויב ניט מיין קנעכט?אדער טויב ווי מיין שליח וואס איך שיק?ווער איז בלינד ווי דער איבערגעבענער, און בלינד ווי דער קנעכט פון {dn גאט}?/42:20 געזען פיל, אבער דו מערקסט ניט;אפן די אויערן, אבער ער הערט ניט. /42:21 {dn גאט} האט באוויליקט פון וועגן זיין גערעכטיקייט, ער זאל גרייסן די תורה און פראכטיקן. /42:22 אבער עס איז א בארויבט און באראבעוועט פאלק, געפאנגען אין לעכער האט מען זיי אלע, און אין תפיסות זיינען זיי באהאלטן;זיי זיינען געווארן צו רויב, און ניטא ווער זאל מציל זיין, צו אויסרויבונג, און ניטא ווער זאל זאגן: קער אום!
/42:23 ווער צווישן אייך וויל פארנעמען דאס דאזיקע, הארכן און פארשטיין פארויס?/42:24 ווער האט געגעבן צו אויסרויבונג יעקב, און ישראל צו רויבער?איז דאס ניט {dn גאט}, וואס מיר האבן געזינדיקט צו אים, און אין זיינע וועגן האט מען ניט געוואלט גיין, און זיין תורה האט מען ניט צוגעהערט?/42:25 דרום האט ער אויסגעגאסן אויף אים דעם גרים פון זיין צארן, און די שטארקייט פון מלחמה;און זי האט אים אנגעצונדן רונד ארום, און ער האט ניט געמערקט, און זי האט אים געברענט, און ער נעמט ניט צום הארצן.

/43:1 און אצונד האט אזוי געזאגט {dn גאט} דיין בורא, יעקב, און דיין באשעפער, ישראל;זאלסט ניט מורא האבן, ווארום איך לייז דיך אויס, איך רוף דיך ביים נאמען, מיינער ביסטו. /43:2 אז דו וועסט גיין דורך וואסער, בין איך מיט דיר, און אז דורך טייכן, וועלן זיי דיך ניט פארפלייצן;און דו וועסט גיין דורך פייער, וועסטו ניט אנגעברענט ווערן, און קיין פלאם וועט דיך ניט אנצינדן. /43:3 ווארום איך בין {dn יהוה} דיין {dn גאט}, דער הייליקער פון ישראל, דיין העלפער;איך גיב מצרים פאר דיין אויסלייז, כוש און סבא אנשטאט דיר. /43:4 ווייל טייער ביסטו אין מיינע אויגן, געאכט, און איך האב דיך ליב;דרום גיב איך מענטשן אנשטאט דיר, און פעלקער אנשטאט דיין לעבן. /43:5 זאלסט ניט מורא האבן, ווארום איך בין מיט דיר;פון מזרח וועל איך ברענגען דיין זאמען, און פון מערב וועל איך דיך איינזאמלען;/43:6 איך וועל זאגן צו צפון: גיב אהער!און צו דרום: זאלסט ניט צוריקהאלטן!ברענג מיינע זין פון דער ווייט, און מיינע טעכטער פון עק ערד;/43:7 איטלעכן וואס ווערט גערופן מיט מיין נאמען, און וואס איך האב אים פאר מיין כבוד באשאפן, אים געפורעמט און אים געמאכט. /43:8 ציט ארויס דאס פאלק וואס איז בלינד, און האט אויגן, און די וואס זיינען טויב, און האבן אויערן.
/43:9 אלע פעלקער זאלן זיך איינזאמלען אין איינעם, און לאזן זיך אויפקלייבן די אומות;ווער צווישן זיי קען דאס זאגן, און פארויסגעזענס אונדז לאזן הערן?זאלן זיי ברענגען זייערע עדות, און גערעכט זיין, און זאל מען הערן און זאגן: עס איז אמת. /43:10 איר זייט מיינע עדות, זאגט {dn גאט}, און מיין קנעכט וואס איך האב אויסדערוויילט, כדי איר זאלט וויסן, און גלויבן אין מיר, און פארשטיין אז איך בין דאס;פאר מיר איז ניט געשאפן געווארן קיין {dn גאט}, און נאך מיר וועט ניט זיין. /43:11 איך, איך בין {dn יהוה}, און חוץ מיר איז קיין העלפער ניטא. /43:12 איך האב אנגעזאגט און געהאלפן, און איך האב געמאכט הערן, און ניט א פרעמדער איז געווען צווישן אייך;און איר זייט מיינע עדות, זאגט {dn יהוה}, אז איך בין {dn גאט}. /43:13 אויך היינט בין איך דער אייגענער, און ניטא ווער זאל מציל זיין פון מיין האנט;איך טו, און ווער קען עס אפהאלטן?
/43:14 אזוי האט געזאגט אייער אויסלייזער, דער הייליקער פון ישראל:פון אייערט וועגן שיק איך קיין בבל, און וועל זיי אלע מאכן נידערן אנטלאפענע, און די כשדים – אין זייערע לוסטיקע שיפן. /43:15 איך בין {dn יהוה}, אייער הייליקער, דער באשעפער פון ישראל, אייער קיניג.
/43:16 אזוי האט {dn גאט} געזאגט, דער וואס האט געגעבן דורכן ים א וועג, און דורך מאכטיקע וואסערן א שטעג;/43:17 וואס האט געלאזט ארויסציען רייטוועגן און פערד, חיל און שטארקייט, זיי זאלן ליגן אין איינעם, זיי זאלן ניט אויפשטיין –זיי האבן געצאנקט, זיי האבן ווי א קנויט זיך אויסגעלאשן:/43:18 איר זאלט ניט דערמאנען דאס פריערדיקע, און דאס אמאליקע זאלט איר ניט בארטראכטן. /43:19 אט טו איך א נייס;אצונד שפראצט עס; דערקענט איר עס ניט?יא, איך וועל מאכן אין מדבר א וועג, אין דער וויסטעניש טייכן. /43:20 ערלעכן וועט מיך די חיה פון פעלד, שאקאלן און שטרויספויגלען, ווייל איך גיב אין מדבר וואסער, טייכן אין דער וויסטעניש, אנצוטרינקען מיין פאלק, מיין אויסדערוויילטס;/43:21 דאס פאלק וואס איך האב מיר באשאפן, זיי זאלן דערציילן מיין לויב. /43:22 און מיך האסטו ניט גערופן, יעקב, אז דו זאלסט זיין מיד פון מיר, ישראל;/43:23 האסט מיר ניט געבראכט דאס לאם פון דיינע בראנדאפפער, און מיט דיינע שלאכטאפפער האסטו מיך ניט געערלעכט;איך האב דיך ניט באשווערט מיט שפייזאפפער, און דיך ניט מיד געמאכט מיט וויירויך. /43:24 האסט מיר ניט געקויפט פאר געלט געווירצראר, און מיט פעטס פון דיינע שלאכטאפפער מיך ניט געזעט;נייערט האסט מיך באשווערט מיט דיינע חטאים, מיך מיד געמאכט מיט דיינע זינד. /43:25 איך, איך בין דער וואס מעק אויסדיינע פארברעכן פון מיינעט וועגן, און דיינע חטאים וועל איך ניט דערמאנען. /43:26 דערמאן מיר, לאמיר זיך משפטן מיט אנאנדער, דערצייל דו, כדי זאלסט גערעכט זיין. /43:27 דיין ערשטער פאטער האט געזינדיקט, און דיינע פירשפרעכער האבן געבראכן אן מיר. /43:28 דרום האב איך פארשוועכט די הארן פון הייליקטום, און געגעבן צו פארוויסטונג יעקב, און ישראל צו לעסטערונג.
/44:1 און אצונד, הער, יעקב מיין קנעכט, און ישראל, וועמען איך האב אויסדערוויילט;/44:2 אזוי האט געזאגט {dn גאט} דיין באשאפער, און דיין פורעמער פון מוטערלייב, וואס העלפט דיך:זאלסט ניט מורא האבן, מיין קנעכט יעקב, און ישורון, וועמען איך האב אויסדערוויילט. /44:3 ווארום איך וועל גיסן וואסער אויף דארשטיק לאנד, און פלוסן אויף טריקעניש;איך וועל אויסגיסן מיין גייסט אויף דיין זאמען, און מיין ברכה אויף דיינע שפראצן. /44:4 און זיי וועלן שפראצן ווי צווישן גראז, ווי ווערבעס ביי בעכן וואסער. /44:5 דער וועט זאגן: איך געהער צו {dn יהוה};און דער וועט זיך רופן מיטן נאמען פון יעקב, און דער וועט אויפשברייבן אויף זיין האנט ״צו {dn יהוה}״, און מיטן נאמען ישראל זיך טיטלען.
/44:6 אזוי האט געזאגט {dn יהוה}, דער קיניג פון ישראל, און זיין אויסלייזער, {dn יהוה} פון צבאות:איך בין דער ערשטער, און איך בין דער לעצטער, און חוץ מיר איז ניטא קיין {dn גאט}. /44:7 און ווער ווי איך קען פארויסרופן –זאל ער עס זאגן און אויסלייגן פאר מיר –פון זינט איך האב באשאפן דאס עלטסטע פאלק?און דאס קומעדיקע און וואס וועט געשעןזאלן זיי דערציילן. /44:8 איר זאלט ניט אנגסטן און ניט פארכטן;פאר וואר, פון לאנג אןהאב איך דיך געלאזט הערן און דערציילט, און איר זייט מיינע עדות. איז דען דא א {dn גאט} אחוץ מיר, אז ניטא א באשיץ איך זאל ניט וויסן?
/44:9 די פורעמער פון א געץ זיינען נישטיק אלע, און זייערע גלוסטיקע בילדער נוצן ניט;און זיי אליין זיינען זייערע עדות, אז זיי הערן ניט און ווייסן ניט;דרום וועלן זיי פארשעמט ווערן. /44:10 ווער פורעמט עס א {dn גאט}, און גיסט אויס א געץ וואס נוצט ניט!/44:11 זע, אלע באהעפטע אין אים וועלן זיך שעמען, און די מיינסטערס– זיי מער פון אלע מענטשן;זאלן זיי אלע זיך איינזאמלען, זיך שעמען, אין איינעם.
/44:12 דער אייזנשמיד [מאכט] א האק, און ארבעט אויף קוילן, און מיט האמערס טוט ער זי פורעמען, און ארבעט זי אויס מיט זיין שטארקן ארעם;אויך ווערט ער הונגעריק, און איז אן כוח, ער טרינקט ניט קיין וואסער, און ווערט פארשמאכט. /44:13 דער האלצמיינסטער ציט אויס א שנור;ער צייכנט עס מיט א שטיפט, ער מאכט עס מיט הובלען צורעכט, און מיט א צירקל צייכנט ער עס ארום, און ער מאכט עס לויט דער געשטאלט פון א מאן, לויט דער שיינקייט פון א מענטשן, אויף צו וווינען אין א הויז.
/44:14 ער האקט זיך אויס צעדערן, און נעמט א הארטדעמב אדער אן אייכנבוים, און וויילט זיך אויס צווישן די ביימער פון וואלד;ער פלאנצט א פיכטבוים, און דער רעגן מאכט וואקסן. /44:15 און עס איז פאר דעם מענטשן אויף צו ברענען;און ער נעמט דערפון, און ווארעמט זיך, אויך הייצט ער, און באקט ברויט;דערצו מאכט ער א {dn גאט} און בוקט זיך;מאכט עס צום געץ, און קניט דערצו. /44:16 טייל דערפון האט ער פארברענט אין פייער, אויף טייל דערפון עסט ער פלייש –בראט בראטן און זעטיקט זיך, אויך ווארעמט ער זיך, און זאגט: אה!מיר איז ווארעם, איך שפיר דאס פייער;/44:17 און דעם איבערבלייב דערפוןמאכט ער פאר א {dn גאט} – פאר זיין געץ;קניט צו אים און בוקט זיך און טוט תפילה צו אים, און זאגט: ראטעווע מיך, ווארום מיין {dn גאט} ביסטו.
/44:18 זיי ווייסן ניט, און זיי פארשטייען ניט, ווארום פארקלעפט פון צו זען זיינען זייערע אויגן, פון צו פארשטיין – זייערע הערצער. /44:19 און קיינער איבערלייגט ניט אין זיין הארצן, און ניטא קיין דערקענונג און קיין שכל צו זאגן:טייל דערפון האב איך פארברענט אין פייער, און אויך געבאקט אויף זיינע קוילן ברויט, געבראטן פלייש און געגעסן;און דעם רעשט דערפוןזאל איך פאר אן אומווערדיקייט מאכן?צו א שייט האלץ זאל איך קניען?/44:20 ער יאגט זיך נאך אש, א פארנארט הארץ האט אים אראפגעפירט, און ער איז ניט מציל זיין נפש, און זאגט ניט:פאר וואר, ליגן איז אין מיין רעכטער האנט.
/44:21 געדענק דאס דאזיקע, יעקב, און ישראל, אז מיין קנעכט ביסטו;איך האבן דיך געפורעמט, א קנעכט ביסטו מיר;ישראל, זאלסט מיך ניט פארגעסן. /44:22 איך האב אפגעמעקט ווי א כמארע דיינע פארברעכן, און ווי א וואלקן דיינע זינד;קער זיך אום צו מיר, ווארום איך האב דיך אויסגעלייזט.
/44:23 זינגט איר הימלען, ווארום {dn גאט} האט אויפגעטאן;שאלט, איר טיפענישן פון דער ערד, ברעכט אויס, איר בערג, אין געזאנג, דער וואלד און יעטוועדער בוים אין אים;ווארום {dn גאט} האט אויסגעלייזט יעקב, און מיט ישראל טוט ער זיך רימען.
/44:24 אזוי האט געזאגט {dn גאט} דיין אויסלייזער, און דיין פורעמער פון מוטערלייב:איך בין {dn יהוה} וואס האב אלץ דינג געמאכט, וואס האב אויסגעצויגן די הימלען אליין, וואס האב אויסגעשפרייט די ערד פון מיר זעלבערט;/44:25 וואס פארשטערט די צייכנס פון די ליגנערס, און די ווארזאגער מאכט ער צעדולט;וואס קערט די חכמים אהינטער, און זייער שכל באנארישט ער;/44:26 וואס איז מקיים דאס ווארט פון זיין קנעכט, און דעם באראט פון זיינע שלוחים פירט ער אויס;וואס זאגט אויף ירושלים: זיי זאל באזעצט ווערן;און אויף די שטעט פון יהודה: זיי זאלן אפגעבויט ווערן, און אירע חורבות וועל איך אויפריכטן;/44:27 וואס זאגט צו דער טיפעניש: ווער טרוקן, און דיינע טייכן וועל איך אויסטריקענען;/44:28 וואס זאגט אויף כורשן: ער איז מיין פאסטוך, און אל מיין באגער וועט ער אויספירן, צו זאגן אויף ירושלים: זי זאל געבויט ווערן, און צום טעמפל: זאלסט געגרונטפעסט ווערן.

/45:1 אזוי האט געזאגט {dn גאט} צו זיין געזאלבטן, צו כורשן וואס איך האלט זיין רעכטע האנט, צו מאכן אונטערטעניק פאר אים פעלקער, און איך זאל לויז מאכן די לענדן פון מלכים;צו עפענען פאר אים טירן, און טויערן זאלן ניט פארשלאסן זיין:/45:2 איך וועל גיין דיר פארויס, און קרומע ערטער וועל איך אויסגלייכן;קופערנע טירן וועל איך צעברעכן, און אייזערנע ריגלען וועל איך צעהאקן. /45:3 און איך וועל דיר געבן די אוצרות פון דער פינצטערניש, און די שאצן פון פארבארגענישן, כדי זאלסט וויסן אז איך בין {dn יהוה}, וואס רופט דיך ביים נאמען, דער {dn גאט} פון ישראל. /45:4 פון וועגן דעם קנעכט מיינעם יעקב, און ישראל מיין אויסדערוויילטן, האב איך דיך גערופן ביי דיין נאמען, דיך באטיטלט, הגם דו האסט מיך ניט געקענט. /45:5 איך בין {dn יהוה}, און מער איז ניטא, חוץ מיר איז קיין {dn גאט} ניט פאראן;איך האב דיך באגורט, הגם דו האסט מיך ניט געקענט;/45:6 כדי מע זאל וויסן פון אויפגאנג פון זוןאון פון איר אונטערגאנג, אז ניטא אויסער מיר;איך בין {dn יהוה}, און מער איז ניטא;/45:7 דער וואס פורעמט ליכט, און באשאפט פינצטערניש, מאכט פריד, און באשאפט בייז;איך {dn יהוה} מאך אל די דאזיקע.
/45:8 טריפט, איר הימלען, פון אויבן, און די וואלקנס זאלן רינען גערעכטיקייט;זאל די ערד זיך עפענען, און ישועות זאלן זיך פרוכפערן. און רעכטפארטיקייט זאל זיי מאכן שפראצן באגלייך;איך {dn יהוה} האב דאס באשאפן.
/45:9 וויי, דער וואס קריגט זיך מיט זיין באשעפער –א שערבל צווישן שערבלעך פון דער ערד!וועט דען זאגן דער ליים צו זיין פורעמער: וואס טוסטו?אדער: דיין ארבעט איז אן הענט?/45:10 וויי, דער וואס זאגט צו דעם פאטער:נאך וואס מאכסטו געבערן?און צו דער פרוי:נאך וואס האסטו ווייען?
/45:11 אזוי האט {dn גאט} געזאגט, דער הייליקער פון ישראל און זיין באשעפער:פרעגט מיך דאס קומעדיקע, באפעלט מיר וועגן מיינע קינדער און וועגן דעם ווערק פון מיינע הענט. /45:12 איך האב געמאכט די ערד, און דעם מענטשן אויף איר באשאפן;איך – מיינע הענט האבן אויסגעצויגן די הימעלן, און זייער גאנצן חיל האב איך באפוילן. /45:13 איך האב אים דערוועקט מיט גערעכטיקייט, און אלע זיינע וועגן וועל איך אויסגלייכן;ער וועט בויען מיין שטאט, און מיינע פארטריבענע וועט ער ארויסלאזן, ניט אום געצאלט, און ניט אום שוחד, זאגט {dn גאט} פון צבאות.
/45:14 אזוי האט {dn גאט} געזאגט:די מי פון מצרים, און דער מסחר פון כוש, און די סבאים, די וווקסיקע לייט, וועלן איבערגיין צו דיר, און דיינע וועלן זיי ווערן;הינטער דיר וועלן זיי גיין, אין קייטן וועלן זיי אריבערקומען, און בוקן וועלן זיי זיך צו דיר;בעטן וועלן זיי זיך ביי דיר:נאר ביי דיר איז {dn גאט}, און מער איז ניטא;ניט פאראן נאך א {dn גאט}.
/45:15 פאר וואר, ביסט א {dn גאט} וואס פארבארגט זיך, {dn גאט} פון ישראל, דו העלפער. /45:16 פארשעמט און אויך צו שאנד ווערן זיי אלע, מיט שאנד גייען אוועק אין איינעםאלע מיינסטערס פון געצנבילדער. /45:17 ישראל ווערט געהאלפן פון {dn גאט}אן אייביקע הילף;איר וועט ניט פארשעמט און ניט צו שאנד ווערןביז אייביקאייביקייטן.
/45:18 ווארום אזוי האט געזאגט {dn יהוה} דער באשעפער פון די הימלען, – ער, {dn גאט}, וואס האט געפורעמט די ערד און זי געמאכט;ער וואס האט זי אויפגעשטעלט, ניט פאר א וויסטעניש זי באשאפן, נאר צום וווינען זי געפורעמט:איך בין {dn יהוה}, און מער איז ניטא. /45:19 ניט אין פארבארגעניש האב איך גערעדט, אין אן ארט פון פינצטערלאנד;איך האב ניט געזאגט צו דעם זאמען פון יעקב:אין וויסטעניש זוכט מיך;איך {dn יהוה} רעד גערעכטיקייט, זאג אן די ריכטיקייט. /45:20 זאמלט אייך איין און קומט גענענט אין איינעם, איר אנטרונענע פון די פעלקער;אן פארשטאנד זיינען די וואס טראגן זייער האלצגעשניץ, און טוען תפילה צו א {dn גאט} וואס העלפט ניט. /45:21 זאגט אן, און מאכט זיי גענענען, און לאמען האלטן אן עצה אין איינעם:ווער האט דאס געלאזט הערן פון פארצייטן, פון לאנג אן דאס אנגעזאגט?פאר וואר, איך {dn יהוה}, און ניטא מער קיין {dn גאט} אחוץ מיר, א {dn גאט} א גערעכטער און א העלפער;ניטא אויסער מיר. /45:22 קערט אייך צו מיר, און ווערט געהאלפן, אלע עקן פון דער ערד;ווארום איך בין {dn גאט}, און מער איז ניטא. /45:23 איך האב געשווארן ביי מיר:א ווארט איז ארויס פון מיין מויל אין גערעכטיקייט, און וועט זיך ניט אומקערן, אז צו מיר זאל זיך בייגן יעטוועדער קני, זאל שווערן יעטוועדער צונג. /45:24 נאר אין {dn יהוה} – וועט מען זאגן –איז מיר גערעכטיקייט און שטארקייט;צו אים וועלן קומען און זיך שעמעןאלע וואס זיינען אנגעצונדן אויף אים. /45:25 דורך {dn גאט} וועט גערעכט ווערן און זיך רימעןדער גאנצער זאמען פון ישראל.
/46:1 געקניט איז בל, געבויגן איז נבו;זייערע געצן זיינען אויף בהמות און אויף לאסטפי;די וואס איר פלעגט זיך אומטראגן מיט זיי, זיינען אויפגעלאדן, א משא אויף מידע בהמות. /46:2 זיי זיינען געבויגן, געקניט אין איינעם;זיי האבן ניט געקענט ראטעווען די משא, און זיי אליין זיינען אין געפאנגענשאפט אוועק.
/46:3 הערט מיר צו, איר הויז פון יעקב, און דער גאנצער איבערבלייב פון הויז ישראל, איר געפעסטעטע פון מוטערלייב, איר געטראגענע פון געבערמוטער:/46:4 אפילו ביז עלטער בין איך דער אייגענער, און ביז גראע האר וועל איך טראגן;איך האב געמאכט, און איך וועל טראגן, און איך וועל אויף זיך נעמען און וועל ראטעווען.
/46:5 צו וועמען ווילט איר מיך צוגלייכן און גלייכשטעלן, און מיך פארגלייכן, אז מיר זאלן גלייך זיין?/46:6 איר וואס שיט גאלד פון בייטל, און וועגט זילבער אויפן וואגשטאנג;וואס דינגט א שמעלצער ער זאל דערפון מאכן א {dn גאט}, מע זאל זיך קניען און בוקן. /46:7 מע נעמט אים אויפן אקסל, מע טראגט אים, און מע שטעלט אים אוועק אויף זיין פלאץ, און ער שטייט, ער רירט זיך ניט פון זיין ארט;אפילו עמעצער שרייט צו אים, ענטפערט ער ניט, פון זיין נויט טוט ער ניט העלפן.
/46:8 געדענקט דאס, און מינטערט אייך אויף, נעמט, איר פארברעכער, צום הארצן. /46:9 געדענקט דאס פריערדיקע פון אייביק אן:אז איך בין {dn גאט}, און מער איז ניטא, {dn גאט}, און נישטא מיין גלייכן. /46:10 איך זאג אן פון אנהייב דעם סוף, און פון פארצייטן, וואס איז נאך ניט געשען;איך זאג: מיין באראט זאל באשטיין, און אל מיין באגער וועל איך טאן. /46:11 איך רוף פון מזרח דעם רויבפויגל, פון א ווייטן לאנד דעם מאן פון מיין באראט;יא, איך האב גערעדט, און איך וועל עס ברענגען, איך האב באשערט, און איך וועל עס טאן.
/46:12 הערט מיר צו, איר שטארקהארציקע, וואס שפירט זיך ווייט פון גערעכטיקייט:/46:13 איך דערנען מיין גערעכטיקייט, זי איז ניט ווייט, און מיין ישועה וועט ניט זאמען;און איך וועל געבן אין ציון א ישועהפאר ישראל מיין צירונג.

/47:1 נידער אראפ און זיץ אין שטויביונגפרוי טאכטער בבל;זיץ אויף דער ערד אן א טראן, טאכטער פון כשדים;ווארום מער וועט מען דיך ניט רופןאיידעלע און פארצערטלטע. /47:2 נעם א זשארנע, און מאל מעל;דעק אפ דיין שלייער, הייב אויף די שלעפ, אנטפלעק די היפט, גיי טייכן אריבער. /47:3 אפגעדעקט וועט ווערן דיין נאקעטקייט, אויך געזען ווערן וועט דיין שאנד;נקמה וועל איך נעמען, און ניט לאזן א מענטשן זיך אפבעטן. /47:4 אונדזער אויסלייזער – {dn יהוה} פון צבאות איז זיין נאמען, דער הייליקער פון ישראל. /47:5 זיץ שטיל, און גיי אריין אין פינצטערניש, טאכטער פון כשדים, ווארום מער וועט מען דיך ניט רופןהארינטע פון קיניגרייכן. /47:6 איך האב געצערנט אויף מיין פאלק, איך האב פארשוועכט מיין ארב, און זיי געגעבן אין דיין האנט;האסטו זיי קיין רחמנות ניט געשענקט, אויף א זקן האסטו באשווערט דיין יאך ביז גאר. /47:7 און האסט געזאגט:אויף אייביק וועל איך א הארינטע זיין;אזוי אז דו האסט דאס ניט גענומען צום הארצן, ניט געדאכט אן דעם סוף דערפון.
/47:8 און אצונד הער דאס צו, דו וווילטאגערין, – וואס זיצט אין זיכערקייט, וואס זאגט אין איר הארצן:איך, און חוץ מיר איז ניטא מער. איך וועל ניט זיצן אן אלמנה, און ניט וויסן פון בלייבן אן קינדער:/47:9 אבער די דאזיקע ביידע וועלן קומען אויף דיראין א רגע אין איין טאג:בלייבן אן קינדער און אלמנהשאפט;אין זייער פולער מאס קומען זיי אויף דיר, ביי אל דיינע פיל כישופן, ביי אל דער גרויס שטארקייט פון דיינע שפרוכן. /47:10 און ביסט געווען זיכער אין דיין שלעכטיקייט, האסט געזאגט: קיינער זעט מיך ניט;דיין חכמה און דיין קענשאפט, זי האט דיך פארפירט;און האסט געזאגט אין דיין הארצן:איך, און חוץ מיר איז ניטא מער. /47:11 אבער קומען וועט אויף דיר א בייזוואס דו וועסט ניט וויסן ווי עס אפצושפרעכן, און אנפאלן וועט אויף דיר א בראךוואס דו וועסט אים ניט קענען אפטאן, און קומען וועט אויף דיר פלוצלינג א פארוויסטונג, אז דו וועסט גאר ניט מערקן. /47:12 שטיי אקארשט אויף מיט דיינע שפרוכן, און מיט דיינע פיל כישופן, אויף וואס דו האסט זיך געמיט פון דיין יוגנט אן;אפשר וועסטו קענען נוצן, אפשר וועסטו אנשרעקן. /47:13 ביסט מיד פון דיינע פיל עצות;זאלן די הימלקוקער, די שטערנזעער, די פארויסזאגער פון די חדשים, אקארשט אויפשטיין און דיך העלפןפון די וואס וועלן קומען אויף דיר. /47:14 זע, זיי ווערן אזוי ווי שטרוי, א פייער טוט זיי פארברענען, זיי וועלן זיך אליין ניט מציל זייןפון דער מאכט פון דער פלאם;ניט א קויל זיך צו ווארעמען וועט עס זיין –א פייער צו זיצן פאר אים. /47:15 אזוי ווערן צו דירדי וואס דו האסט זיך געמיט אום זיי;די וואס האבן געהאנדלט מיט דיר פון דיין יוגנט אן, וואנדערן איטלעכער אין זיין זייט, קיינער העלפט דיך ניט.

/48:1 הערט דאס צו, איר הויז פון יעקב, די וואס ווערן גערופן מיטן נאמען ישראל, און פון קוואל פון יהודה זיינען זיי ארויס;וואס שווערן ביים נאמען {dn יהוה}, און דעם {dn גאט} פון ישראל דערמאנען זיי –ניט מיט אמת, און ניט מיט גערעכטיקייט. /48:2 ווארום אויף דער הייליקער שטאט רופן זיי זיך, און אויף דעם {dn גאט} פון ישראל לענען זיי זיך, וואס {dn יהוה} פון צבאות איז זיין נאמען. /48:3 דאס פריערדיקע האב איך פון א מאל אנגעזאגט, און פון מויל איז עס ארויס, און איך האב עס געלאזט הערן;פלוצים האב איך געטאן, און עס איז געשען. /48:4 ווייל איך האב געוווסט אז הארט ביסטו, און אן אייזערנער אדער איז דיין נאקן, און דיין שטערן איז קופער;/48:5 דרום האב איך דיר אנגעזאגט פון א מאל, איידער עס איז געקומען, האב איך דיך געלאזט הערן;כדי זאלסט ניט זאגן: מיין געץ האט עס געטאן, און מיין געשניצט און מיין געגאסן בילד האט עס באפוילן. /48:6 האסט געהערט, זע, אל דאס דאזיקע, און איר וועט עס דאך צוגעבן;איך האב דיך געלאזט הערן נייסן אצונד, און פארבארגנס וואס דו האסט ניט געוווסט. /48:7 אצונד איז עס באשאפן געווארן, און ניט פון א מאל, און א טאג פריער האסטו פון דעם ניט געהערט;כדי זאלסט ניט זאגן: זע, איך האב עס געוווסט. /48:8 ניט צו מאל געהערט האסטו, ניט צו מאל געוווסט האסטו, ניט צו מאל געעפנט האט זיך דיין אויער פון א מאל;ווארום איך האב געוווסט אז פעלשן וועסטו פעלשן, און פארברעכער פון מוטערלייב האט מען דיך גערופן. /48:9 פון מיין נאמען וועגן וועל איך איינהאלטן מיין צארן, פון מיין לויב וועגן וועל איך מיך צאמען קעגן דיר, כדי דיך ניט צו פארשניידן. /48:10 זע, איך האב דיך געלייטערט, אבער ניט ווי זילבער, איך האב דיך געפרוווט אין שמעלצאויוון פון פיין. /48:11 פון מיינעט וועגן, פון מיינעט וועגן וועל איך טאן;ווארום ווי זאל מיין נאמען פארשוועכט ווערן?און מיין כבוד וועל איך קיין אנדערן ניט געבן.
/48:12 הער מיר צו, יעקב, און ישראל מיין גערופענער:איך בין דאס; איך בין דער ערשטער, איך בין אויך דער לעצטער. /48:13 יא, מיין האנט האט געגרונטפעסט די ערד, און מיין רעכטע האט אויסגעשפרייט די הימלען;איך רוף צו זיי, שטעלן זיי זיך אויף אין איינעם. /48:14 זאמלט אייך איין, איר אלע, און הערט:ווער צווישן זיי האט פארויסגעזאגט דאס דאזיקע?דער וואס {dn גאט} האט אים ליב, וועט טאן זיין באגער אין בבל, און זיין ארעם וועט זיין אויף די כשדים. /48:15 איך, איך האב גערעדט, און האב אים גערופן, אים געבראכט, און ער וועט באגליקן אויף זיין וועג.
/48:16 גענענט צו מיר, הערט דאס צו:פון אנהייב אן האב איך ניט אין פארבארגעניש גערעדט, פון זינט עס געשעט בין איך דערביי;און אצונד האט {dn גאט דער האר} מיך געשיקט מיט זיין גייסט. /48:17 אזוי האט געזאגט {dn גאט} דיין אויסלייזער, דער הייליקער פון ישראל. איך, {dn יהוה} דיין {dn גאט}, לערן דיך צו נוץ, פיר דיך אויף דעם וועג וואס דו זאלסט גיין. /48:18 הלוואי וואלסטו פארנומען מיינע געבאט, וואלט געווען ווי א טייך דיין פרייד, און דיין הילף ווי די אינדן פון ים;/48:19 און געווען ווי זאמד וואלט דיין זאמען, און די שפראצן פון דיין לייב ווי זיינע קערנער;ניט פארשניטן און ניט פארטיליקטוואלט ווערן זיין נאמען פון פאר מיר.
/48:20 גייט ארויס פון בבל, אנטלויפט פון די כשדים, מיט א קול פון געזאנג;זאגט אן, מאכט דאס הערן, טראגט עס פאנאנדערביז צום עק פון דער ערד;זאגט: {dn גאט} האט אויסגעלייזטיעקב זיין קנעכט. /48:21 און זיי האבן ניט געדארשטווען ער האט זיי דורך וויסטענישן געפירט;וואסער פון פעלדזהאט ער געמאכט רינען פאר זיי;יא, א פעלדז האט ער געשפאלטן, און וואסער האט געפלאסן.
/48:22 ניטא קיין שלום, זאגט {dn גאט}, פאר די רשעים.

/49:1 הערט מיר צו, איר אינדזלען, און פארנעמט, איר פעלקער פון דער ווייט:{dn גאט} האט מיך פון טראכט גערופן, פון מיין מוטערס לייב האט ער מיין נאמען דערמאנט. /49:2 און ער האט געמאכט מיין מויל ווי א שארפע שווערד, אין שאטן פון זיין האנט האט ער מיך באהאלטן;און ער האט מיך געמאכט פאר א בלאנקער פייל, אין זיין פיילבייטל האט ער מיך פארבארגן. /49:3 און ער האט צו מיר געזאגט: מיין קנעכט ביסטו, ישראל, וואס איך רים זיך מיט דיר. און איך האב געוועסט געזאגט: אומנישט האב איך מיך געמיט, /49:4 אויף נישט און ניוועץ האב איך מיין כוח פארלענדט;אבער מיין משפט איז ביי {dn יהוה}, און מיין לוין ביי מיין {dn גאט}. /49:5 און אצונד האט {dn גאט} געזאגט –דער וואס האט מיך געפורעמט פון טראכטפאר א קנעכט צו אים –אומצוקערן צו זיך יעקב, און ישראל זאל איינגעזאמלט ווערן צו אים;און איך בין געמאכט אין די אויגן פון {dn יהוה}, און מיין {dn גאט} איז מיין שטארקייט. /49:6 און ער האט געזאגט:קנאפ איז – ווייל דו ביסט מיין קנעכט –אויפצוריכטן די שטאמען פון יעקב, און די צווייגן פון ישראל אומצוקערן;נאר איך וועל דיך מאכן פאר א ליכט פון די פעלקער. אז מיין הילף זאל זיין ביז צום עק פון דער ערד.
/49:7 אזוי האט {dn גאט} געזאגט, דער אויסלייזער פון ישראל, און זיין הייליקער, צו דעם פאראכטן פון מענטשן, צו דעם פארומווערדיקטן פון פעלקער, צו דעם קנעכט פון געוועלטיקער:מלכים וועלן זען און וועלן אויפשטיין, שררות – און וועלן זיך בוקן, פון וועגן {dn גאט} וואס איז געטריי, דעם הייליקן פון ישראל וואס האט דיך אויסדערוויילט.
/49:8 אזוי האט {dn גאט} געזאגט:אין צייט פון באוויליקונג טו איך דיר ענטפערן, און אין טאג פון ישועה טו איך דיך העלפן;און איך וועל דיך היטן, און דיך מאכןפאר א בונד מיט די אומות, כדי אויפצוריכטן דאס לאנד, צו מאכן ארבן נחלות פארוויסטע;/49:9 צו זאגן צו די געפאנגענע: גייט ארויס!צו די וואס אין פינצטערניש: אנטפלעקט אייך!ביי די וועגן וועלן זיי זיך פיטערן, און אויף אלע הויכע ערטער וועט זיין זייער פיטערונג. /49:10 זיי וועלן ניט הונגערן און ניט דארשטן, און ניט פלאגן וועט זיי היץ און זון, ווארום זייער דערבארימער וועט זיי באלייטן, און ביי קוואלן וואסער וועט ער זיי פירן. /49:11 און איך וועל מאכן אלע מיינע בערג פאר א וועג, און מיינע שטעגן וועלן דערהייכט ווערן. /49:12 זע, די וועלן קומען פון דער צייט, און די־א וועלן קומען פון צפון און פון מערב, און די, פון לאנד סינים.
/49:13 זינגט, איר הימלען, און פריי זיך, דו ערד, און ברעכט אויס, איר בערג, אין געזאנג, ווארום {dn גאט} האט געטרייסט זיין פאלק, און זיינע ארימע טוט ער דערבארימען. /49:14 און ציון האט געזאגט: פארלאזן האט מיך {dn יהוה}, און {dn גאט} האט פארגעסן אן מיר. /49:15 קען א פרוי פארגעסן איר ברוסטקינד, ניט צו דערבארימען דעם זון פון איר לייב?אפילו די דאזיקע זאלן פארגעסן, וועל איך אן דיר ניט פארגעסן. /49:16 זע, אויף די האנטפלעכן האב איך דיך אויסגעקריצט, דיינע מויערן זיינען תמיד פאר מיר. /49:17 אייליק קומען דיינע קינדער;דיינע צעשטערער און דיינע פארוויסטערוועלן ארויס פון דיר. /49:18 הייב אויף רונד ארום דיינע אויגן, און זע:זיי אלע זיינען איינגעזאמלט, און קומען צו דיר. אזוי ווי איך לעב, זאגט {dn גאט}, אז זיי אלע וועסטו ווי א צירונג אנטאן, און וועסט זיי אנקניפן אזוי ווי א כלה;/49:19 ווארום דיינע חורבות און דיינע וויסטענישן, און דיין לאנד דאס צעשטערטע –פאר וואר, וועסט אצונד ענג זיין פון וווינער, און דערווייטערט וועלן זיין דיינע אומברענגער. /49:20 זאגן וועלן נאך אין דיינע אויערןדיינע אנגעווארענע קינדער:ענג איז מיר דער ארט, טרעט מיר אפ, איך זאל קענען וווינען. /49:21 און וועסט זאגן אין דיין הארצן:ווער האט מיר די דאזיקע געבארן?איך בין געווען אן קינדער און עלנד, פארטריבן און פארוואגעלט;און די דאזיקע ווער האט אויפגעצויגן?זע, איך בין דאך געבליבן אליין, די דאזיקע ווו זיינען געווען?
/49:22 אזוי האט געזאגט {dn גאט דער האר}:זע, איך וועל אויפהייבן צו די פעלקער מיין האנט, און צו די אומות וועל איך אויפשטעלן מיין פאן, און זיי וועלן ברענגען דיינע זין אין בוזעם, און דיינע טעכטער וועלן אויפן אקסל געטראגן ווערן. /49:23 און מלכים וועלן זיין דיינע דערציער, און זייער שררותטעס דיינע אמען;מיטן פנים צו דער ערד וועלן זיי זיך בוקן צו דיר, און דעם שטויב פון דיינע פיס וועלן זיי לעקן;און וועסט וויסן אז איך בין {dn יהוה}, וואס ניט פארשעמט ווערן די וואס האפן צו מיר.
/49:24 ווערט אוועקגענומען פון דעם גבור דער רויב, צי ווערט דער פאנג פון דעם זיגער אנטרונען?/49:25 פאר וואר, אזוי זאגט {dn יהוה}:אפילו דער פאנג פון דעם גבור זאל אוועקגענומען ווערן, און דער רויב פון דעם שטארקן זאל אנטרונען ווערן, אבער מיט דיינע קריגער וועל איך קריגן, און דיינע קינדער וועל איך העלפן. /49:26 און איך וועל מאכן עסן דיינע דריקער זייער פלייש, און ווי טרויבנזאפט וועלן זיי זייער בלוט שיכורן;און אלע לייבער וועלן וויסן אז איך {dn יהוה} בין דיין העלפער, און דיין אויסלייזער איז דער מאכטיקער פון יעקב.

/50:1 אזוי האט {dn גאט} געזאגט:ווו איז דער גט פון אייער מוטער, אז איך האב זי אוועקגעשיקט?אדער ווער איז פון מיינע מאנער, וואס איך האב אייך פארקויפט צו אים?זעט, איבער אייערע זינדזייט איר פארקויפט געווארן, און איבער אייערע פארברעכןאיז אייער מוטער אוועקגעשיקט געווארן. /50:2 פאר וואס בין איך געקומען, און קיין מענטש איז ניט געווען?גערופן, און קיינער האט ניט געענטפערט?איז דען קורץ מיין האנט אויסצולייזן, צי ניטא קיין כוח אין מיר, אייך מציל צו זיין?זעט, מיט מיין אנגעשריי טריקן איך אויס דעם ים. איך מאך פון טייכן א מדבר;זייערע פיש ווערן דומפיק אן וואסער, און שטארבן פון דארשטיקייט. /50:3 איך קלייד די הימלען אין שווארצקייט, און מאך זאק זייער צודעק.
/50:4 {dn גאט דער האר} האט מיר געגעבןא צונג פון געלערנטע, צו וויסן צו העלפן דעם מידן מיט א ווארט;ער וועקט פרימארגן אין פרימארגן, ער וועקט מיר דאס אויער, צו הערן אזוי ווי די געלערנטע. /50:5 {dn גאט דער האר} האט מיר געעפנט דאס אויער, און איך האב ניט ווידערשפעניקט, ניט אפגעטרעטן אהינטער. /50:6 מיין רוקן האב איך געגעבן צו די שלעגער, און מיינע באקן צו די פליקער;איך האב ניט פארבארגן מיין פניםפון שאנדן און שפייעכץ. /50:7 אבער {dn גאט דער האר} וועט מיר העלפן, דרום ווער איך ניט פארשעמט;דרום האב איך געמאכט מיין פנים ווי קיזל, און איך ווייס אז איך וועל ניט אין ביוש בלייבן. /50:8 נאנט איז מיין גערעכטגעבער;ווער וויל זיך לאדן מיט מיר?לאמיר זיך שטעלן באנאנד;ווער איז מיין בעל־דין?זאל ער גענענען צו מיר. /50:9 זע, {dn גאט דער האר} וועט מיר העלפן;ווער איז דער וואס וועט מיך אומגערעכט מאכן?זע, זיי אלע וועלן ווי א בגד צעפאלן, מאיל וועט זיי אויפעסן.
/50:10 ווער איז צווישן אייך וואס האט מורא פאר {dn גאט}, וואס הערט צו דעם קול פון זיין קנעכט?וואס איז געגאנגען אין פינצטערניש, און האט קיין ליכט ניט געהאט?זאל ער זיך פארזיכערן אויף דעם נאמען פון {dn יהוה}, און זיך אנלענען אויף זיין {dn גאט}. /50:11 אט איר אלע וואס צינדט אן א פייער, וואס גורט אן פונקען –גייט אין דער פלאם פון אייער פייער, און אין די פונקען וואס איר האט אנגעצונדן!פון מיין האנט געשעט דאס אייך, אין ווייטאג וועט איר ליגן.

/51:1 הערט מיר צו, איר וואס יאגט זיך נאך גערעכטיקייט, איר וואס זוכט {dn גאט}:קוקט אויף דעם פעלדז פון וואנען איר זייט אויסגעהאקט, און אויף דער ברונעמגרוב פון וואנען איר זייט אויסגעגראבן;/51:2 קוקט אויף אברהם אייער פאטער, און אויף שרהן וואס האט אייך געבארן;הגם איינער, האב איך אים גערופן, כדי איך זאל אים בענטשן, און זאל אים מערן. /51:3 פאר וואר, {dn גאט} טוט טרייסטן ציון, ער טרייסט אלע אירע חורבות;
/51:4 הארכט צו מיר, מיין פאלק, און פארנעמט צו מיר, מיין אומה, ווארום א תורה וועט ארויסגיין פון מיר, און מיין משפט וועל איך צום ליכט פון די פעלקער ארויסלאזן. /51:5 נאנט איז מיין גערעכטיקייט, ארויס איז מיין הילף, און מיינע ארעמס וועלן משפטן די פעלקער;די אינדזלען וועלן האפן אויף מיר, און אויף מיין ארעם וועלן זיי הארן. /51:6 הייבט אויף צו די הימלען אייערע אויגן, און קוקט אויף דער ערד פון אונטן, ווארום די הימלען ווערן ווי רויך צעקראכן, און די ערד וועט ווי א בגד צעפאלן, און אירע באוווינער וועלן ווי אומגעציפער שטארבן;אבער מיין הילף וועט זיין אייביק, און מיין גערעכטיקייט וועט ניט אפגעבראכן ווערן. /51:7 הערט מיר צו, איר וואס ווייסט גערעכטיקייט, דאס פאלק וואס מיין תורה איז אין זייער הארצן:איר זאלט ניט מורא האבן פארן שמאך פון מענטשן, און פאר זייערע לעסטערונגען זאלט איר ניט אנגסטן. /51:8 ווארום אזוי ווי א בגד וועט זיי מאיל אויפעסן, און אזוי ווי וואל וועט זיי דער ווארעם אויפעסן, אבער מיין גערעכטיקייט וועט זיין אייביק, און מיין הילף אויף דור־דורות.
/51:9 דערוועק דיך, דערוועק דיך, באקלייד דיך מיט שטארקייט, דו ארעם פון {dn גאט};דערוועק דיך ווי אין די טעג פון א מאל, אין די דורות פון פארצייטן. /51:10 ביסטו ניט דער וואס האט צעהאקט רהב, וואס האט דערשטאכן די שלאנג?ביסטו ניט דער וואס האט אויסגעטריקנט דעם ים, די וואסערן פון דעם תהום דעם גרויסן;וואס האט געמאכט די טיפענישן פון ים פאר א וועג, פאר די אויסגעלייזטע אריבערצוגיין?/51:11 און די דערלייזטע פון {dn גאט} זאלן זיך אומקערן, און קומען קיין ציון מיט געזאנג, און אן אייביקע שמחה זאל זיין אויף זייער קאפ;ששון־ושמחה זאל זיי אניאגן, אנטלויפן זאלן טרויער און זיפצעניש.
/51:12 איך, איך בין אייער טרייסטער;ווער ביסטו, זאלסט מורא האבןפאר א מענטשן וואס שטארבט, און פאר א מענטשנקינד וואס ווערט צו גראז געמאכט?/51:13 און האסט פארגעסן אן {dn גאט} דיין באשעפער, וואס האט אויסגעשפרייט די הימלען, און געגרונטפעסט די ערד;און האסט געאנגסט נאכאנאנד א גאנצן טאגפארן גרימצארן פון דעם דריקער, ווי ער האט זיך אנגעברייט אומצוברענגען;אבער ווו איז דער גרימצארן פון דעם דריקער?/51:14 גיך ווערט דער געבויגענער אפגעבונדן, און ער וועט ניט שטארבן אין גרוב, און ניט געמינערט ווערן וועט זיין ברויט. /51:15 ווארום איך בין {dn יהוה} דיין {dn גאט}, וואס צערודערט דעם ים, און זיינע אינדן ברומען, וואס {dn יהוה} פון צבאות איז זיין נאמען. /51:16 און איך האב אריינגעטאן מיינע ווערטער אין דיין מויל, און מיטן שאטן פון מיין האנט האב איך דיך צוגעדעקט, כדי צו פלאנצן די הימלען, און צו גרונפעסטן די ערד, און זאגן צו ציון: מיין פאלק ביסטו.
/51:17 דערוועק דיך, דערוועק דיך, שטיי אויף, ירושלים, דו וואס האסט געטרונקען פון גאטס האנטדעם כוס פון זיין גרימצארן;דעם בעכער, דעם כוס פון פארטומלעניש, געטרונקען און אויסגעזויגן. /51:18 ניטא ווער זאל זי פירן, פון אלע זין וואס זי האט געבארן, און ניטא ווער זאל האלטן איר האנט, פון אלע זין וואס זי האט אויפגעצויגן. /51:19 די ביידע האבן דיך געטראפן –ווער קען דיך באקלאגן?פארוויסטונג און בראך, און הונגער און שווערד –ווי קען איך דיך טרייסטן?/51:20 דיינע זין ליגן געחלשטע אין אלע עק גאסן, ווי א ווילדציג אין נעץ;פול מיט דעם גרימצארן פון {dn יהוה}, מיט דעם אנגעשריי פון דיין {dn גאט}.
/51:21 דרום הער נאר צו דאס דאזיקע, דו ארימע, און פארשיכורטע, אבער ניט פון וויין;/51:22 אזוי האט געזאגט דיין האר {dn יהוה}, און דיין {dn גאט} וואס נעמט זיך אן פאר זיין פאלק:זע, איך האב אוועקגענומען פון דיין האנטדעם כוס פון פארטומלעניש, דעם בעכער, דעם כוס פון מיין גרימצארן;וועסט אים מער ווידער ניט טרינקען. /51:23 און איך וועל אים אריינטאן אין דער האנט פון דיינע ווייטוער, וואס האבן געזאגט צו דיין זעל:בייג זיך איין, מיר זאלן אריבערגיין;און האסט געמאכט ווי די ערד דיין רוקן, און ווי די גאס פאר אריבערגייער.

/52:1 דערוועק דיך, דערוועק דיך, טו אן דיין שטארקייט, ציון;טו אן דיינע פראכטיקע בגדים, ירושלים, דו הייליקע שטאט;ווארום מער ווידער וועט ניט קומען אין דיראן אומבאשניטענער און אומריינער. /52:2 שאקל דיך אפ פון שטויב, הייב דיך אויף, זעץ דיך, ירושלים;מאך דיר לויז די בינדשטריק פון דיין האלדז, געפאנגענע טאכטער ציון.
/52:3 ווארום אזוי האט {dn גאט} געזאגט:אומזיסט זייט איר פארקויפט געווארן, און ניט פאר געלט וועט איר אויסגעלייזט ווערן. /52:4 ווארום אזוי האט געזאגט {dn גאט דער האר}:קיין מצרים האט גענידערט מיין פאלק צוערשט, דארטן צו וווינען, און אשור האט אים פאר גארנישט געדריקט. /52:5 און אצונד, וואס האב איך דא, זאגט {dn גאט}, ווען מיין פאלק איז אוועקגענומען געווארן פאר אומזיסט?זיינע געוועלטיקער רימען זיך, זאגט {dn גאט}, און תמיד א גאנצן טאג ווערט מיין נאמען געלעסטערט. /52:6 דרום וועט מיין פאלק געוואר ווערן מיין נאמען;פאר וואר, אין יענעם טאג –אז איך בין דער וואס רעדט; דא בין איך.
/52:7 ווי שיין זיינען אויף די בערגדי פיס פון דעם אנזאגערוואס לאזט הערן שלום, וואס זאגט גוטס, וואס לאזט הערן הילף:וואס זאגט צו ציון:דיין {dn גאט} טוט קיניגן. /52:8 הארך! דיינע וועכטער הייבן אויף זייער קול, זיי זינגען אין איינעם, ווארום אויג אין אויג זעען זייווי {dn גאט} קערט זיך אום קיין ציון. /52:9 ברעכט אויס, זינגט אין איינעם, איר חורבות פון ירושלים, ווארום {dn גאט} האט געטרייסט זיין פאלק, ער האט אויסגעלייזט ירושלים. /52:10 {dn גאט} האט אנטבלויזט זיין הייליקן ארעםפאר די אויגן פון אלע פעלקער, און אלע עקן פון דער ערד וועלן זעןדי ישועה פון אונדזער {dn גאט}.
/52:11 טוט אייך אפ, טוט אייך אפ, גייט ארויס פון דארטן, אומריינס זאלט איר ניט אנרירן;גייט ארויס פון איר מיט, רייניקט אייך, איר טרעגער פון די כלים פון {dn גאט}!/52:12 פאר וואר, ניט אין איילעניש וועט איר ארויס, און ניט אין געלאף וועט איר גיין;ווארום אייך פארויס גייט {dn יהוה}, און אייך נאכבאלייט דער {dn גאט} פון ישראל.
/52:13 זע, באגליקן וועט מיין קנעכט, ער וועט דערהייכט און דערהויבן ווערן און זיין זייער הויך. /52:14 אזוי ווי פיל האבן געגאפט אויף דיר –אזוי פארקריפלט, ניט פון א מענטשן איז געווען זיין אויסזען, און זיין געשטאלט ניט פון מענטשנקינדער –/52:15 אזוי וועט ער מאכן אויפשפרינגען פיל פעלקער, מלכים וועלן צומאכן זייער מויל פאר אים;ווארום וואס זיי איז ניט דערציילט געווארן, וועלן זיי זען, און וואס זיי האבן ניט געהערטוועלן זיי אנקוקן.

/53:1 ווער וואלט געגלויבט אונדזער הערונג?און דער ארעם פון {dn גאט} האט זיך אויף וועמען אנטפלעקט?/53:2 ווארום ער איז אויפגעגאנגען ווי א שפראץ גלייך ארויף, און ווי א ווארצל פון טרוקענער ערד;ער האט קיין געשטאלט ניט געהאט און קיין שיינקייט, אז מיר זאלן אים אנקוקן, און קיין אויסזען, אז מיר זאלן אים גלוסטן. /53:3 ער איז געווען פאראכט, און אויסגעמיטן פון מענטשן, א מענטש מיט ווייטאגן און צו קראנקשאפט געוווינט, און ווי איינער וואס מע פארבארגט דעם פנים פון אים;פאראכט, און מיר האבן אים גערעכנט פאר גארנישט. /53:4 אבער דאס האט ער אונדזער קראנקשאפט געליטן, און אונדזערע ווייטאגן, זיי האט ער געטראגן, בעת מיר האבן אים גערעכנט פאר א געפלאגטן, פאר א געשלאגענעם פון {dn גאט} און געפייניקטן. /53:5 און ער איז פארווונדט געווען איבער אונדזערע פארברעכן, צעדריקט איבער אונדזערע זינד;די אפקומעניש פאר אונדזער גליק איז געווען אויף אים, און דורך זיינע ביילן זיינען מיר געהיילט געווארן. /53:6 מיר אלע האבן ווי שאף געבלאנדזשעט, איטלעכער צו זיין וועג זיך געקערט;און {dn גאט} האט אויסגעלאזט אויף איםדי זינד פון אונדז אלעמען. /53:7 ער איז געדריקט געווארן, אבער ער האט זיך געבויגן, און פלעגט זיין מויל ניט עפענען, ווי א לאם וואס ווערט צו דער שחיטה געפירט, און ווי א שעפס וואס איז שטום פאר אירע שערער;יא, ער פלעגט זיין מויל ניט עפענען. /53:8 דורך דריקונג און דורך שטראף איז ער אוועקגענומען געווארן, און מיט זיין דור ווער האט איינגעטענהט?ווארום ער איז פארשניטן געווארן פון לאנד פון די לעבעדיקע, פאר דעם פארברעך פון מיין פאלקוואס די פלאג האט זיי געקומט. /53:9 און מע האט געמאכט מיט רשעים זיין קבר, און מיטן תקיף זיין בערגל, הגם ער האט קיין אומרעכט ניט געטאן, און קיין באטרוג איז ניט געווען אין זיין מויל. /53:10 אבער {dn גאט} האט אים געוואלט צעדריקן מיט קראנקשאפט, צו זען אויב זיין זעל וועט זיך מאכן פאר א קרבן;כדי ער זאל זען זאמען, דערלענגערן זיינע טעג, און דער רצון פון {dn גאט} דורך זיין האנט זאל געלינגען. /53:11 מאטערניש פון זיין זעל וועט ער זיך אנזען צו זאט;מיט זיין דערקענונג וועט מיין קנעכט דער גערעכטערגערעכט מאכן פיל, און זייערע זינד וועט ער טראגן. /53:12 דרום וועל איך אים איינטיילן צווישן די גרויסע, און מיט מאכטיקע וועט ער טיילן רויב;דערפאר וואס ער האט אנטבלויזט צום טויט זיין זעל, און איז מיט פארברעכער געציילט געווארן, בעת דעם חטא פון פיל האט ער געטראגן, און פלעגט פאר פארברעכער זיך איינשטעלן.

/54:1 זינג, דו עקרה, וואס האט ניט געבארן, ברעך אויס אין געזאנג און שריי אויס, דו וואס האסט ניט געווייטאקט;ווארום מער זיינען די קינדער פון דער וויסטער, ווי די קינדער פון דער באמאנטער, זאגט {dn גאט}. /54:2 ברייט אויס דעם ארט פון דיין געצעלט, און די אומהאנגען פון דיינע וווינונגען זאל מען אויסשטרעקן;ניט שפאר, מאך לאנג דיינע שטריק, און דיינע פלעקלעך באפעסטיק. /54:3 ווארום רעכטס און לינקס וועסטו זיך שפרייטן, און דיין זאמען וועט ארבן די פעלקער, און שטעט פארוויסטע וועלן זיי באזעצן. /54:4 זאלסט ניט מורא האבן, ווארום וועסט ניט אין ביוש בלייבן, און זאלסט ניט פארשעמט זיין, ווארום וועסט ניט צו שאנד ווערן. /54:5 ווארום דעם ביוש פון דיין יוגנט וועסטו פארגעסן, און די חרפה פון דיין אלמנהשאפט וועסטו מער ניט דערמאנען. ווארום דיין באשעפער איז דיין מאן, {dn יהוה} פון צבאות איז זיין נאמען;און דיין אויסלייזער איז דער הייליקער פון ישראל, {dn גאט} פון דער גאנצער ערד ווערט ער גערופן. /54:6 ווארום ווי א ווייב פארלאזן און פאראומערט אין געמיטטוט דיך צוריקרופן {dn יהוה};און א יוגנטווייב, קען זי דען נמאס ווערן?זאגט דיין {dn גאט}. /54:7 אויף א קליין רגע האב איך דיך פארלאזן, אבער מיט גרויס דערבארימונג וועל איך דיך איינזאמלען. /54:8 אין אויסגוס פון כעסהאב איך א רגע פארבארגן מיין פנים פון דיר, אבער מיט אייביקער גענאדטו איך דיך דערבארימען, זאגט דיין אויסלייזער, {dn גאט}. /54:9 ווארום דאס געוויסער פון נח איז דאס מיר:אזוי ווי איך האב געשווארן אז דאס געוויסער פון נחזאל מער ניט אריבערגיין איבער דער ערד, אזוי האב איך געשווארן ניט צו צערענען אויף דיר, און ניט אנצושרייען אויף דיר. /54:10 ווארום די בערג מעגן זיך אפטאן, און די הייכן מעגן זיך וואקלען, אבער מיין גענאד וועט זיך פון דיר ניט אפטאן, און מיין בונד פון שלום וועט זיך ניט וואקלען, זאגט דיין דערבארימער, {dn גאט}.
/54:11 דו ארימע, פון שטורעם געטריבענע, דו ניט געטרייסטע, זע, איך לייג אויס דיינע שטיינער אין פארבן, און וועל דיך גרונטפעסטן מיט סאפירשטיינער. /54:12 און איך וועל מאכן דיינע טורעמשפיצן פון רובין, און דיינע טויערן פון גארפונקלשטיינער, און דיין גאנצן געמארק פון גלוסטיקע שטיינער. /54:13 און אלע דיינע קינדער וועלן זיין געלערנטע פון {dn גאט};און גרויס וועט זיין דער שלום פון דיינע קינדער. /54:14 אויף גערעכטיקייט וועסטו אויפגעשטעלט ווערן;זיי ווייט פון דריקונג, ווארום דארפסט ניט מורא האבן, און פון א בראך, ווארום ער וועט ניט גענענען צו דיר. /54:15 זע, זאמלען מעג מען זיך זאמלען, אבער אן מיין ווילן;ווער עס זאמלט זיך אויף דיר, וועט פאלן פון וועגן דיר. /54:16 זע, איך האב באשאפן דעם מיינסטער, וואס בלאזט אין דעם קוילפייער, און ברענגט ארויס א געצייג פאר זיין ארבעט;און איך האב באשאפן דעם פארוויסטער צו צעשטערן. /54:17 איטלעך געצייג וואס וועט געפורעמט ווערן קעגן דיר, וועט ניט געלינגען, און איטלעך צונג וואס וועט זיך שטעלן אין משפט מיט דיר, וועסטו שולדיק מאכן. דאס איז די ארב פון די קנעכט פון {dn גאט}, און זייער גערעכטער לוין פון מיר, זאגט {dn גאט}.

/55:1 העי, אלע דארשטיקע, קומט נאך וואסער, צו מאל דער וואס האט ניט קיין געלט;קומט שאפט אייך איין און עסט, און קומט שאפט אייך איין אן געלטאון אן געצאלט וויין און מילך. /55:2 נאך וואס זאלט איר געלט צאלן פאר ניט־ברויט?און אייער מי פאר וואס זעטיקט ניט?הערן הערט מיר צו, און עסט גוטס, און אייער זעל וועט זיך קוויקן מיט פעטס. /55:3 נייגט אייער אויער, און קומט צו מיר, הערט, און אייער זעל וועט לעבן;און איך וועל אייך שליסן אן אייביקן בונד, ווי די געטרייע חסדים צו דודן. /55:4 זע, אן עדות צו די פעלקער האב איך אים געמאכט, א פירשט און באפעלער פון די אומות. /55:5 זע, א פאלק וואס דו קענסט ניט, וועסטו רופן, און א פאלק וואס קען דיך ניט, וועט לויפן צו דיר, פון וועגן {dn יהוה} דיין {dn גאט}, און צוליב דעם הייליקן פון ישראל, ווייל ער האט דיך באשיינט. /55:6 זוכט {dn גאט} ווען ער קען געפונען ווערן, רופט אים ווען ער איז נאנט. /55:7 זאל דער רשע פאלאזן זיין וועג, און דער מאן פון אומרעכט זיינע טראכטונגען;און זאל ער זיך אומקערן צו {dn יהוה}, און ער וועט אים דערבארימען, און צו אונדזער {dn גאט}, ווארום ער פארגיט א סך. /55:8 ווארום ניט מיינע טראכטונגען זיינען אייערע טראכטונגען, און ניט אייערע וועגן זיינען מיינע וועגן, זאגט {dn גאט}. /55:9 ווארום ווי דער הימל איז העכער פון דער ערד, אזוי זיינען מיינע וועגן העכער פון אייערע וועגן, און מיינע טראכטונגען פון אייערע טראכטונגען. /55:10 ווארום אזוי ווי עס נידערט פון הימלדער רעגן און דער שניי, און קערט זיך אהין צו ניט אום, נייערט ער טרינקט אן די ערד, און באפרוכט זי און באשפראצט זי, און גיט זריעה צו דעם זייער, און ברויט צו דעם עסער;/55:11 אזוי וועט זיין מיין ווארט וואס גייט ארויס פון מיין מויל:עס וועט זיך ניט אומקערן צו מיר ליידיק, נייערט עס וועט טאן וואס איך האב געוואלט, און באגליקן אום וואס איך האב עס געשיקט. /55:12 ווארום מיט שמחה וועט איר ארויסגיין, און בשלום וועט איר געפירט ווערן;די בערג און די הייכןוועלן אויסברעכן פאר אייך אין געזאנג, -און אלע ביימער פון פעלדוועלן קלאפן די הענט. /55:13 אנשטאטן דארן וועט אויפגיין א ציפרעס, און אנשטאטן ווילדגעוועקס וועט אויפגיין א מירט;און עס וועט זיין פאר א נאמען צו {dn גאט}, פאר אן אייביקן צייכן וואס וועט ניט פארשניטן ווערן.

/56:1 אזוי האט {dn גאט} געזאגט:היט רעכט, און טוט גערעכטיקייט, ווארום נאנט איז מיין הילף צו קומען, און מיין גערעכטיקייט זיך צו אנטפלעקן. /56:2 ווויל צו דעם מאן וואס טוט דאס דאזיקע, און דעם מענטשנקינד וואס האלט זיך דעראן!וואס היט שבת, אים ניט צו פארשוועכן, און היט זיין האנט פון צו טאן א שום בייז. /56:3 און ניט זאגן זאל דער פרעמדגעבארענער, וואס באהעפט זיך צו {dn גאט}, אזוי צו זאגן:אפזונדערן וועט מיך אפזונדערן{dn גאט} פון זיין פאלק;און ניט זאגן זאל דער סריס:זע, איך בין א טרוקענער בוים. /56:4 ווארום אזוי האט {dn גאט} געזאגטאויף די סריסים וואס היטן מיינע שבתים, און וויילן אויס דאס וואס איך וויל, און האלטן זיך אן מיין בונד:/56:5 זיי וועל איך געבן אין מיין הויזאון אין מיינע מויערןאן אנדענק און א נאמען, בעסער פון זין און פון טעכטער;אן אייביקן נאמען וועל איך זיי געבן, וואס וועט ניט פארשניטן ווערן. /56:6 און די פרעמדגעבארענע וואס באהעפטן זיך צו {dn גאט}, אים צו טאן דינסט, און ליב צו האבן דעם נאמען פון {dn גאט}, אים צו זיין פאר קנעכט;איטלעכער וואס היט שבת אים ניט צו פארשוועכן, /56:7 זיי וועל איך ברענגען צו מיין הייליקן בארג, און וועל זיי דערפרייען אין מיין הויז פון געבעט;זייערע בראנדאפפער און זייערע שלאכטאפפערוועלן זיין צו באוויליקונג אויף מיין מזבח;ווארום מיין הויז וועט גערופן ווערןדאס הויז פון געבעט פאר אלע פעלקער. /56:8 אזוי זאגט {dn גאט דער האר}, דער וואס זאמלט איין די פארשטויסענע פון ישראל:איך וועל נאך איינזאמלען צו אים, די וואס פלעגן זיך איינזאמלען קעגן אים.
/56:9 אלע חיות פון פעלד, קומט אהער עסן, אלע חיות אין וואלד!/56:10 זיינע וועכטער זיינען בלינדע אלע, זיי ווייסן גארניט;שטומע הינט זיינען זיי אלע, זיי קענען ניט בילן;זיי ליגן און חלומען, זיי האבן ליב שלאפן. /56:11 און די הינט זיינען ווילד זשעדנע, זיי ווייסן ניט פון זעט;און יענע זיינען פאסטוכערוואס ווייסן ניט אכט צו געבן;זיי אלע קערן זיך צו זייער וועג, איטלעכער צו זיין גייציקייט, פון עק צו עק. /56:12 ״קומט, איך וועל ברענגען וויין, און לאמיר זויפן דעם טרונק;און ווי דער אזוי זאל זיין מארגעדיקער טאג, און גרעסער נאך פיל״.
/57:1 דער גערעכטער גייט אונטער, און קיין מענטש נעמט ניט צום הארצן, און פרומע לייט ווערן אוועקגענומען, און קיינער באטראכט ניט, אז פון וועגן דער שלעכטיקייטאיז אוועקגענומען געווארן דער גערעכטער. /57:2 ער גייט צו זיין פריד;אויף זייערע קבר־געלעגערס רועןדי וואס זיינען געגאנגען אין זייער ערלעכקייט.
/57:3 און איר גענענט אהער, זין פון א כישופמאכערין, זאמען פון א נואף און א זונה. /57:4 אויף וועמען מאכט איר אייך לוסטיק?אויף וועמען רייסט איר אויף דאס מויל, שטעקט איר ארויס א צונג?פאר וואר, איר זייט קינדער פון פארברעך, זאמען פון ליגן, /57:5 איר וואס דערהיצט אייך צווישן די אייכנביימער, אונטער יעטוועדער צווייגהאפטיקן בוים;וואס שעכט די קינדער אין די טאלן, אונטער די שפאלטן פון די פעלדזן. /57:6 צווישן די גלאטע שטיינער פון טאל איז דיין טייל, זיי, זיי זיינען דיין גורל;צו זיי אויך האסטו געגאסן גיסאפפער, האסטו אויפגעבראכט שפייזאפפער. זאל איך וועגן דעם זיך בארוען?/57:7 אויף א הויכן און דערהויבענעם בארגהאסטו דיין געלעגער געמאכט;אהין אויך ביסטו ארויפגעגאנגעןשלאכטאפפער צו שלאכטן. /57:8 און הינטער דער טיר און דעם ביישטידלהאסטו ארויפגעטאן דיין דערמאנצייכן, ווארום פון מיר ביסטו אפן אוועקגעגאנגען;האסט ברייט געמאכט דיין געלעגער, און האסט דיר אויסגעקליבן פון דיוואס דו האסט זייער געלעגער ליב געהאט, זייער האנט געזען. /57:9 און ביסט געגאנגען צום מלך מיט זאלב, און האסט געמערט דיינע בשמים;און האסט געשיקט דיינע שלוחים ביז אין דער ווייט, און ביז אין אונטערערד געמאכט נידערן. /57:10 פון דיינע פיל וועגן ביסטו מיד געווארן, אבער האסט ניט געזאגט: פארפאלן!שטארקייט אין דיין האנט האסטו געפונען, דרום האסטו זיך ניט געקימערט. /57:11 און פאר וועמען האסטו זיך געשראקן און מורא געהאט, אז דו זאלסט זיך פארשטעלן?אז אן מיר האסטו ניט געדאכט, ניט גענומען זיך צום הארצן;פאר וואר, איך שווייג, און פון אייביק אן, דרום האסטו ניט מורא פאר מיר. /57:12 וועל איך דערציילן דיין ״גערעכטיקייט״, און דיינע מעשים, זיי וועלן דיר ניט גוטס טאן. /57:13 אז דו שרייסט, זאלן דיינע געזעמלען דיך מציל זיין;אבער זיי אלעמען וועט דער ווינט אוועקטראגן, וועט א הויך אוועקנעמען;און דער וואס באשיצט זיך אין מירוועט ארבן דאס לאנד, און ירשען מיין הייליקן בארג. /57:14 און ער וועט זאגן:טרעט אויס, טרעט אויס, ראמט אפ דעם וועג, הייבט אויף די שטרויכלונגפון דעם וועג פון מיין פאלק. /57:15 ווארום אזוי זאגט דער הויכער און דערהויבענער, דער וואס רוט אייביק, און הייליק איז זיין נאמען:אין הויכקייט און הייליקייט טו איך רוען, אבער אויך ביים דערשלאגענעם און געפאלענעם אין געמיט, אויפצולעבן דאס געמיט פון געפאלענע, און אויפצולעבן דאס הארץ פון דערשלאגענע. /57:16 ווארום ניט אייביק טו איך קריגן, און ניט תמיד טו איך צערענען;ווארום דער גייסט וואס באקליידט זיך, איז פון מיר, און די נשמות האב איך געמאכט. /57:17 פאר דער זינד פון זיין גייציקייטהאב איך געצערנט, און אים געשלאגן, מיך פארבארגן און געצערנט, ווייל ער איז אפקערעריש געגאנגעןאין וועג פון זיין הארצן. /57:18 איך האב געזען זיינע וועגן, אבער איך וועל אים היילן, און וועל אים פירן, און וועל באצאלן נחמותאים און זיינע טרויערער. /57:19 איך באשאף א ליפנפרוכט:״שלום, שלום צום נאנטן און צום ווייטן!״זאגט {dn גאט}, און איך וועל אים היילן. /57:20 אבער די רשעים זיינען ווי א ים א געטריבענער, וואס קען זיך ניט איינשטילן, און זיינע וואסערן טרייבן קויט און ליים. ניטא קיין שלום, זאגט מיין {dn גאט}, פאר די רשעים.

/58:1 רוף מיט קעל, זאלסט ניט צוריקהאלטן, אזוי ווי א שופר הייב אויף דיין קול, און זאג מיין פאלק זייער פארברעך, און דעם הויז פון יעקב זייערע זינד. /58:2 און זיי זוכן מיך נאך טאג פאר טאג, און וויסן מיינע וועגן באגערן זיי!אזוי ווי א פאלק וואס טוט גערעכטיקייט, און פארלאזט ניט דאס געזעץ פון זיין {dn גאט}, פארלאנגען זיי פון מיר משפטים גערעכטע, די נאנטקייט פון {dn גאט} באגערן זיי. /58:3 ״פאר וואס פאסטן מיר, און דו זעסט ניט?פייניקן מיר אונדזער זעל, און דו מערקסט ניט?״זעט, אין טאג פון אייער פאסטן געפינט איר אן עסק, און אלע אייערע ארבעטער טוט איר דריקן. /58:4 איר פאסט דאך נאר פאר קריג און שטרייט, און צו שלאגן מיטן פויסט פון אומרעכט;איר פאסט ניט אין אזא טאגצו מאכן הערן אין דער הייך אייער קול. /58:5 איז אזא דאס פאסטן וואס איך האב אויסגעוויילט?א טאג פאר א מענטשן צו פייניקן זיין זעל?צו בייגן ווי א וואסערריטל זיין קאפ, און זאק און אש זאל ער זיך אויסבעטן?צי דאס רופסטו פאסטן, און א טאג פון באוויליקונג צו {dn גאט}?/58:6 איז ניט דאס דאס פאסטן וואס איך האב אויסגעוויילט:לויז מאכן די קייטן פון אומרעכט, אפבינדן די בינדשטריק פון יאך, און ארויסלאזן פריי די געדריקטע, און יעטוועדער יאך זאלט איר צעברעכן?/58:7 איז עס ניט, אפצוברעכן פון דיין ברויט דעם הונגעריקן, און פארוואגלטע ארימע זאלסטו אריינברענגען אין הויז?אז דו זעסט א נאקעטן, זאלסטו אים באדעקן, און פון דיין אייגן פלייש זאלסטו זיך ניט פארהוילן?/58:8 דענצמאל וועט אויסברעכן ווי דער פרימארגן דיין ליכט, און דיין היילונג וועט ארויסשפראצן גיך;און דיר פארויס וועט גיין דיין גערעכטיקייט, און די פראכט פון {dn גאט} וועט דיך נאכבאלייטן. /58:9 דענצמאל וועסטו רופן, און {dn גאט} וועט ענטפערן;וועסט שרייען, און ער וועט זאגן: דא בין איך!אז דו וועסט אפטאן פון צווישן דיר פאריאכונג, טייטלען מיטן פינגער, און רעדן אומרעכט;/58:10 און וועסט אויסשטרעקן צום הונגעריקן דיין זעל, און די געדריקטע זעל וועסטו זעטן;דענצמאל וועט אויפשיינען אין חושך דיין ליכט, און דיין פינצטערקייט ווי מיטן טאג. /58:11 און {dn גאט} וועט דיך פירן תמיד, און וועט זעטן אין טריקענישן דיין זעל, און דיינע ביינער וועט ער שטארקן;און וועסט זיין ווי א גארטן אן אנגעטרונקענער, און ווי אן אויסגאנג וואסערוואס זיינע וואסערן טוען ניט פעלשן. /58:12 און מע וועט אפבויען ביי דיר אייביקע חורבות, גרונטפעסטן פון דור־דורות וועסטו אויפשטעלן;און מע וועט דיך רופן פארמויערער פון בראכן, באנייער פון וועגן צום וווינען. /58:13 אז דו וועסט אפהאלטן צוליב שבת דיין פוס, פון טאן דיינע עסקים אין מיין הייליקן טאג;און וועסט רופן שבת א תענוג, דעם הייליקן [טאג] פון {dn גאט}, געערלעכט;און וועסט אים ערלעכן, ניט צו טאן דיינע גאנגען, ניט צו געפינען דיר אן עסק, אדער אפרעדן א זאך.
/58:14 דענצמאל וועסטו זיך קוויקן מיט {dn גאט}, און איך וועל דיך ארויפזעצן אויף די הייכן פון דער ערד, און דיך מאכן עסן די ארב פון דיין פאטער יעקב;ווארום דאס מויל פון {dn גאט} האט גערעדט.

/59:1 זעט, די האנט פון {dn גאט} איז ניט קורץ צו העלפן, און זיין אויער איז ניט שווער צו הערן;/59:2 נאר אייערע זינד פלעגן צעשיידןצווישן אייך און אייער {dn גאט}, און אייערע חטאים האבן פארבארגן זיין פנים פון אייך, ניט צוצוהערן. /59:3 ווארום אייערע הענט זיינען באפלעקט מיט בלוט, און אייערע פינגער מיט זינד;אייערע ליפן זאגן ליגן, אייערע צונג רעדט אומרעכט. /59:4 קיינער לאדט ניט מיט גערעכטיקייט, און קיינער טענהט ניט מיט אמת;מע פארזיכערט זיך אויף נישט, און מע רעדט פאלש, מע טראגט אומגליק, און מע געבערט אומרעכט. /59:5 אייער פון א שלאנג בריען זיי אויס, און שפינוועבס טוען זיי וועבן;דער וואס עסט פון זייערע אייער שטארבט, און דאס צעדריקטע ברעכט אויס אין א נאטערשלאנג. /59:6 זייערע געוועבן זיינען ניט אויף א בגד, און מען קען זיך ניט צודעקן מיט זייערע ארבעט;זייערע ארבעט איז ארבעט פון אומרעכט, און אויפטו פון רויב איז אין זייערע הענט. /59:7 זייערע פיס לויפן צו שלעכטס, און זיי איילן צו פארגיסן אומשולדיק בלוט;זייערע טראכטונגען זיינען טראכטונגען פון אומרעכט, פארוויסטונג און בראך זיינען אין זייערע שליאכן. /59:8 דעם וועג פון שלום ווייסן זיי ניט, און ניטא קיין גערעכטיקייט אין זייערע גענג;זיי האבן פארקרימט זייערע שטעגן, קיינער וואס טרעט דערויף ווייס ניט פון שלום.
/59:9 דרום איז גערעכטיקייט ווייט פון אונדז, און אונדז דערגרייכט ניט קיין הילף;מיר האפן אויף ליכט, ערשט עס איז חושך, אויף שיין, און מיר גייען אין פינצטערניש. /59:10 מיר טאפן ווי בלינדע אן דער וואנט, און אזוי ווי אן אויגן טאפן מיר ארום;מיר שטרויכלען אין מיטן טאג, ווי אין אוונט, מיר זיינען אין חושכנישן אזוי ווי די מתים. /59:11 מיר ברומען ווי די בערן אלע, און קלאגן ווי די טויבן קלאגן מיר;מיר האפן אויף גערעכטיקייט, און ניטא, אויף א ישועה, און זי איז ווייט פון אונדז. /59:12 ווארום פיל זיינען אונדזערע פארברעכן פאר דיר, און אונדזערע חטאים זאגן עדות קעגן אונדז;ווארום אונדזערע פארברעכן זיינען ביי אונדז, און אונדזערע זינד – זיי ווייסן מיר ווויל:/59:13 ברעכן און לייקענען אן {dn יהוה}, און זיך אפקערן פון הינטער אונדזער {dn גאט}, רעדן רויב און אפקערונג, טראגן און ארויסברענגען פון הארצן פאלשע רייד. /59:14 און אפגעטרעטן אהינטער איז גערעכטיקייט, און רעכטפארטיקייט שטייט פון דער ווייטן, ווארום געשטרויכלט אין גאס איז דער אמת, און ערלעכקייט קען ניט אריינקומען. /59:15 און דער אמת פעלט, און דער וואס קערט זיך אפ פון בייז, ווערט פאר משוגע געהאלטן.
און {dn גאט} האט געזען, און עס איז געווען שלעכט אין זיינע אויגן, וואס קיין גערעכטיקייט איז ניטא. /59:16 און ער האט געזען, אז קיין מענטש איז ניטא, און זיך פארווונדערט, וואס קיינער שטעלט זיך ניט איין;האט אים זיין ארעם געהאלפן, און זיין גערעכטיקייט, זי האט אים אונטערגעלענט. /59:17 און ער האט אנגעטאן גערעכטיקייט ווי א פאנצער, און א קיווער פון הילף אויף זיין קאפ;און ער האט אנגעטאן קליידער פון נקמה צום מלבוש, און זיך איינגעוויקלט ווי אין א מאנטל אין צארן. /59:18 אזוי ווי נאך די טוונגען, אזויערנאך וועט ער באצאלן, גרימצארן צו זיינע פיינט, פארגעלטונג צו זיינע שונאים;צו די אינדזלען וועט ער פארגעלטונג באצאלן. /59:19 און מע וועט מורא האבן פארן נאמען {dn יהוה} פון מערב, און פון אויפגאנג פון זון פאר זיין פראכט;ווארום דער פיינט וועט קומען ווי א שטראם, וואס דער אטעם פון {dn גאט} טרייבט אים אן.
/59:20 און קומען וועט אן אויסלייזער פאר ציון, און פאר די אפגעקערטע פון זינד אין יעקב, זאגט {dn גאט}. /59:21 און איך – דאס איז מיין בונד מיט זיי, זאגט {dn גאט}:מיין גייסט וואס אויף דיר, און מיינע ווערטער וואס איך האב אריינגעטאן אין דיין מויל, וועלן זיך ניט אפטאן פון דיין מויל, און פון דעם מויל פון דיינע קינדער, און פון דעם מויל פון דיינע קינדסקינדער, זאגט {dn גאט}, פון אצונד און ביז אייביק.

/60:1 שטיי אויף, לייכט אויף, ווארום דיין ליכט איז געקומען, און די פראכט פון {dn גאט} שיינט אויף איבער דיר. /60:2 ווארום זע, פינצטערניש וועט באדעקן די ערד, און א נעבל די פעלקער, אבער אויף דיר וועט אויפשיינען {dn גאט}, און זיין פראכט וועט זיך ווייזן אויף דיר. /60:3 און פעלקער וועלן גיין פאר דיין ליכט, און מלכים פאר דער העלקייט פון דיין שיין.
/60:4 הייב אויף רונד ארום דיינע אויגן, און זע:זיי אלע זיינען איינגעזאמלט, זיי קומען צו דיר:דיינע זין קומען אן פון דער ווייט, און דיינע טעכטער ווערן אויפן זייט געטראגן. /60:5 דענצמאל וועסטו זען און וועסט לייכטן, און ציטערן און ברייט ווערן וועט דיין הארץ;ווארום איבערגיין צו דיר וועט די רייכקייט פון ים, דער פארמעג פון די פעלקער וועט קומען צו דיר. /60:6 א שפע פון קעמלען וועט דיך באדעקן, יונגקעמלען פון מדין און עיפה, אלע פון שבא געקומען;גאלד און וויירויך וועלן זיי טראגן, און די לויבן פון {dn גאט} וועלן זיי אנזאגן. /60:7 אלע שאף פון קדר וועלן איינגעזאמלט ווערן צו דיר, די ווידערס פון נביות וועלן זיין דיר צו דינסט;זיי וועלן אויפגיין מיט באוויליקונג אויף מיין מזבח;און מיין הויז פון שיינקייט וועל איך באשיינען.
/60:8 ווער זיינען די דאזיקע וואס פליען ווי א וואלקן, און ווי די טויבן צו זייערע שלאגן?/60:9 פאר וואר, צו מיר וועלן די אינדזלען זיך זאמלען, און די שיפן פון תרשיש צוערשט, צו ברענגען דיינע קינדער פון דער ווייט, זייער גאלד און זייער זילבער מיט זיי, צום נאמען פון {dn יהוה} דיין {dn גאט}, און צום הייליקן פון ישראל, ווייל ער האט דיך באשיינט. /60:10 און פרעמדגעבארענע וועלן בויען דיינע מויערן, און זייערע מלכים וועלן דיך באדינען;ווארום אין מיין צארן האב איך דיך געשלאגן, און אין מיין באוויליקונג האב איך דיך דערבארימט. /60:11 און אפן וועלן זיין דיינע טויערן תמיד, טאג און נאכט וועלן זיי ניט פארשלאסן ווערן, כדי צו ברענגען דעם פארמעג פון די פעלקער צו דיר;און זייערע מלכים וועלן מיטפארן. /60:12 ווארום דאס פאלק און דאס קיניגרייך, וואס וועלן דיר ניט דינען, וועלן אונטערגיין, און די פעלקער וועלן וויסט פארוויסט ווערן.
/60:13 די פראכט פון לבנון וועט קומען צו דיר, ציפרעס, טענענבוים, און בוקסנבוים אין איינעם, צו באשיינען דעם ארט פון מיין הייליקטום;און דעם ארט פון מיינע פיס וועל איך ערלעכן. /60:14 און געבויגן וועלן קומען צו דירדי זין פון דיינע פייניקער, און בוקן זיך צו דיינע פוסטריטוועלן אלע דיינע לעסטערער;און זיי וועלן דיך רופן די שטאט פון {dn גאט}, ציון פון דעם הייליקן פון ישראל.
/60:15 אנשטאט דיין זיין פארלאזט און פארהאסט, און אן א דורכגייער, וועל איך דיך מאכן צום אייביקן שטאלץ, א פרייד אויף דור־דורות. /60:16 און וועסט זייגן דאס מילך פון די פעלקער, און די ברוסט פון מלכים וועסטו זייגן;/60:17 אנשטאטן קופער וועל איך ברענגען גאלד, און אנשטאטן אייזן וועל איך ברענגען זילבער, און אנשטאט די האלצן, קופער, און אנשטאט די שטיינער, אייזן;און איך וועל מאכן פאר דיין אויפזעער שלום, און פאר דיינע הערשער גערעכטיקייט. /60:18 מער וועט ניט געהערט ווערן רויב אין דיין לאנדפארוויסטונג און בראך אין דיינע געמארקן;און וועסט רופן דיינע מויערן ״ישועה״, און דיינע טויערן ״לויב״.
/60:19 די זון וועט דיר מער ניט זיין פאר ליכט ביי טאג, און פאר העלקייט וועט דיר ניט שיינען די לבנה, נאר {dn יהוה} וועט דיר זיין פאר אן אייביקן ליכט, און דיין {dn גאט} פאר דיין שיינקייט. /60:20 ניט אונטערגיין וועט דיין זון מער, און דיין לבנה וועט ניט איינגעטאן ווערן, ווארום {dn גאט} וועט דיר זיין פאר אן אייביקן ליכט, און געענדיקט וועלן זיין די טעג פון דיין טרויער.
/60:21 און דיין פאלק וועלן זיין אלע גערעכטע, אויף אייביק וועלן זיי ארבן דאס לאנד –דער צווייג פון מיין פלאנצונג, דאס ווערק פון מיינע הענט זיך צום רימען. /60:22 דער קלענסטער וועט ווערן צו טויזנט, און דער מינדסטער צום מאכטיקן פאלק;איך {dn גאט} וועל דאס איילן אין זיין צייט.

/61:1 דער גייסט פון {dn גאט דעם האר} איז אויף מיר, ווייל {dn גאט} האט מיך געזאלבטצו ברענגען א בשורה צו די פארליטענע;מיך געשיקט צו פארבינדן די צעבראכענע הערצער, אויסצורופן פריישאפט צו די געפאנגענע, און לויזלאזונג צו די געבונדענע;/61:2 אויסצורופן א יאר פון באוויליקונג פון {dn יהוה}, און א טאג פון נקמה פון אונדזער {dn גאט};צו טרייסטן אלע טרויערער;/61:3 צו באשערן די טרויערער פון ציון, זיי צו געבן א הויב אנשטאט שטויב, אייל פון פרייד אנשטאט טרויער, א מאנטל פון לויב אנשטאט א באטריבט געמיט;און מע וועט זיי רופן די אייכנביימער פון גערעכטיקייט, די פלאנצונג פון {dn גאט} זיך צום רימען. /61:4 און זיי וועלן אפבויען אייביקע חורבות, וויסטענישן פון פארצייטן וועלן זיי אויפריכטן, און זיי וועלן באנייען חרבע שטעט, וויסטענישן פון דור־דורות. /61:5 און פרעמדע וועלן שטייןאון פיטערן אייערע שאף, און פרעמדגעבארענע וועלן זייןאייערע אקערלייט און אייערע וויינגערטנירער. /61:6 און איר וועט כהנים פון {dn יהוה} גערופן ווערן, דינער פון אונדזער {dn גאט} וועט געזאגט ווערן אויף אייך. דעם פארמעג פון די פעלקער וועט איר עסן, און זייער פראכט וועט איר איבערנעמען. /61:7 פאר אייער טאפעלער בושה, און ווייל מע פלעגט זינגען: ״שאנד איז זייער חלק״, דרום וועלן זיי ירשען טאפל אין זייער לאנד;אן אייביקע פרייד וועט ביי זיי זיין.
/61:8 ווארום איך {dn גאט} האב ליב גערעכטיקייט;איך האב פיינט גזלה מיט אומרעכט, און איך וועל געבן ווארהאפטיק זייער לוין, און אן אייביקן בונד וועל איך זיי שליסן. /61:9 און באוווסט ביי די פעלקער וועט זיין זייער זאמען, און זייערע שפראצן צווישן די אומות;אלע וואס זעען זיי וועלן זיי דערקענען, אז זיי זיינען דער זאמען וואס {dn גאט} האט געבענטשט.
/61:10 פרייען פריי איך זיך מיט {dn יהוה}, לוסטיק איז מיין זעל מיט מיין {dn גאט}, ווארום ער האט מיר אנגעטאן קליידער פון הילף, א מאנטל פון זיג מיר ארומגעוויקלט, ווי א חתן טוט אן א כהן־הויב, און ווי א כלה צירט זיך אן מיט אירע תכשיטין. /61:11 ווארום ווי די ערד לאזט ארויס איר שפראצונג, און ווי א גארטן מאכט שפראצן זיינע זאמען, אזוי וועט {dn גאט דער האר} מאכן שפראצן זיג און לויב, אנטקעגן פאר אלע פעלקער.

/62:1 פון וועגן ציון וועל איך ניט שווייגן, און פון וועגן ירושלים וועל איך ניט רוען, ביז ארויס ווי דער שיין וועט איר גערעכטיקייט, און איר הילף ווי א פלאם וואס ברענט. /62:2 און די פעלקער וועלן זען דיין גערעכטיקייט, און אלע מלכים דיין כבוד;און מע וועט דיך רופן א נייעם נאמען, וואס דאס מויל פון {dn גאט} וועט אים אנרופן. /62:3 און וועסט זיין א קרוין פון שיינקייטאין דער האנט פון {dn יהוה}, און א מלכותדיקע הויבאין דער האנטפלעך פון דיין {dn גאט}. /62:4 אויף דיר וועט מער ניט געזאגט ווערן ״פארלאזטע״, און אויף דיין לאנד וועט מער ניט געזאגט ווערן ״וויסטעניש״, נאר דיך וועט מען רופן ״מיין־גלוסט-צו־איר״, און דאס לאנד דיינס ״באמאנטע״;ווארום {dn גאט} טוט דיך גלוסטן, און דיין לאנד וועט באמאנט ווערן. /62:5 ווארום ווי א בחור באמאנט א יונגפרוי, וועלן דיך באמאנען דיינע קינדער;און ווי די פרייד פון א חתן מיט דער כלה, וועט זיך פרייען מיט דיר דיין {dn גאט}.
/62:6 אויף דיינע מויערן, ירושלים, האב איך אויפגעשטעלט שומרים, א גאנצן טאג און א גאנצע נאכט, זיי זאלן תמיד ניט שווייגן. איר דערמאנער פון {dn גאט}, קיין רו ניט צו אייך!/62:7 און איר זאלט ניט געבן קיין רו צו אים, ביז ער וועט אויפריכטן, און ביז ער וועט מאכן ירושליםא לויב אויף דער ערד. /62:8 {dn גאט} האט געשווארן ביי זיין רעכטער האנט, און ביי זיין מאכטיקן ארעם:אויב איך וועל מער געבן דיין תבואהפאר שפייז צו דיינע פיינט!און אויב פרעמדגעבארענע וועלן טרינקען דיין ווייןוואס דו האסט זיך געמיט אויף אים!/62:9 נייערט אירע ארייננעמער וועלן זי עסן, און וועלן לויבן {dn גאט};און זיינע איינזאמלער וועלן אים טרינקעןאין די הויפן פון מיין הייליקטום.
/62:10 גייט דורך, גייט דורך דורך די טויערן, ראמט אפ דעם וועג פון דעם פאלק!טרעט אויס, טרעט אויס דעם שטעג, רייניקט אפ פון שטיינער!הייבט אויף א פאן צו די פעלקער!/62:11 זע, {dn גאט} האט געמאכט הערןביז צום עק פון דער ערד:זאגט צו טאכטער ציון:זע, דיין הילף איז געקומען;זע, זיין לוין איז מיט אים, און זיין פארגעלטונג אים פארויס. /62:12 און מע וועט זיי רופן דאס הייליקע פאלק, די אויסדערלייזטע פון {dn גאט};און דיך וועט מען רופן ״געזוכטע״, ״ניט פארלאזענע שטאט״.
/63:1 ווער איז דער וואס קומט פון אדום, אין גערויטיקטע בגדים פון בצרה?דער וואס איז פראכטיק אין זיין מלבוש, אויסגעבויגן אין זיין גרויס שטארקייט?
איך וואס רעד מיט גערעכטיקייט, וואס בין מאכטיק צו העלפן.
/63:2 פאר וואס איז רויט אויף דיין קלייד, און דיינע בגדים ווי ביים טרעטער אין א קעלטער?
/63:3 איך האב געטרעטן א קעלטער אליין, און פון די פעלקער איז קיינער מיט מיר ניט געווען;און איך האב זיי געטרעטן אין מיין כעס, און זיי געטראמפלט אין מיין גרימצארן;האט געשפריצט זייער זאפט אויף מיינע בגדים, און אלע מיינע קליידער האב איך באפלעקט. /63:4 ווארום א טאג פון נקמה איז אין מיין הארצן, און מיין יאר פון דערלייזונג איז געקומען. /63:5 און איך האב מיך אומגעקוקט, און ניט געווען קיין העלפער, און איך האב מיך געווונדערט, און ניט געווען קיין אונטערלענער;האט מיך מיין ארעם געהאלפן, און מיין גרימצארן, ער האט מיך אונטערגעלענט. /63:6 און איך האב געטרעטן די פעלקער אין מיין כעס, און זיי פארשיכורט מיט מיין גרימצארן, און געמאכט נידערן צו דער ערד זייער זאפט.
/63:7 די חסדים פון {dn יהוה} וועל איך דערמאנען, די לויבונגען פון {dn גאט}, וועדליק אלץ וואס {dn גאט} האט אונדז געטאן, און די פיל טובות צום הויז פון ישראל, וואס ער האט געטאן צו זיי לויט זיין בארימהארציקייט, און לויט זיינע פיל חסדים. /63:8 ווארום ער האט געזאגט: זיי זיינען פארט מיין פאלק, קינדער וואס וועלן ניט פעלשן;און ער איז זיי געווען פאר א העלפער. /63:9 אין אל זייער לייד האט ער געליטן, און דער מלאך פון זיין פנים האט זיי געהאלפן;אין זיין ליבשאפט און אין זיין דערבארימונגהאט ער זיי אויסגעלייזט, און זיי געהויבן און זיי געטראגןאלע טעג פון פארצייטן. /63:10 אבער זיי האבן ווידערשפעניקטאון באטריבט זיין הייליקן גייסט, און ער איז זיי פארקערט געווארן אין א פיינט;ער האט מלחמה געהאלטן אויף זיי. /63:11 און זיין פאלק האט געדאכטאן די טעג פון פארצייטן, פון משהן:ווו איז דער וואס האט זיי אויפגעבראכט פון אים, דורך דעם פאסטוך פון זיינע שאף?ווו איז דער וואס האט אריינגעטאן אין איםזיין הייליקן גייסט?/63:12 וואס האט באלייט די רעכטע האנט פון משהןמיט דעם ארעם פון זיין פראכט?וואס האט געשפאלטן די וואסערן פון פאר זיי, זיך צו מאכן אן אייביקן נאמען?/63:13 וואס האט זיי געפירט דורך תהומעןווי א פערד דורך א סטעפ, זיי זאלן ניט געשטרויכלט ווערן?/63:14 ווי פי וואס טוט נידערן אין טאל, האט דער גייסט פון {dn גאט} זיי בארוט;אזוי האסטו געפירט דיין פאלק, דיר צו מאכן א פראכטיקן נאמען.
/63:15 לוג פון הימל און זע, פון דיין הייליקער און פראכטיקער וווינונג;ווו איז דיין אננעמען זיך און דיינע גבורות?די ברומונג פון דיינע אינגעווייד און דיין בארימהארציקייטהאלטן זיך איין קעגן מיר. /63:16 פאר וואר, דו ביסט אונדזער פאטער;ווארום אברהם ווייס אונדז ניט, און ישראל קען אונדז ניט;דו, {dn גאט}, ביסט אונדזער פאטער, אונדזער אויסלייזער איז דיין נאמען פון אייביק אן. /63:17 פאר וואס, {dn גאט}, לאזטו אונדז בלאנדזשען פון דיינע וועגן, מאכסט הארט אונדזער הארץ, ניט מורא צו האבן פאר דיר?קער זיך אום פון וועגן דיינע קנעכט, די שבטים פון דיין ארב. /63:18 כמעט פארטריבן האבן זיי דיין הייליק פאלק;אונדזערע פיינט האבן צעטרעטן דיין הייליקטום. /63:19 מיר זיינען געווארן ווי דיוואס דו האסט קיין מאל ניט געוועלטיקט אויף זיי, וואס דיין נאמען איז ניט גערופן געווארן אויף זיי.
הלוואי צערייסטו די הימלען און נידערסט אראפ, די בערג זאלן זיך טרייסלען פאר דיר;

1 אזוי ווי פייער צינדט אן טרוקענע צווייגן, ווי פייער טוט וואסער צעבלעזלען –כדי צו מאכן וויסן דיין נאמען צו דיינע פיינט;די פעלקער זאלן ציטערן פאר דיר, /64:2 ווען דו טוסט פארכטיקע זאכןוואס מיר האבן צו מאל ניט געהאפט –הלוואי נידערסטו אראפ, די בערג זאלן זיך טרייסלען פאר דיר! –/64:3 און וואס זיי האבן קיין מאל ניט געהערט, ניט פארנומען, וואס קיין אויג האט ניט געזען, אז א {dn גאט} אחוץ דיר זאל טאןפאר דעם וואס טוט הארן אויף אים. /64:4 האסט געשלאגן דעם וואס האט זיך געפרייט צו טאן רעכט, די וואס האבן געדאכט אן דיר מיט דיינע וועגן;זע, דו האסט געצערנט, ווייל מיר האבן געזינדיקט, דורך זיי אבער פלעגן מיר אייביק געהאלפן ווערן. /64:5 און מיר זיינען געווארן ווי א טמא אלע, און ווי א באפלעקט קלייד אלע אונדזערע גערעכטיקייטן;און מיר וועלקן אזוי ווי א בלאט אלע, און אונדזער זינד טראגט אונדז ווי דער ווינט אוועק. /64:6 און ניטא ווער זאל רופן דיין נאמען, ווער זאל זיך דערוועקן זיך צו האלטן אן דיר;ווארום האסט פארבארגן דיין פנים צו אונדז, און אונדז געמאכט צעגיין דורך אונדזערע זינד.
/64:7 און אצונד, {dn גאט}, דו ביסט אונדזער פאטער, מיר זיינען דער ליים, און דו ביסט אונדזער טעפער, און דאס ווערק פון דיינע הענט זיינען מיר אלע. /64:8 ניט צערענען זאלסטו, {dn גאט}, ביז גאר, און ניט אויף אייביק געדענקען די זינד;זע, לוג, איך בעט דיך, דיין פאלק זיינען מיר אלע. /64:9 דיינע הייליקע שטעט זיינען געווארן א מדבר, ציון איז א מדבר געווארן, ירושלים א וויסטעניש;/64:10 אונדזער הייליק און אונדזער פראכטיק הויז, ווו אונדזערע עלטערן האבן דיך געלויבט, איז אוועק אין בראנדפייער, און אלע אונדזערע גלוסטיקייטן זיינען געווארן צו וויסט. /64:11 ווילסטו אויף דעם זיך איינהאלטן, {dn גאט}?ווילסטו שווייגן און אונדז פייניקן ביז גאר?

/65:1 איך בין געווען צו דערבעטן פאר די וואס האבן ניט געפרעגט;איך בין געווען צו געפינען פאר די וואס האבן מיך ניט געזוכט;איך האב געזאגט: דא בין איך, דא בין איך!צו א פאלק וואס רופט זיך ניט אויף מיין נאמען. /65:2 איך האב אויסגעשפרייט מיינע הענט א גאנצן טאג צו א פאלק אן אפקערער וואס גייט אויפן ניט גוטן וועג, נאך די טראכטונגען זייערע; /65:3 צו א פאלק וואס דערצערנט מיך אין מיין פנים נאכאנאנד; וואס שלאכטן אין די גערטנער, און רייכערן אויף די ציגל; /65:4 וואס זיצן צווישן די קברים, און אין באהעלטענישן נעכטיקן זיי; וואס עסן פלייש פון חזיר, און זופ פון אומווערדיקייטן איז אין זייערע כלים; /65:5 וואס זאגן: רוק דיך אפ, זאלסט ניט גענענען צו מיר, ווארום איך בין דיר הייליק. די דאזיקע זיינען א רויך אין מיין נאז, א פייער וואס ברענט א גאנצן טאג. . /65:6 זע, אויפגעשריבן איז דאס פאר מיר; איך וועל ניט שווייגן סיידן איך האב אפגעצאלט, יא, אפגעצאלט אין זייער בוזעם, /65:7 אייערע זינד אין איינעם מיט די זינד פון אייערע עלטערן, זאגט {dn גאט}, וואס האבן גערייכערט אויף די בערג, און אויף די הייכן מיך געלעסטערט; דרום וועל איך אפמעסטן צוערשט זייער לויט אין זייער בוזעם.
/65:8 אזוי האט {dn גאט} געזאגט: אזוי ווי אז דער וויין געפינט זיך אין הענגל, זאגט מען: זאלסט עס ניט צעשטערן, ווארום א בענטשונג איז אין אים; אזוי וועל איך טאן פון וועגן מיינע קנעכט, ניט צו צעשטערן אין גאנצן. /65:9 און איך וועל ארויסברענגען פון יעקב א זאמען, און פון יהודה דעם יורש פון מיינע בערג; און ירשען וועלן עס מיינע אויסדערוויילטע, און מיינע קנעכט וועלן דארט וווינען. /65:10 און דער שרון וועט זיין פאר א פיטערפלאץ פון שאף, און דער טאל עכור פאר א הויערונג פון רינדער, פאר מיין פאלק וואס האט מיך געזוכט. /65:11 אבער איר וואס פארלאזט {dn גאט}, וואס פארגעסט אן מיין הייליקן בארג, וואס גרייט א טיש צום מזל, און פילט אן א מישטראנק צום באשער, /65:12 איך וועל אייך באשערן צום שווערד, און איר אלע וועט קניען צו דער שחיטה; ווייל איך האב גערופן און איר האט ניט געענטפערט, גערעדט, און איר האט ניט געהערט; נאר איר האט געטאן וואס איז שלעכט אין מיינע אויגן, און וואס איך האב ניט געוואלט, האט איר אויסגעוויילט.
/65:13 דרום האט {dn גאט דער האר} אזוי געזאגט: זע, מיינע קנעכט וועלן עסן, און איר וועט זיין הונגעריק; זע, מיינע קנעכט וועלן טרינקען, און איר וועט זיין דארשטיק; זע, מיינע קנעכט וועלן זיך פרייען, און איר וועט פארשעמט ווערן. /65:14 זע, מיינע קנעכט וועלן זינגען פון הארצפרייד, און איר וועט שרייען פון הארצוויי, און פון א צעבראכן געמיט וועט איר יאמערן. /65:15 און איר וועט לאזן אייער נאמען פאר א קללה צו מיינע אויסדערוויילטע: ״אזוי זאל {dn גאט דער האר} דיך טייטן!״ און זיינע קנעכט וועט ער רופן אן אנדער נאמען; /65:16 אז דער וואס בענטשט זיך אויף דער ערד, וועט זיך בענטשן ביים {dn גאט} פון אמת, און דער וואס שווערט אויף דער ערד, וועט שווערן ביים {dn גאט} פון אמת; ווייל פארגעסן זיינען די פריערדיקע צרות, און ווייל זיי זיינען פארבארגן פון מיינע אויגן. /65:17 ווארום זע, איך באשאף הימלען נייע, און אן ערד א נייע; און דאס פריערדיקע וועט ניט געדאכט ווערן, און אויפן זינען ניט אר אויפקומען. /65:18 נאר זייט לוסטיק און פרייט זיך ביז אייביק מיט דעם וואס איך באשאף; ווארום זע, איך באשאף ירושלים פאר א לוסטיקייט, און איר פאלק פאר א פרייד. /65:19 און איך וועל זיך פרייען מיט ירושלים, און וועל לוסטיק זיין מיט מיין פאלק; און ניט געהערט ווערן וועט אין איר מער א קול פון געוויין, און א קול פון געשריי. /65:20 מער וועט ניט זיין פון דארטן א קינד אין טעג, אדער א זקן, וואט וועט ניט דערפילן זיינע טעג; ווארום דער יינגסטער וועט צו הונדערט יאר שטארבן, און א זינדיקער וועט מיט הונדערט יאר געשאלטן ווערן. /65:21 און זיי וועלן בויען הייזער און באוווינען, און פלאנצן וויינגערטנער און עסן זייער פרוכט. /65:22 זיי וועלן ניט בויען, און אן אנדערער זאל באוווינען, זיי וועלן ניט פלאנצן, און אן אנדערער זאל עסן; ווארום אזוי ווי די טעג פון א בוים וועלן זיין די טעג פון מיין פאלק, און מיינע אויסדערוויילטע וועלן פארנוצן דאס ווערק פון זייערע הענט. /65:23 זיי וועלן זיך ניט מיען אומנישט, זיי וועלן ניט געבערן פאר א בהלה, ווארום א זאמען געבענטשט פון {dn גאט} זיינען זיי, און זייערע שפראצן מיט זיי. /65:24 און עס וועט זיין, איידער זיי רופן, וועל איך ענטפערן, ווי זיי רעדן נאך, אזו וועל איך צוהערן. /65:25 א וואלף און א לאם וועלן זיך פיטערן אין איינעם, און א לייב וועט ווי א רינד עסן שטרוי; און א שלאנג - איר שפייז וועט זיין שטויב; זיי וועלן ניט בייז טאן און ניט פארדארבן אויף מיין גאנצן הייליקן בארג, זאגט {dn גאט}.
/66:1 אזוי האט {dn גאט} געזאגט:דער הימל איז מיין טראן, און די ערד איז מיין פוסבענקל;ווו איז דאס הויז וואס איר קענט מיר בויען?און ווו דער ארט פון מיין רוונג ?/66:2 אז די אלע האט מיין האנט געמאכט, און אזוי זיינען די אלע געווארן, זאגט {dn גאט}. אבער אויף אזעלכן טו איך קוקן:אויף דעם ארימאן און דערשלאגענעם אין געמיט, און דעם וואס ציטערט איבער מיין ווארט.
/66:3 דער וואס שעכט אן אקס, דערשלאגט א מענטשן;דער וואס שלאכט א שעפס, האקט אפ דאס געניק פון א הונט;דער וואס ברענגט אויף א שפייזאפפער, ברענגט אויף בלוט פון א חזיר;דער וואס רייכערט וויירויך, בענטשט אן אפגאט. אזוי ווי זיי האבן אויסגעוויילט זייערע וועגן, און זייערע אומווערדיקייטן האט באגערט זייער זעל, /66:4 אזוי וועל איך אויך אויסוויילן געשפעטן איבער זיי, און זייערע שרעקענישן וועל איך ברענגען אויף זיי;
ווייל איך האב גערופן, און קיינער האט ניט געענטפערט, גערעדט, און זיי האבן ניט געהערט;נאר זיי האבן געטאן וואס איז שלעכט אין מיינע אויגן, און וואס איך האב ניט געוואלט האבן זיי אויסגעוויילט.
/66:5 הערט דאס ווארט פון {dn גאט}, איר וואס ציטערט איבער זיין ווארט:עס האבן געזאגט אייערע ברידער וואס האבן אייך פיינט, די וואס פארשטויסן אייך פון וועגן מיין נאמען:״זאל {dn גאט} געערלעכט ווערן, און לאמיר זען אייער שמחה!״אבער זיי וועלן פארשעמט ווערן. /66:6 א קול פון טומל פון דער שטאט, א קול פון דעם טעמפל!א קול פון {dn גאט} וואס באצאלטפארגעלטונג צו זיינע פיינט. /66:7 איידער זי האט געווייטאקט, האט זי געבארן, איידער ווייעניש איז געקומען אויף איר, אזוי האט זי א יינגל געהאט. /66:8 ווער האט געהערט אזוינס?ווער האט געזען אזוי־וואס?ווערט א לאנד אויסגעווייטאקט אין איין טאג?ווערט געבארן א פאלק מיט איין מאל?ווארום ווי זי האט געווייטאקט, אזוי האט ציון אירע קינדער געבארן. /66:9 וועל איך ביז געבורט ברענגען, און ניט מאכן געבערן?זאגט {dn גאט};וועל איך, וואס מאך געבערן, פארהאלטן?זאגט דיין {dn גאט}.
/66:10 פרייט זיך מיט ירושלים, און קוועלט אן אין איר, אלע אירע ליבהאבער;לוסטיקט אייך לוסטיק מיט איר, איר אלע וואס טרויערט אויף איר;/66:11 ווייל איר וועט זייגן און זיך זעטןפון דער ברוסט פון אירע נחמות, ווייל איר וועט זופן און זיך קוויקןפון דעם זויגנאפל פון איר שפע. /66:12 ווארום אזוי האט {dn גאט} געזאגט:זע, איך נייג צו איר שלום ווי א טייך, און ווי א פלייציקן שטראם די רייכקייט פון די פעלקער, און איר וועט זייגן דערפון. אויפן זייט וועט איר געטראגן ווערן, און אויף די קני וועט איר געצערטלט ווערן. /66:13 ווי איינער וואס זיין מוטער טוט אים טרייסטן, אזוי וועל איך אייך טרייסטן;און אין ירושלים וועט איר געטרייסט ווערן. /66:14 און איר וועט זען, און אייער הארץ וועט זיך פרייען, און אייערע ביינער וועלן ווי גראז בליען;און די האנט פון {dn גאט} וועט דערוווסט ווערן ביי זיינע קנעכט, און ער וועט צערענען אויף זיינע פיינט.
/66:15 ווארום זע, {dn גאט} וועט קומען מיט פייער, און ווי א שטורעמווינט זיינע רייטוועגן, אויסצולאזן מיט גרים זיין צארן, און זיין אנגעשריי מיט פלאמען פייער.
/66:16 ווארום מיט פייער טוט זיך משפטן {dn גאט}, און מיט זיין שווערד, מיט אלע לייבער;און פיל וועלן זיין די דערשלאגענע פון {dn גאט}. /66:17 די וואס הייליקן זיך און רייניקן זיךצו גיין אין די גערטנער, הינטער איינער אין מיטן, די וואס עסן פלייש פון חזיר, און אומווערדיקייטן און מייז, וועלן אין איינעם פארלענדט ווערן, זאגט {dn גאט}. /66:18 ווארום [איך ווייס] זייערע מעשים און זייערע טראכטונגען;די צייט קומט איינצוזאמלען אלע פעלקער און לשונות, זיי זאלן קומען און זען מיין כבוד.
/66:19 און איך וועל טאן צווישן זיי א ווונדערצייכן, און איך וועל שיקן פון זיי אנטרונענע צו די פעלקער, צו תרשיש, פול, און לוד, די בויגנשפאנערס, צו תובל און יון, די ווייטע אינדזלען, וואס האבן ניט געהערט מיין הערונג, און ניט געזען מיין כבוד;און זיי וועלן דערציילן מיין כבוד צווישן די פעלקער. /66:20 און זיי וועלן ברענגען אלע אייערע ברידער, פון אלע פעלקער, א מתנה צו {dn גאט}, אויף פערד און אויף קאטשן און אויף טראגוועגן, און אויף מוילאייזלען, און אויף יאגקעמלען, צו מיין הייליקן בארג ירושלים, זאגט {dn גאט}, אזוי ווי די קינדער פון ישראל ברענגען דאס שפייזאפפעראין א ריינער כלי אין הויז פון {dn גאט}. /66:21 און אויך פון זיי וועל איך נעמעןפאר כהנים און פאר לויים, זאגט {dn גאט}. /66:22 ווארום ווי די נייע הימלען, און די נייע ערד, וואס איך מאך, וועלן באשטיין פאר מיר, זאגט {dn גאט}, אזוי וועט באשטיין אייער זאמען און אייער נאמען. /66:23 און עס וועט זיין, ראש־חודש אין ראש־חודש, און שבת אין שבת, וועלן קומען אלע לייבער, זיך בוקן פאר מיר, זאגט {dn גאט}. /66:24 און זיי וועלן ארויסגיין און וועלן קוקןאויף די פגרים פון די מענטשןוואס האבן געבראכן אן מיר;ווארום זייער ווארעם וועט ניט שטארבן, און זייער פייער וועט ניט פארלאשן ווערן, און זיי וועלן זיין אן עקל פאר אלע לייבער.
[און עס וועט זיין, ראש־חודש אין ראש־חודש, און שבת אין שבת, וועלן קומען אלע לייבער, זיך בוקן פאר מיר, זאגט {dn גאט}. ]

 יידיש פון יהואש
ירמיה

/1:1 די ווערטער פון ירמיהו דעם זון פון חלקיהון, פון די כהנים וואס אין ענתות אין לאנד בנימין, /1:2 וואס דאס ווארט פון {dn גאט} איז צו אים געווען אין די טעג פון יאשיהו, דעם זון פון אמונען, דעם מלך פון יהודה, אין דרייצנטן יאר פון זיין מלוכה, /1:3 און איז אויך געווען אין די טעג פון יהויקים דעם זון פון יאשיהון, דעם מלך פון יהודה, ביזן סוף פון עלפטן יאר פון צדקיהו דעם זון פון יאשיהון, דעם מלך פון יהודה, ביז דעם גלות פון ירושלים אין פינפטן חודש.
/1:4 און דאס ווארט פון {dn גאט} איז געווען צו מיר, אזוי צו זאגן:
/1:5 איידער איך האב דיך אין מוטערלייב געפורעמט, האב איך דיר דערקענט, און איידער דו ביסט פון טראכט ארויס, האב איך דיך געהייליקט; א נביא פאר די פעלקער האב איך דיך געמאכט.
/1:6 האב איך געזאגט: וויי, {dn גאט דו האר}, איך קען דאך ניט רעדן, ווארום איך בין א יינגל. /1:7 האט {dn גאט} צו מיר געזאגט:
זאלסט ניט זאגן: איך בין א יינגל, נייערט אומעטום ווו איך וועל דיך שיקן זאלסטו גיין, און אלץ וואס איך וועל דיר באפעלן זאלסטו רעדן. /1:8 זאלסט ניט מורא האבן פאר זיי, ווארום איך בין מיט דיר, דיך מציל צו זיין, זאגט {dn גאט}.
/1:9 און {dn גאט} האט אויסגעשטרעקט זיין האנט און צוגערירט, צו מיין מויל, און {dn גאט} האט צו מיר געזאגט:
אט האב איך געגעבן מיינע ווערטער אין דיין מויל; /1:10 זע, איך, האב דיך געשטעלט היינטיקן טאג איבער די פעלקער און איבער די קיניגרייכן, אויסצורייסן און איינצוווארפן, און אונטערצוברענגען און צו צעשטערן; צו בויען און צו פלאנצן.
/1:11 און דאס ווארט פון {dn גאט} איז געווען צו מיר, אזוי צו זאגן: וואס זעסטו, ירמיהו? האב איך געזאגט: א מאנדלשטאק זע איך. /1:12 האט {dn גאט} צו מיר געזאגט: האסט ווויל געזען, ווארום איך פאס־אויף אויף מיין ווארט עס צו טאן.
/1:13 און דאס ווארט פון {dn גאט} איז געווען צו מיר א צווייט מאל, אזוי צו זאגן: וואס זעסטו? האב איך געזאגט: א זודיקן טאפ זע איך, און זיין פאדערזייט איז קעגן צפון. /1:14 האט {dn גאט} צו מיר געזאגט:
פון צפון וועט אויסברעכן דאך בייז אויף אלע באוווינער פון לאנד. /1:15 ווארום זע, איך רוף צו אלע משפחות פון די קיניגרייכן צו צפון, זאגט {dn גאט}, און זיי וועלן קומען, און וועלן שטעלן איטלעכער זיין טראן ביים איינגאנג פון די טויערן פו ירושלים, און קעגן אלע אירע מויערן רונד ארום, און קעגן אלע שטעט פון יהודה. /1:16 און איך וועל זיי ארויסזאגן מיין משפט פאר אל זייער שלעכטיקייט, וואס זיי האבן מיך פארלאזן, און גערייכערט צו פרעמדע געטער, און זיך געבוקט צו די ווערק פון זייערע הענט. /1:17 און דו זאלסט אנגורטן דיינע לענדן, און זאלסט אויפשטיין און רעדן צו זיי אלץ וואס איך וועל דיר באפעלן; זאלסט זיך ניט שרעקן פאר זיי, כדי איך זאל דיך ניט דערשרעקן פאר זיי. /1:18 ווארום זע, איך האב דיך היינט געמאכט פאר א באפעסטיקטער שטאט, און פאר אן אייזערנעם זייל, און פאר קופערנע מויערן אקעגן גאנצן לאנד, קעגן די מלכים פון יהודה, קעגן אירע הארן, קעגן אירע כהנים, און קעגן דעם פאלק פון לאנד. /1:19 און זיי וועלן מלחמה האלטן אקעגן דיר, און וועלן דיך ניט בייקומען, ווארום איך בין מיט דיר, זאגט {dn גאט}, דיך מציל צו זיין.

/2:1 און דאס ווארט פון {dn גאט} איז געווען צו מיר, אזוי צו זאגן: /2:2 גיי און זאלסט רופן אין די אויערן פון ירושלים, אזוי צו זאגן: אזוי האט {dn גאט} געזאגט:
איך געדענק דיר די גינציקייט פון דיין יוגנט, די ליבשאפט פון דיין כלה־צייט; דיין גיין נאך מיר אין דער מדבר, אין א לאנד ניט געזייט. /2:3 הייליק ביי {dn גאט} איז ישראל, דאס ערשטע פון זיין תבואה; אלע זיינע פארצערער וועלן פארוויסט ווערן; א בייזעניש וועט קומען אויף זיי, זאגט {dn גאט}.
/2:4 הערט דאס ווארט פון {dn גאט}, איר הויז פון יעקב, און אלע משפחות פון הויז פון ישראל; /2:5 אזוי האט {dn גאט} געזאגט: וואס האבן אייערע עלטערן אין מיר אן עוולה געפונען, וואס זיי האבן זיך דערווייטערט פון מיר, און געגאנגען נאך נישט און נישטיק געווארן? /2:6 און זיי האבן ניט געזאגט: ווו איז {dn גאט} וואס האט אונדז אויפגעבראכט פון לאנד מצרים, וואס האט אונדז געפירט דורכן מדבר, דורך א לאנד פון וויסטעניש און גריבער, דורך א לאנד פון טריקעניש און טויטשאטן, דורך א לאנד וואס קיין מענטש איז ניט דורכגעגאנגען דערין, און קיין מוטערמענטש האט ניט געוווינט דארטן? /2:7 און איך האב אייך געבראכט אין א פרוכטיקן לאנד, צו עסן איר פרוכט און איר גוטס; און איר זייט געקומען און האט פאראומרייניקט מיין לאנד, /2:8 די כהנים האבן ניט געזאגט: ווו איז {dn גאט}? און די אויפהאלטער פון דער תורה האבן מיך ניט געקענט, און די פאסטוכער האבן געבראכן אן מיר, און די נביאים האבן נביאות געזאגט פאר בעל, און נאך די וואס נוצן ניט, זיינען זיי געגאנגען. /2:9 דרום וועל איך נאך קריגן מיט אייך, זאגט {dn גאט}, און מיט אייערע קינדסקינדער וועל קריגן. /2:10 ווארום פארט דורך די אינדזלען פון די כתים, און זעט, און קיין קדר שיקט, און קוקט זיך גוט צו, און זעט אויב אזוינס איז געשען. /2:11 האט דען א פאלק פארביטן זיינע געטער? וואס זיי זיינען קיין געטער ניט; און מיין פאלק האט פארביטן זיין כבוד אויף וואס נוצט ניט. /2:12 גרוילט איר הימלען איבער דעם, און שוידערט, ווערט באנומען ביז גאר, זאגט {dn גאט}. /2:13 ווארום א צווייעדיק בייז האט געטאן מיין פאלק: זיי האבן פארלאזן מיך, דעם קוואל פון לעבעדיקע וואסער, זיך צו האקן ברונעמער, צעבראכענע ברונעמער, וואס קענען דאס וואסער ניט האלטן.
/2:14 איז א קנעכט ישראל? צי א הויזגעבארענער שקלאף איז ער? פאר וואס איז ער צו רויב געווארן? /2:15 אויף אים ברילן די יונגלייבן, זיי לאזן ארויס זייער קול, און זיי האבן געמאכט זיין לאנד צו וויסט; זיינע שטעט זיינע כרב, אן א באוווינער. /2:16 אויך די זין פון נוף און תכפכיס טוען אויף דיין שארבן פיטערן. /2:17 פאר וואר, דאס האט דיר אנגעמאכט וואס דו האסט פארלאזן {dn יהוה} דיין {dn גאט}, בעת ער האט דיך אויפן וועג געפירט. /2:18 און אצונדערט ווי קומסטו אויפן וועג קיין מצרים, צו טרינקען דאס וואסער פון שיכר? און ווי קומסטו אויפן וועג קיין אשור, צו טרינקען דאס וואסער פון טייך? /2:19 דיין שלעכטיקייט וועט דיך אנלערנען, און דיינע אפקערונגען וועלן דיך שטראפן; און ווייס און זע, אז שלעכט איז און ביטער וואס דו האסט פארלאזן {dn יהוה} דיין {dn גאט}, און מיין מורא איז ניט אויף דיר, זאגט {dn יהוה} דער {dn גאט} פון צבאות.
/2:20 ווארום פון אייביק אן האב איך צעבראכן דיין יאך, צעריסן דיינע בינדשטריק, און דו האסט געזאגט: איך וועל ניט איבערטרעטן; אבער אויף יעטוועדער הויכן בערגל, און אונטער יעטוועדער צווייגהאפטיקן בוים, שטרעקסטו ווי א זונה זיך אויס. /2:21 און איך האב דיך געפלאנצט א ווויל וויינריטל, לויטער ריכטיקן זאמען; און ווי ביסטו מיר פארקערט געווארן אין וויל וווקסן פון פרעמדן וויינשטאק! /2:22 ווארום, אז דו זאלסט זיך וואשן מיט לויג, און זאלסט מערן אויף דיר זייף, איז געפלעקט דיין זינד פאר מיר, זאגט {dn גאט דער האר}.
/2:23 ווי קענסטו זאגן: איך האב מיך ניט פאראומרייניקט, נאך די בעל־געטער בין איך ניט געאגאנגען? זע דיין פירונג אין טאל, מערק וואס דו האסט געטאן, דו פלינקע קעמעלין, וואס פארדרייט אירע וועגן; /2:24 א ווילדע אייזעלין צום מדבר געוווינט, וואס שלינגט דעם ווינט אין דער גלוסטונג פון איר זעל; פון איר פארונג ווער קען זי אפהאלטן? אלע אירע זוכער דארפן זיך ניט איינמיען, אין איר חודש וועלן זיי זי געפינען. /2:25 ״פארמייד דיין פוס פון בארוועס זיין, און דיין קעל פון דארשטיקייט״; אבער דו האסט געזאגט: אומזיסט, ניין! נייערט פרעמדע האב איך ליב, און נאך זיי וועל איך גיין.
/2:26 ווי די שאנד פון א גנב אז ער ווערט געפונען, אזוי איז צו שאנד דאס הויז פון ישראל, זיי, זייערע מלכים, זייערע הארן, און זייערע כהנים, און זייערע נביאים. /2:27 זיי זאגן צו א האלץ: ביסט מיין פאטער! און צו א שטיין: דו האסט אונדז געבארן! ווארום זיי האבן געקערט דעם רוקן צו מיר, און ניט דעם פנים; נאר אין צייט פון זייער אומגליק זאגן זיי: שטיי אויף און העלף אונדז. /2:28 און ווו זיינען דיינע געטער וואס דו האסט דיר געמאכט? זאלן זיי אויפשטיין אויב זיי קענען דיר העלפן אין צייט פון דיין אומגליק; ווארום אזוי ווי די צאל פון דיינע שטעט, זיינען דיינע געטער, יהודה. /2:29 פאר וואס קריגט איר אויף מיר? איר אלע האט געבראכן אן מיר, זאגט {dn גאט}. /2:30 אומזיסט האב איך געשלאגן אייערע קינדער, זיי האבן קיין מוסר ניט גענומען; אייער שווערד האט פארצערט אייערע נביאים, ווי א מערדערישער לייב. /2:31 איר דור, זעט דאס ווארט פון {dn גאט}: בין איך דען געווען א מדבר צו ישראל? צי א לאנד פון שטאקפינצטערניש? פאר וואס זאגט מיין פאלק: מיר ווילן זיך אומטרייבן, מיר וועלן מער ניט קומען צו דיר? /2:32 קען א יונגפרוי פארגעסן איר צירונג, א כלה אירע שלייפן? און מיין פאלק האט מיך פארגעסן טעג אן א צאל.
/2:33 ווי באשיינסטו דיין וועג ליבשאפט צו זוכן! פאר וואר, אפילו די ערגסטע קענסטו דיינע וועגן לערנען. /2:34 אין דיינע ברעגן געפינט זיך אויך בלוט פון נפשות פון אומשולדיקע ארימע – ניט ביי אן איינברעכונג האסטו זיי געפונען; אבער ביי אלעם דעם /2:35 זאגסטו: פאר וואר, איך בין אומשולדיק, זיין צארן האט זיך געוויס אפגעקערט פון מיר. זע, איך משפט זיך מיט דיר פאר דיין זאגן: איך האב ניט געזינדיקט. /2:36 ווי זייער וואלוול דו מאכסט זיך צו בייטן דיין וועג! וועסט אויך פון מצרים פארשעמט ווערן, ווי דו ביסט פארשעמט געווארן פון אשור. /2:37 אויך פון דעם דאזיקן וועסטו ארויסגיין מיט דיינע הענט איבער דיין קאפ, ווארום {dn גאט} פאראכט דיינע בטכונות, און וועסט מיט זיי ניט באגליקן.

/3:1 . . . . אזוי צו זאגן: אז א מאן שיקט אוועק זיין ווייב, און זי גייט אוועק פון אים, און ווערט אן אנדער מאנס, וועט ער דען זיך ווידער אומקערן צו איר? וואלט ניט זינדיק פארזינדיקט ווערן יענע לאנד? און דו האסט מזנה געווען מיט ליבהאבער א סך, און ווילסט זיך אומקערן צו מיר, זאגט {dn גאט}. /3:2 הייב אויף דיינע אויגן אויף די הויכע ערטער, און זע, ווו ביסטו ניט געשענדט געווארן? אויף די וועגן האסטו געלויערט אויף זיי, ווי אן אראבער אין דער מדבר; און האסט זינדיק געמאכט דאס לאנד מיט דיין זנות און מיט דיין שלעכטיקייט. /3:3 דרום זיינען די פרירעגנס פארמיטן געווארן, און שפעטרעגן איז ניט געווען; אבער א שטערן פון א זונה איז געווען ביי דיר, /3:4 האסטו זיך ניט געוואלט שעמען. האסטו ניט אקארשט גערופן צו מיר: פאטער מין, וועט ער אויף אייביק א שנאה טראגן? /3:5 וועט ער שטענדיק זי אנהאלטן? אט האסטו גערעדט, און דאך געטאן דאס בייז, און געפועלט ביי זיך.
/3:6 און {dn גאט} האט צו מיר געזאגט אין די טעג פון מלך יאשיהו: האסטו געזען וואס די אפגעקערטע ישראל האט געטאן? זי איז געגאנגען אויף יעטוועדער הויכן גערגל, און אונטער יעדער צווייגהאפטיקן בוים, און האט דארטן מזנה געווען. /3:7 און איך האב געוועסט געזאגט: נאכדעם אז זי האט געטאן דאס אלץ, וועט זי זיך אומקערן צו מיר; אבער זי האט זיך ניט אומגעקערט. און די פעלשערין איר שוועסטער יהודה האט דאס געזען. /3:8 אבער איך האב געזען, אז הגם דערפאר וואס די אפגעקערטע ישראל האט אומטריישאפט באגאנגען, האב איך זי אוועקגעשיקט, און איר געגעבן איר שיידבריוו, האט פון דעסטוועגן ניט מורא געהאט די פעלשערין יהודה איר שווסטער, און זי אויך איז געגאנגען און האט מזנה געווען. /3:9 און עס איז געווען, פון וועגן דער לייכטיקייט פון איר זנות האט זי זינדיק געמאכט דאס לאנד, און זי האט אומטריישאפט באגאנגען מיט שטיין און מיט האלץ. /3:10 אבער אפילו נאך אלעם דעם האט די פעלשערין איר שוועסטער יהודה זיך ניט אומגעקערט צו מיר מיט איר גאנצן הארצן, נאר בלויז מיט ליגן, זאגט {dn גאט}. /3:11 און {dn גאט} האט צו מיר געזאגט: די אפגעקערטע ישראל האט זיך ארויסגעוויזן מער רעכטפארטיק פון דער פעלשערין יהודה. /3:12 גיי און זאלסט רופן די דאזיקע ווערטער קען צפון, און זאגן:
קער זיך אום, דו אפגעקערטע ישראל, זאגט {dn גאט}: איך וועל ניט ווארפן א בייז פנים אויף אייך, ווארום איך בין גענאדיק, זאגט {dn גאט}, איך האלט ניט א שנאה אויף אייביק. /3:13 נאר זיי וויסן דיין זינד, אז אן {dn יהוה} דיין {dn גאט} האסטו געבראכן, און האסט צעשפרייט דיינע וועגן צו פרעמדע, אונטער יעטוועדער צווייגהאפטיקן בוים; און צו מיין קול הט איר ניט צוגעהערט, זאגט {dn גאט}.
/3:14 קערט אייך אום, קינדער אפקערער, זאגט {dn גאט}, ווארום איך בין אייער האר, און איך וועל אייך נעמען איינעם פון א שטאט, און צוויי פון א משפחה, און וועל אייך ברענגען קיין ציון. /3:15 און איך וועל אייך געבן פאסטוכער נאך מיין הארצן, און זיי וועלן אייך פיטערן מיט קענשאפט און מיט פארשטאנדיקייט.
/3:16 און עס וועט זיין, אז איר וועט זיך מערן און פרוכפערן אין לאנד, אין יענע טעג, זאגט {dn גאט}, וועט מען מער ניט זאגן: דער ארון פון גאטס בונד; און ער וועט אויפן זינען ניט ארויף, און מע וועט אים ניט דערמאנען און ניט דאכטן; און ער וועט מער ניט געמאכט ווערן.
/3:17 אין יענער צייט וועט מען רופן ירושלים דער טראן פון {dn גאט}, און איינזאמלען וועלן זיך צו איר אלע פעלקער, פון וועגן גאטס נאמען, קיין ירושלים, און זיי וועלן מער ניט גיין נאך דער איינגעשפארטיקייט פון זייער בייזן הארצן.
/3:18 אין יענע טעג וועט גיין דאס הויז פון יהודה מיט דעם הויז פון ישראל, און זיי וועלן קומען אין איינעם פון צפון־לאנד אין דעם לאנד וואס איך האב געמאכט ארבן אייערע עלטערן.
/3:19 און איך האב געוועסט געזאגט: ווי וועל איך דיך אויסריכטן צווישן די קינדער, און דיר געבן א גלוסטיק לאנד, די שיינשענסטע נחלה פון די פעלקער! און איך האב געזאגט: ״פאטער מיין״ וועסטו מיך רופן, און פון הינטער מיר וועסטו זיך ניט אפקערן.
/3:20 אבער אזוי ווי א ווייב וואס פעלשט אן איר מאן, אזוי האט איר געפעלשט אן מיר, הויז פון ישראל, זאט
/3:21 א קול ווערט אויף די הויכע ערטער געהערט, א תכנונים־געוויין פון די קינדער פון ישראל, ווארום זיי האבן פארקרימט זייער וועג, פארגעסן אן {dn יהוה} זייער {dn גאט}. /3:22 קערט אייך אום, קינדער אפקערער, איך וועל היילן אייערע אפקערונגען. דא זיינען איר, געקומען צו דיר, ווארום דו ביסט {dn יהוה} אונדזער {dn גאט}. /3:23 פאר וואר, פאלש איז וואס פון די הייכן, דער טומל פון די בערג; פאר וואר, אין {dn יהוה} אונדזער {dn גאט} איז די הילף פון ישראל. /3:24 און די שאנדגעטעריי האט אויפגעגעסן די מי פון אונדזערע עלטערן, פון אונדזער יוגנט אן, זייערע שאף און זייערע רינדער, זייערע זין און זייערע טעכטער. /3:25 לאמיר ליגן אין אונדזער שאנד, און זאל אונדז באדעקן אונדזער שמאך, ווארום צו {dn יהוה} אונדזער {dn גאט} האבן מיר געזינדיקט, מיר און אונדזערע עלטערן, פון אונדזער יוגנט און ביז היינטיקן טאג, און מיר האבן ניט צוגעהערט צו דעם קול פון {dn יהוה} אונדזער {dn גאט}.

/4:1 אז דו וועסט זיך אומקערן, ישראל, זאגט {dn גאט}, צו מיר זיך אומקערן, און אז דו וועסט אפטאן דיינע אומווערדיקייטן פון מיין פנים, און וועסט זיך ניט וואקלען, /4:2 און וועסט שווערן: ״אזוי ווי {dn גאט} לעבט״. מיט אמת, מיט רעכט, און מיט גערעכטיקייט, וועלן זיך בענטשן מיט אים פעלקער, און מיט אים וועלן זיי זיך רימען.
/4:3 ווארום אזוי האט {dn גאט} געזאגט צו די מענער פון יהודה און צו ירושלים: אקערט אייך אן אקער, און איר זאלט ניט זייען אויף דערנער. /4:4 באשניידט אייך צו {dn גאט}, און טוט אפ די פארהויטן פון אייער הארץ, איר מענער פון יהודה און באוווינער פון ירושלים, כדי מיין גרימצארן זאל ניט ארויסגיין ווי א פייער, און ברענען אז קיין לעשער זאל ניט זיין, פון וועגן אייערע שלעכטע מעשים.
/4:5 דערציילט אין יהודה, און מאכט הערן אין ירושלים, און זאגט: בלאזט א שופר אין לאנד; רופט מיט א פולער קעל, און אאגט: זאמלט אייך איין, און לאמיר אריין אין די פעסטונגשטעט. /4:6 הייבט אויף א פאן קיין ציון, אנטרינט, איר זאלט אייך ניט אפשטעלן, ווארום איך ברענג אן אומגליק פון צפון, און א בראך א גרויסן. /4:7 א לייב איז אויפגעגאנגען פון זיין געצווייג, און אן אומבפענגער פון פעלקער האט געצויגן, איז ארויס פון זיין ארט, צו מאכן דיין לאנד צו וויסט, דיינע שטעט זאלן כרב זיין, אן א באוווינער. /4:8 איבער דעם גורט אן זאקקליידער, טוט קלאגן און יאמערן; ווארום ניט אפגעקערט האט זיך גאטס גרימצארן פון אונדז. /4:9 און עס וועט זיין אין יענעם טאג, זאווט {dn גאט} וועט פארגיין דאס הארץ פון דעם מלך, און דאס הארץ פון די הארן; און די כהנים וועלן באנומען ווערן, און די נביאים וועלן גאפן.
/4:10 האב איך געזאגט: וויי, {dn גאט דו האר}, פאר וואר, נארן גענארט האסטו דאס דאזיקע פאלק און ירושלים, אזוי צו זאגן: ״שלום וועט זיין צו אייך״, און די שווערד דערגרייכט ביזן נפש.
/4:11 אין יענער צייט וועט באפוילן ווערן אויף דעם דאזיקן פאלק און אויף ירושלים א הייסער ווינט פון די הויכער ערטער אין מדבר, אויפן וועג צו דער טאכטער מיין פאלק; ניט צו ווינטשופלען, און ניט צו רייניקן; /4:12 א ווינט שטארקער פון דעם וועט קומען פון מיר; אצונד וועל איך אויך ארויסזאגן א משפט אויף זיי. /4:13 זע, ווי וואלקנס גייט ער אויף, און ווי דער שטורעמווינט זיינען זיינע רייטוועגן; פלינקער פון אדלערס זיינען זיינע פערד: וויי אונדז, ווארום מיר זיינען פארוויסט. /4:14 וואש אפ פון בייז דיין הארץ, ירושלים, כדי זאלסט געהאלפן ווערן. ביז וואנען וועלן רוען אין דיר דיינע מכשבות פון אומרעכט? /4:15 ווארום א קול זאגט אן פון דן, און מאכט הערן אומגליק פון געבערג פון אפרים: /4:16 דערציילט די פעלקער: אט איז עס! מאכט הערן וועג ירושלים: באלעגערער קומען פון א ווייטן לאנד, און לאזן ארויס אויף די שטעט פון יהודה זייער קול. /4:17 ווי פעלדהיטער זיינען זיי אויף איר פון רונד ארום, ווייל זי האט מיר ווידערשפעניקט, זאגט {dn גאט}. /4:18 דיין פירונג און דיינע מעשים האבן דיר דאס אנגעמאכט – די דאזיקע שלעכטיקייט דיינע – וואס עס איז ביטער, וואס עס רירט אן ביז דיין הארצן.
/4:19 מיינע אינגעווייד, מיינע אינגעווייד! איך דריי מיך פון ווייטאק! א די ווענט פון מיין הארצן! מיין הארץ טוט ברומען אין מיר, איך קען ניט שווייגן! ווארום א קול פון שופר האסטו געהערט, מיין זעל, א שאל פון מלחמה. /4:20 א בראך אויף א בראך גערשעט, ווארום פארוויסט געווארן איז דאס גאנצע לאנד, פלוצים זיינען פארוויסט געווארן מיינע געצעלטן, אין א רגע – מיינע פארהאנגען. /4:21 ביז וואנען וועל איך זען די פאן, וועל איך הערן דעם קול פון דעם שופר
 /4:22 ווארום נאריש איז מיין פאלק, מיך קענען זיי ניט; קינדער נארן זיינען זיי, און ניט פארשטאנדיק זיינען זיי; זיי זיינען חכמים אויף טאן שלעכטס, און פון גוטס טאן ווייסן זיי ניט.
/4:23 איך האב געזען די ערד, ערשט זי איז וויסט און ליידיק און די הימלען – און זייער ליכט איז ניטא. /4:24 איך האב געזען די בערג, ערשט זיי ציטערן, און אלע הייכן האבן זיך געטרייסלט. /4:25 איך האב געזען, ערשט קיין מענטשן איז ניטא, און אלע פויגלען פון הימל זיינען אוועק. /4:26 איך האב געזען, ערשט דער כרמל איז א מדבר, און אלע זיינע שטעט זיינען צעשטערט, פאר דעם אנגעזיכט אפון {dn גאט}, פאר דעם גרים פון זיין צארן.
/4:27 ווארום אזוי האט {dn גאט} געזאגט: א וויסטעניש וועט ווערן דאס גאנצע לאנד, הגם קיין פארלענדונג וועל איך ניט מאכן. /4:28 אויף דעם וועט טרויערן די ערד, און פינצטער ווערן וועלן די הימלען פון אויבן, ווייל איך האב גערדט, איך האב געטראכט, און איך האב ניט חרטה, און וועל זיך ניט אפקערן דערפון. /4:29 פאר דעם קול פון רייטער און בויגנשיסער, אנטלויפט די גאנצע שטאט; זיי זיינען אריין אין געדיכטע וועלדער, און אויף פעלזן זיינען זיי ארויפגעגאנגען; יעטוועדער שטאט איז פארלאזן, און אין זיי וווינט ניט קיין מענטש. און דו בארויבטע, וואס טוסטו, /4:30 וואס דו קליידסט דיך אין רויט, וואס דו צירסט דיך מיט צירונג פון גאלד, וואס דו רייסט אויף דיינע אויגן מיט פארב? אומזיסט מאכסטו זיך שיין, דיינע ליבהאבער פאראכטן דיך, זיי זוכן דיין לעבן. /4:31 ווארום א קול ווי פון א ווייערין האב איך געהערט, אנגסט ווי פון אן ערשטגעווינערין. דעם קול פון טאכטער ציון וואס פארקייכט זיך, וואס שפרייט אירע הענט פאנאנדער: וויי מיר, ווארום מיין זעל איז אוממאכטיק פאר די טייטער.
/5:1 וואנדער אום אין די גאסן פון ירושלים, און אעט אקארשט און ווערט געוואר, און זוכט אין אירע מערק, אויב איר וועט געפינען א מענטשן, אויב עס איז דא ווער עס טוט גערעכטיקייט, ווער עס זוכט אמת, און איך וועל איר פארגעבן. /5:2 אפילו ווען זיי זאגן: אזוי ווי {dn גאט} לעבט! שווערן זיי פון דעסטוועגן פאלש.
/5:3 {dn גאט}, דיינע אויגן זיינען דאך אויף אמת; האסט זיי געשלאגן, און זיי האבן זיך ניט געקימערט, האסט זיי פארלענדט, און זיי האבן קיין מוסר ניט גענומען; זיי האבן געמאכט זייער פנים הארטער פון פעלז, זיי האבן זיך ניט געוואלט אומקערן. /5:4 און איך האב געוועסט געזאגט: דאס זיינען נאר די ארימע, זיי זיינען נאריש, ווייל זיי ווייסן ניט דעם וועג פון {dn יהוה}, דאס געזעץ פון זייער {dn גאט}. /5:5 איך וועל מיר גיין צו די גרויסע, און וועל רעדן מיט זיי; ווארום זיי ווייסן דעם וועג פון {dn יהוה}, דאס געזעץ פון זייער {dn גאט}. אבער זיי האבן דעסגלייכן צעבראכן דעם יאך, צעריסן די בינדשטריק. /5:6 דרום דערשלאגט זיי א לייב פון וואלד, א וואלף פון מדבריאת וועט זיי פארוויסטן, א לעמפערט טוט לויערן אויף זייערע שטעט, איטלעכער וואס גייט ארויס פון זיי, וועט פארצוקט ווערן; ווארום פיל זיינען זייערע פארברעכן, שטארק זיינען זייערע אפקערונגען.
7ווי זאל איך וואר דעם דיר פארגעבן? דיינע קינדער האבן מיך פארלאזן, און געשווארן ביי אומגעטער; אז איך האב זיי אנגעזעט, האבן זיי מזנה געווען, און אין הייזער פון זונות קלייבן זיי זיך אויף. /5:8 פערד אפגעפיטערטע, אגערס זיינען זיי, איטלעכער דו זיין חברס ווייב הירזשען זיי; /5:9 זאל איך דערפאר זיך ניט אפרעכענען? זאגט {dn גאט}; און זאל אן א פאלק ווי דאס דאזיקע זיך ניט נוקם זיין מיין זעל?
/5:10 גייט ארויף אין אירע רייען, און צעשטערט, נאר א פארלענדונג זאלט איר ניט מאכן; טוט אפ אירע צווייגן, ווארום ניט גאטס זיינען זיי. /5:11 ווארום פעלשן געפעלשט האבן אן מיר דאס הויז פון ישראל און דאס הויז פון יהודה, זאגט {dn גאט}. /5:12 זיי האבן געלייקנט אן {dn גאט}, און געזאגט: דאס איז ניט ער, און בייז וועט ניט קומען אויף אונדז, און שווערד און הונגער וועלן מיר ניט אנזען. /5:13 און פון די נביאים וועט זיך אויסלאזן א ווינט, ווארום דאס ווארט איז אין זיי ניטא; אזוי זאל זיי אליין געשען! /5:14 דרום האט {dn יהוה} דער {dn גאט} פון צבאות אזוי געזאגט: ווייל איר רעדט דאס דאזיקע גערייד, אט מאך איך מיינע ווערטער אין דיין מויל צו פייער, און דאס דאזיקע פאלק האלץ, און עס וועט זיי פארצערן. /5:15 זע, איך ברענג אויף אייך א פאלק פון דער ווייט, איר הויז פון ישראל, זאגט {dn גאט}; א מאכטיק פאלק איז דאס, א פאלק פון פארצייטן איז דאס, א פאלק וואס דו ווייסט ניט זיין לשון, און פארשטייסט ניט פאס ער רעדט. /5:16 זיין פיילבייטל איז ווי אן אפענער קבר; זיי זיינען אלע גיבורים.
/5:17 און ער וועט אויפעסן דיין שניט, און דיין ברויט; זיי וועלן אויפעסן דיינע זין און דיינע טעכטער; ער וועט אויפעסן דיינע שאף און דיינע רינדער, ער וועט אויפעסן דיין וויינשטאק און דיין פייגנבוים; ער וועט צעקלאפן מיטן שווערד דיינע פעסטונגשטעט וואס דו פארזיכערסט זיך אויף זיי. /5:18 הגם אויך אין יענע טעג, זאגט {dn גאט}, וועל איך ניט מאכן א פארלענדונג פון אייך.
/5:19 און עס וועט זיין, אז איר וועט זאגן: פאר וואס האט {dn יהוה} אונדזער {dn גאט} אונדז געטאן דאס אלץ? זאלסטו זאגן צו זיי: אזוי ווי איר האט מיך פארלאזן, און געדינט פרעמדע געטער אין אייער לאנד, אזוי זאלט איר דינען פרעמדע אין א לאנד ניט אייערס.
/5:20 זאגט דאס אן אין הויז פון יעקב, און מאכט עס הערן אין יהודה, אזוי צו זאגן: /5:21 הערט דאס צו אקארשט, איר נאריש פאלק אן שכל, וואס האבן אויגן און זעען ניט, וואס האבן אויערן און הערן ניט;
/5:22 האט איר דען ניט מורא פאר מיר? זאגט {dn גאט}, צי ציטערט איר ניט פאר מיין אנגעזיכט? איך וואס האב געמאכט זאמד א גרענעץ צום ים, אן אייביק געזעץ וואס ער קען ניט אריבערגיין; און זיינע אינדן ווארפן זיך, און קענען ניט בייקומען, און זיי ברומען, און קענען עס ניט אריבערגיין. /5:23 אבער ביי דעם דאזיקן פאלק איז אן אפגעקערט און ווידערשפעניק הארץ, זיי האבן זיך אפגעקערט און זיינען אוועק. /5:24 און זיי האבן ניט געזאגט אין זייער הארצן: לאמיר מורא האבן פאר {dn יהוה} אונדזער {dn גאט}, וואס גיט רעגן, פרירעגן, און שפעטערגן, אין זיין צייט, וואס היט פאר אונדז אפ די געשטעלטע וואכן פון שניט. /5:25 אייערע זינד האבן אפגענייגט די דאזיקע, און אייערע חטאים האבן פארמיטן דאס גוטס פון אייך. /5:26 ווארום צווישן מיין פאלק געפינען זיך רשעים; זיי קוקן נאך, אזוי ווי פויגלפאנגען לויערן, זיי שטעלן א פאסטקע, מענטשן פאנגען זיי. /5:27 ווי א שטייג פון מיט פויגלען, אזוי זיינען זייערע הייזער פול ם איט באטרוג; דרום זיינען זיי גרויס און רייך געווארן. /5:28 פעט, גראב זיינען זיי געוואר; יא, זיי שטייג אריבער אין בייזע שטיק. פאר רעכט נעמען זיי זיך ניט אן, פארן רעכט פון יתום, אז זיי זאלן עס דורכפירן; און דעם משפט פון די ראימע משפטן זיי ניט. /5:29 זאל איך דערפאר זיך ניט אפרעכענען? זאגט {dn גאט}; זאל אן א פאלק ווי דאס דאזיקע זיך ניט נוקם זיין מיין זעל?
/5:30 א שרעק און שוידער געשעט אין לאנד: /5:31 די נביאים זאגן נביאות אויף ליגן, און די כהנים געוועלטיקן זיי צו דער האנט, און מיין פאלק האט עס ליב אזוי; אבער וואס וועט איר טאן צום סוף דערפון?

/6:1 אנטרינט, איר קינדער פון בנימין, ארויס פון ירושלים, און אין תקוע בלאזט א שופר, און אין בעת־כרם הייבט אויף א צייכן, ווארום אן אומגליק קוקט ארויס פון צפון, און א בראך א ברויסער. /6:2 די שיינע און פארצערטלטע, די טאכטער ציון טא איך פארשניידן. /6:3 צו איר קומען פארסטוכער מיט זייערע סטאדעס, זיי שטעלן אויף געצעלטן רונד ארום איר, זיי פיטערן איטלעכער זיך צו דער האנט.
/6:4 ״ברייט אן א מלחמה אויף איר! שטייט אויף, און לאמיר ארויפגיין אין מיטן טאג!״ – ״וויי אונדז! ווארום דער טאג קערט זיך אפ, ווארום עס שטרעקן זיך די שאטנס פון אוונט״ – /6:5 ״שטייט אויף, און לאמיר ארויפגיין ביי נאכט, און לאמיר צעשטערן אירע פאלאצן!״
/6:6 ווארום אזוי האט געזאגט {dn גאט} פון צבאות: שניידט אן געהילץ, און שיט אן ארום ירושלים אן ערדוואל; דאס איז די שטאט וואס איז אין גאנצן אנגעלייגט מיט רויב אין איר. /6:7 ווי א ברונעם קוועלט ארויס זיינע וואסער, אזוי קוועלט זי ארויס איר בייז; אומרעכט און רויב הערט זיך אין איר, פאר מיין פנים איז תמיד קראנקשאפט און שלעג. /6:8 נעם א מוסר, ירושלים, כדי מיין זעל זאל זיך ניט אפעקלען פון דיר, א לאנד ניט באוווינט.
/6:9 אזוי האט געזאגט {dn גאט} פון צבאות: ארומקלייבן ווי א וויינשטאק וועט מען ארומקלייבן דעם איבערבלייב פון ישראל; קער ווידער און ווידער דיין האנט, ווי א הארבסטער אויף די צווייגלעך.
/6:10 צו וועמען זאל איך רעדן און ווארענען. אז זיי זאלן הערן? זע, זייער אויער איז פארשטאפט, און זיי קענען ניט פארנעמען; זע, גאטס ווארט איז ביי זיי צום געשפעט, זיי ווילן עס ניט. /6:11 דרום בין איך פול מיט דעם גרימצארן פון {dn גאט}, איך קען מער ניט איינהאלטן: גיס אים אויך אויף די קינדער אין גאס, און אויף דעם געזעמל פון יונגע לייט מיטאנאנדער; ווארום אי מאן אי ווייב וועלן באצווונגען ווערן, דער זקן מיטן פולבאטאגטן. /6:12 און זייערע הייזער וועלן איבערגיין צו אנדערע, פעלדער און ווייבער מיטאנאנדער; ווארום איך וועל אויסשטרעקן מיין האנט אויף די באוווינער פון לאנד, זאגט {dn גאט}. /6:13 ווארום פון זייער קלענסטן ביז זייער גרעסטן איז איטלעכער גייציק גאך געווין, און פון נביא ביזן כהן טוט איטלעכער פאלשקייט. /6:14 און זיי היילן דעם בראך פון מיין פאלק אויף גרינג, אזוי צו זאגן: שלום! שלום! ווען קיין שלום איז ניטא. /6:15 זיי וועלן צו שאנד ווערן, ווייל אומווערדיקייט האבן זיי געטאן; צו מאל שעמען שעמען זיי זיך ניט, צו מאל פון קיין בושה ווייסן זיי ניט; דרום וועלן זיי פאלן צווישן די געפאלענע; בעת איך רעכן זיך מיט זיי וועלן זיי געשטרויכלט ווערן, זאגט {dn גאט}.
 /6:16 אזוי האט {dn גאט} געזאגט: שטייט אויף די וועגן און זעט, און פרעגט אויף די אלטע שטעגן, ווו איז דער וועג צום גוטן, און גייט אויף אים, און געפינט אן אפרו פאר אייער זעל. אבער זיי האבן געזאגט: מיר וועלן ניט גיין. /6:17 און איך פעלג אויפשטעלן וועכטער איבער אייך: פארנעמט דעם קול פון שופר! אבער זיי האבן געזאגט: מיר וועלן ניט פארנעמען. /6:18 דרום הערט, איר פעלקער, און זיי וויסן, דו איינזאמלונג, וואס אויף זיי קומט. /6:19 הער, דו ערד; זע, איך ברענג אן אומגליק אויף דעם דאזיקן פאלק, די פרוכט פון זייערע טראכטונגען, ווייל זיי האבן מיינע ווערטער ניט פארנומען, און מיין תורה – זי האבן זיי פאראכט. /6:20 צו וואס מיר דען וויירויך וואס קומט פון שבא, און גוטער געווירצראר פון א ווייטן לאנד? אייערע בראנדאפפער זיינען ניט צו באוויליקונג, און אייערע שלאכטאפפער זיינען מיר ניט אנגעלייגט. /6:21 דרום האט {dn גאט} אזוי געזאגט: זע, איך לייג שטרויכלונגען פאר דעם דאזיקן פאלק, און שטרויכלען וועלן דורך זיי פאטערס און זין אין איינעם דער שכן און זיין חבר; און זיי וועלן אונטערגיין.
 /6:22 אזוי האט {dn גאט} געזאגט: זע, א פאלק קומט פון צפון־לאנד, און א גרויסע אומה דערוועקט זיך פון די עקן ערד. /6:23 בויגן און שפיז האלטן זיי, אכזרים זיינען זיי, און האבן קיין רכמנות ניט; זייער קול ברומט ווי דער אים, און אויף פערד רייטן זיי; אויסגעשטעלט ווי איין מאן צו מלחמה אויף דיר, טאכטער ציון. /6:24 מיר האבן געהערט זיין הערונג, אונדזערע הענט זיינען שלאף געווארן, אן אנגסט האט אונדז באנומען, א ווייטאק ווי א געווינערין. /6:25 זאלסט ניט ארויס אין פעלד, און אין וועג זאלסטו ניט גיין, ווארום די שווערד פון דעם פיינט איז א שרעק רונד ארום. /6:26 טאכטער מיין פאלק, גורט אן זאק, און קייקל זיך אין אש; א טרויער ווי נאך אן איינאייניציקן מאך דיר, א ביטערע קלאג, ווארום פלוצים וועט קומען דער פארוויסטער אויף אונדז.
/6:27 א פרוווער האב איך דיך געמאכט, א גאלדטיגל צווישן מיין פאלק, כדי זאלסט געוואר ווערן און פרווון זייער וועג. /6:28 אפגעקערטע אפקערער זיינען זיי אלע, רכילות־טרייבער; קופער און אייזן זיינען זיי, אלע פארדארבן זיינען זיי. /6:29 געסאפעט האט דער בלאזזאק, פארלענדט געווארן פון פייער איז דאס בליי – אומזיסט האט מען לייטערן געלייטערט, ווארום די שלעכטע זיינען ניט אפגעשיידט געווארן. /6:30 פאראכטע זילבער רופט מען זיי, ווארום פאראכט האט זיי {dn גאט}.

/7:1 דאס ווארט וואס איז געווען צו ירמיהון פון {dn גאט}, אזוי צו זאגן: /7:2 שטעל זיך אין טויער פון גאטס הויז, און זאלסט אויסרופן דארטן דאס דאזיקע ווארט, און זאגן: הערט דאס ווארט פון {dn גאט}, גאנץ יהודה, וואס קומט אין די דאזיקע טויערן זיך צו בוקן צו {dn גאט}.
/7:3 אזוי האט געזאגט {dn יהוה} פון צבאות דער {dn גאט} פון ישראל: בעסערט אייערע וועגן און אייערע מעשים, און איך וועל אייך לאזן רוען אין דעם דאזיקן ארט. /7:4 איר זאלט אייך ניט פארזיכערן אויף די ווערטער פון ליגן, אזוי צו זאגן: דער טעמפל פון {dn גאט}, דער טעמפל פון {dn גאט}, דער טעמפל פון {dn גאט} איז דאס. /7:5 נייערט, אויב בעסערן וועט איר בעסערן אייערע וועגן און אייערע מעשים; אויב טאן וועט איר טאן גערעכטיקייט צווישן איטלעכן און זיין חבר, /7:6 דעם פרעמדן, דעם יתום, און די אלמנה וועט איר ניט דריקן, און אומשולדיק בלוט וועט איר ניט פארגיסן אין דעם דאזיקן ארט, און נאך פרעמדע געטער וועט איר ניט גיין, צו אייער אייגענער רעה, /7:7 וועל איך אייך לאזן רוען אין דעם דאזיקן ארט, אין דעם לאנד וואס איך האב געגעבן אייערע עלטערן פון אייביק און ביז אייביק. /7:8 זעט, איר פארזיכערט אייך אויף ווערטער פון ליגן אן א נוץ. /7:9 ווילט איר גנבען, טייטן, און נואפן, און שווערן פאלש, און רייכערן צו באקעל, און גיין נאך פרעמדע געטער, וואס איר קענט ניט, /7:10 און קומען און זיך שטעלן פאר מיר אין דעם דאזיקן הויז, וואס מיין נאמען ווערט גערופן אויף אים, און זאגן: ״מיר זיינען געראטעוועט!״ כדי צו טאן אלע די דאזיקע אומווערדיקייטן! /7:11 איז א הייל פון רויבער געווארן אין אייערע אויגן דאס דאזיקע הויז וואס מיין נאמען ווערט גערופן אויף אים? אבער איך, זעט, האב צוגעקוקט, זאגט {dn גאט}. /7:12 ווארום גייט אקארשט צו מיין ארט וואס אין שילו, וואס איך האב געמאכט רוען מיין נאמען דארטן צוערשט, און זעט וואס איך האב געטאן צו אים, פון וועגן דער שלעכטיקייט פון מיין פאלק ישרא. /7:13 און אצונד, ווייל איר טוט אלע די דאזיקע מעשים, זאגט {dn גאט}, און איך האב צו אייך גערעדט, נאכאנאנד און נאכאנאנד גערעצט, און איר האט ניט צוגעהערט, און איך האב אייך גערופן, און איר האט ניט געענטפערט – /7:14 דרום וועל איך טאן צו דעם הויז, וואס מיין נאמען ווערט גערופן אויף אים, וואס איר פארזיכערט אייך אויף אים, וואס איר פארזיכערט אייך אויף אים, און צו דעם ארט וואס איך האב געגעבן אייך אוון אייערע עלטערן, אזוי ווי איך האב געטאן צו שילו. /7:15 און איך וועל אייך אוועקווארפן פון פאר מיין פנים, אזוי ווי איך האב אוועקגעווארוון אלע אייערע ברידער, דעם גאנצן זאמען פון אפרים.
/7:16 און דו, זאלסט ניט מתפלל זיין פאר דעם דאזיקן פאלק, און ניט אויפהייבן א געשריי און א תפילה פאר זיי, און זיך ניט שתדלען ביי מיר, ווארום איך הער דיך ניט צו. /7:17 זעסטו ניט וואס איזי טוען אין די שטעט פון יהודה און אין די גאסן פון ירושלים? /7:18 די קינדער קלייבן האלץ, און די פאטערס צינדן אן דאס פייער, און די ווייבער קנעטן טייג צו מאכן קוכנס צו דער מלכה פון הימל, און זיי גיסן גיסאפפער צו פרעמדע געטער, כדי מיך ווי צו טאן. /7:19 טוען זיי דען מיר וויי, זאגט {dn גאט}, צי ניט זיך אליין, צו דער שנאד פון זייער פנים? /7:20 דרום האט {dn גאט דער האר} אזוי געזאגט: זע, מיין כעס און מיין גרימצארן גיסט זיך אויס אויף דעם דאזיקן ארט, אויף מענטשן, און אויף בהמות, און אויף דעם בוים פון פעלד, און אויף דער פרוכט פון דער ערד, און ער וועט ברענען און ניט פארלאשן ווערן.
/7:21 אזוי האט געזאגט {dn יהוה} פון צבאות, דער {dn גאט} פון ישראל: לייגט צו אייערע בראנדאפפער צו אייערע שלאכטאפפער, און עסט זיך אן מיט פלייש. /7:22 ווארום איך האב ניט גערעדט מיט אייערע עלטערן, און האב זיי ניט באפוילן, אין דעם טאג וואס איך האב זיי ארויסגעצויגן פון לאנד מצרים, וועגן א בראנדאפפער אדער א שלאכטאפפער. /7:23 נאר בלויז דאס דאזיקע ווארט האב איך זיי באפוילן, אזוי צו זאגן: הערט צו מיין קול, און איך וועל אייך זיין צום {dn גאט}, און איר וועט מיר זיין צום פאלק; און איר זאלט גיין אין אלדעם וועג וואס איך באפעל אייך, כדי אייך זאל גוט זיין. /7:24 אבער זיי האבן ניט צוגעהערט, און ניט צוגענייגט זייער אויער, און זיי זיינען געגאנגען אין די עצות, אין דער איינגעשפארטקייט פון זייער בייזן הארצן, און זיינען געווען אהינטער און ניט פארויס, /7:25 פון דעם טאג וואס אייערע עלטערן זיינען ארויס פון לאנד מצרים ביז אויף היינטיקן טאג; און איך האב געשיקט צו אייך אלע מיינע קנעכט די נביאים, טאגטעגלעך, נאכאנאנד געשיקט, /7:26 אבער זיי האבן ניט צוגעהערט צו מיר, און ניט צוגענייגט זייער אויער, און זיי האבן הארט געמאכט זייער נאקן; זיי האבן געטאן ערגער פון זייערע עלטערן. /7:27 און וועסט רעדן צו זיי די אלע ווערטער, אבער זיי וועלן ניט צוהערן צו דיר, און וועסט רופן צו זיי, אבער זיי וועלן דיר ניט ענטפערן. /7:28 זאלסטו זאגן צו זיי: דאס איז דאס פאלק וואס האט ניט צוגעהערט צו דעם קול פון {dn יהוה} זיין {dn גאט}, און ניט גענומען קיין מוסר; אונטערגעגאנגען איז דער אמת, און פארשניטן פון זייער מויל. /7:29 שנייד אפ דיין קרוין האר און ווארף אוועק, און אויף די הויכע ערטער הייב אויף א קלאג, ווארום פאראכט האט {dn גאט} און פארלאזן דעם דור פון זיין צארן. /7:30 ווארום די קינדער פון יהודה האבן געטאן וואס איז שלעכט אין מיינע אואיגן, זאגט {dn גאט}; זיי האבן אריינגעטאן זייערע אומווערדיקייטן אין דעם הויז וואס מיין נאמען ווערט גערופן אויף אים, עס צו פאראומרייניקן. /7:31 און זיי האבן געבויט די במות פון תופת וואס אין טאל פון בן־הנו, צו פארברענען זייערע זין און זייערע טעכטער אין פייער, וואס ניט איך האב באפוילן, און ניט עס איז אויף מיין זינען ארויפגעקומען. /7:32 דרום זע, טעג קומען, זאגט {dn גאט}, און עס וועט מער ניט געזאגט ווערן ״תופת״ און ״טאל פון ב־הנום״, נייערט ״טאל פון טייטונג״, און מע וועט באגראבן אין תופת, ווייל מער קיין ארט וועט ניט זיין. /7:33 און די טויטע לייבער פון דעם דאזיקן פאלק וועלן זיין צו שפייז פארן פויגל פון הימל, און פאר דער חיה פון דער ערד, און קיינער וועט זיי ניט אפשרעקן. /7:34 און איך וועל פארשטערן פון די שטעט פון יהודו, און פון די גאסן פון ירושלים, דעם קול פון לוסטיקייט און דעם קול פון פרייד, דעם קול פון א כתן און דעם קונל פון א כלה, ווארום צו וויסטעניש וועט ווערן דאס לאנד.

/8:1 אין יענער צייט, זאגט {dn גאט}, וועט מען ארויסציען די ביינער פון די מלכים פון יהודה, און די ביינער פון זיינע הארן, און די ביינער פון די כהנים, און די ביינער פון די נביאים, און די ביינער פון די באוווינער פון ירושלים, פון זייערע קברים; /8:2 און מע וועט זיי אויסשפרייטן פאר דער זון, און פאר דער לבנה, און פאר דעם גאנצן חיל פון הימל, אס זיי האבן זיי ליב געהאט, און וואס זיי האבן זיי געדינט, און וואס זיי זיינען געגאנגען נאך זיי, און וואס זיי האבן זיי געזוכט, און וואס זיי האבן זיך געבויקט צו זיי; ניט איינגעזאמלט און ניט באגראבן וועלן זיי ווערן; צו מיסט אויפן געזיכט פון דער ערד וועלן זיי זיין. /8:3 און טויט וועט זיין ליבער פון לעבן דעם גאנצן איבערבלייב וואס וועט בלייבן פון דער דאזיקער בייזער משפחה, די וואס וועלן איבערבלייבן אין אלע ערטער וואס איך האב זיי פארשטויסן אהין, זאגט {dn גאט} פון צבאות.
/8:4 און זאלסט זאגן צו זיי: אזוי האט {dn גאט} געזאגט: פאלט מען און מע שטייט ניט אויף? צי קערט מען זיך אפ, און מע קערט ניט צוריק? /8:5 פאר וואס האט זיך אפגעקערט דאס דאזיקע פאלק, ירושלים, אן אייביקע אפקערונג? זיי האלטן זיך אן באטרוג, זיי ווילן ניט צוריקקערן. /8:6 איך האב געהארכט און זיך צוגעהער, ט ניט די ריכטיקייט רעדן זיי. קיינער האט ניט חרטה אויף זיין שלעכטיקייט, צו זאגן: וואס האב איך געטאן! איטלעכער קערט זיך אוועק אין זיין געלאף, ווי א פערד וואס יאגט אין מלחמה. /8:7 אפילו דער שטארך אין הימל ווייס זיינע געשטעלטע צייטן, און די טורטלטויב און די שוואלב און דער בושל היטן די צייט פול זייער קועמן; נאר מיין פאלק ווייס ניט דאס געזעץ פון {dn גאט}. /8:8 ווי קענט איר זאגן: חכמים זיינען מיר, און די תורה פון {dn גאט} איז ביי אונדז? פאר וואר, זע, אומנישט האט געארבעט די פאלשע פען פון די שרייבער. /8:9 פארשעמט זיינען די חכמים, דערשראקן און באצווונגען; זע, דאס ווארט פון {dn גאט} האבן זיי פאראכט, און וואסער חכמה איז ביי זיי?
/8:10 דרום וועל איך געבן זייערע ווייבער צו אנרערע, און זייערע פעלדער צו אפירשער; ווארום פון קלענסטן ביזן גרעסטן איז איטלעכער גייציק נאך געווין; פון נביא ביזן כהן טוט איטלעכער פאלשקייט. /8:11 און זיי היילן דעם בראך פון דער טאכטער מיין פאלק אויף גרינג, סאזוי צו זאגן: שלום! שלום! ווען קיין שלום איז ניטא. /8:12 זיי וועלן צו שאנד ווערן, ווייל אומווערדיקייט האבן זיי געטאן; צו מאל שעמע שעמען זיי זיך ניט, און פון קין בושה ווייסן זיי ניט; דרום וועלן זיי פאלן צווישן די געפאלענע; אין דער צייט פון זייער רעכנשאפט וועלן זיי געשטרויכלט ווערן, זאגט {dn גאט}.
/8:13 פארלענדן וועל איך זיי פארלענדן, זאגט {dn גאט}; קיין רויבן אויפן וויינשטאק, און קיין פייגן אויפן פייגנבוים, און דאס בלאט פארוועלקט! און וואס איך האב זיי געגעבן, וועט אוועק פון זיי.
/8:14 נאך וואס זיצן מיר? זאמלט אייך איין און לאמיאר אריין אין די פעסטונגשטעט, און דארטן פארשניטן ווערן; ווארום {dn יהוה} אונדזער {dn גאט} האט אונדז פארשניטן, און אונדז אנגעטרונקען מיט געפטוואסער, ווייל מיר האבן געזינדיקט צו {dn גאט}. /8:15 געהאפט אויף שלום, און קיין גוטס איז ניטא; אויף א צייט פון היילונג, ערשט א שרעקעניש.
/8:16 פון דן הערט זיך דאס סאפען פון זיינע פערד, פון דעם קול פון די הירזשעס פון זיינע אגערס ציטערט דאס גאנצע לאנד; און זיי קומען און פארצערן דאס לאנד און איר פולקייט, די שטאט און די וווינער אין איר. /8:17 ווארום זעט, איך שיק אן אויף אייך שלענג פיפערנאטערס, וואס פאר זיי איז קיין שפרוך ניטא, און זיי וועלן אייך בייסן, זאגט {dn גאט}.
/8:18 איך וויל מיך דערמונטערן אין קומער, איז מיין הארץ אין מיר קראנק.
/8:19 זע, א קול פון געשריי פון דער טאכטער מיין פאלק, פון א לאנד א ווייטן: איז {dn גאט} ניטא אין ציון? איז איר קיניג ניטא אין איר? פאר וואס האבן זיי מיך דערצערנט מיט זייערע געצן, מיט נישטיקייטן פון דער פרעמד? /8:20 אריבער דער שניט, געענדיק דער זומער, און מיר זיינען ניט געהאלפן געווארן. /8:21 איבער דעם בראך פון דער טאכטער מיין פאלק בין איך צעבראכן, פינצטער בין איך, א שרעק האט מיך אנגענומען. /8:22 איז קיין באלזאם ניטא אין גלעד? צי איז קיין רופא ניטא דארט? פאר וואס דען קומט ניט קיין היילונג צו דער טאכטער מיין פאלק? ווער מאכט מיין קאפ וואסער, און מיין אויג א קוואל טרערן, און מיין אויג א קוואל טרערן, איך וואלט באוויינט טאג און נאכט די דערשלאגענע פון דער טאכטער מיין פאלק!
/9:1 ווער גיט מיר אין מדבר א הארבעריק פאר וואנדערער, איך וואלט פארלאזן מיין פאלק, און אוועקגיין פון זיי! ווארום אלע זיינען זיי נואפים, א געזעמל פון פעלשער. /9:2 און זיי שפאנען זייער צונג – זייער בויגן פון ליגן, און ניט פאר אמת זיינען זיי שטארק אין לאנד; ווארום פון בייז צו בייז גייען זיי און מיך קענען זיי ניט, זאגט {dn גאט}. /9:3 היט אייך איטלעכער פון זיין חבר, און אויף קיין ברודער זאלט איר אייך ניט פארזיכערן, ווארום נארן נארט איטלעכער ברודער, און איטלעכער חבר טרייבט רכילות. /9:4 און איינער דעם אנדערן גענארן זיי, און אמת זאגן זיי ניט; זיי האבן איינגעוווינט זייער צונג זאגן ליגן, זיי מאטערן זיך צו פארברעכן. /9:5 דיין זיצן אי צווישן באטרוג; פוהן וועגן באטרוג ווילן זיי מיך ניט קענען, זאגט {dn גאט}.
/9:6 דרום האט {dn גאט} פון צבאומת אזוי געזאגט: זע, איך לייטער זיי, און וועל זיי פרווון, ווארום ווי דען זאל איך טאן פון וועגן דער טאכטער מיין פאלק? /9:7 א פארשפיצטע פייל איז זייער צונג, זי רעצט באטרוג; מיטן מויל רעדט מען שלוט מיטן חבר, און אין זיך מאכט מען א לויערונג אויף אים. /9:8 זאל איך דערפאר זיך ניט אפרעכענען מיט זיי, זאגט {dn גאט}; זאל אן א פאלק ווי דאס דאזיקע זיך ניט נוקם זיין מיין זעל?
/9:9 וועגן די בערג וועל איך אויפהייבן א געוויין און יאמער, און וועגן די פיטערפלעצער פון מדבר א קלאג, ווארום זיי זיינען פארוויסט, אז קיין מענטש גייט ניט דורך, און זיי הערן ניט קיין קול פון פי; פון א פויגל פון הימל ביז א בהמה זיינען אנטלאפן, אוועק. /9:10 און איך וועל מאכן ירושלים פאר הויפנט, א וווינונג פון שאקאלן, און די שטעט פון אינודה וועל איך מאכן א וויסטעניש, אן א באוווינער.
/9:11 ווער איז דער קלוגער מאן, ער זאל דאס פארשטיין? און דער וואס גאטס מויל האט צו אים גערעדט, ער זאל דאס זאגן? פאר וואס איז אונטערגעגאנגען דאס לאנד, פארוויסט ווי א מדבר, אן א דורכגייער? /9:12 און {dn גאט} האט געזאגט: פאר וואס זיי האבן פארלאזן מיין תורה, וואס איך האב געלייגט פאר זיי, און זיי האבן ניט צוגעהערט צו מיין קול, און ניט געגאנגען אין איר; /9:13 נייערט געגאנגען אין דער איינגעשפארטקייט פון זייער הארצן, און נאך די בעל־געטער וואס זייערע עלטערן האבן זיי געלערנט. /9:14 דרום האט אזוי געזאגט {dn יהוה} פון צבאות, דער {dn גאט} פון ישראל: זע, איך מאך זיי עסן, דאס דאזיקע פאלק, ווערמוט, און איך וועל זיי מאכן טרינקען גיפטוואסער. /9:15 און איך וועל זיי צעשפרייטן צווישן די פעלקער, וואס ניט זיי און ניט זייערע עלטערן האבן געקענט, און איך וועל נאכשיקן נאך זיי די שווערד, ביז איך טו זיי פארלענדן.
/9:16 אזוי האט געזאגט {dn גאט} פון צבאות: קוקט זיך אום, און רופט די קלאגערינס, זיי זאלן קומען, און נאך די קלוגע ווייבער שקט, זיי זאלן קומען; /9:17 און זאלן זיי איילן און אויפהייבן אויף אונדז א יאמער, אז אונדזערע אויגן זאלן צעגיין אין טרערן, און אונדזערע ברעמען זאלן פליסן מיט וואסער. /9:18 ווארום א יאמער־קול הערט זיך פון ציון: ווי זיינען מיר פארוויסט געווארן! מיר זיינען פארשעמט ביז גאר, ווייל מיר האבן פארלאזן דאס לאנד, ווייל ארויסגעווארפן האבן אונדז אונדזערע וווינונגען. /9:19 ווארום הערט, איר ווייבער, דאס ווארט פון {dn גאט}, און לערנט אייערע טעכטער א יאמער, און איינע די אנדערע א קלאג. /9:20 ווארום דער טויט איז ארויפגעגאנגען אין אונדזערע פענצטער, געקומען אין אונדזערע פאלאצן, צו פארשניידן א קינד פון דער גאס, בכורים פון די מערק. – /9:21 רעד: אזוי איז דער שפרוך פון {dn גאט} – און די טויטע לייבער פון מענטשן וועלן פאלן ווי מיסט אויף פרייען פעלד, און ווי א הייפל הינטערן שניטער, וואס קיינער קלייבט ניט אויף. /9:22 אזוי האט {dn גאט} געזאגט: זאל זיך ניט רימען דער חכם מיט זיין חכמה, און זאל זיך ניט רימען דער גיבור מיט זיין גבורה; זאל זיך ניט רימען דער עושר מיט זיין עשירות; /9:23 נאר דערמיט זאל זיך רימען דער וואס רימט זיך, מיט פארשטיין און קענען מיך, אז איך {dn יהוה} טו חסד, רעכט, און גערעכטיקייט, אויף דער ערד; וויל די דאזיקע באגער איך, זאגט {dn גאט}.
/9:24 זע, טעג קומען, זאגט {dn גאט}, און איך וועל זיך רעכענען מיט אלע באשניטענע און אומבאשניטענע: /9:25 מיט מצרים, און מיט יהודה, און מיט אדון, און מיט די קינדער פון עמון, און מיט מואב, אוהן מיט אלע וואס מיט אפגעהאקטע הארעקן, וואס וווינען אין מדבר; ווארום אלע פעלקער זיינען אומבאשניטן, און דאס גאנצע הויז פון ישראל זיינען אומבאשניטן אין הארצן.

/10:1 הערט דאס ווארט וואס {dn גאט} האט אויף אייך גערעדט, איר הויז פון ישראל: /10:2 אזוי האט {dn גאט} געזאגט: דעם וועג פון די פעלקער זאלט איר זיך ניט אפלערנען, און פאר די צייכנס פון הימל זאלט איר זיך ניט שרעקן, ווייל די פעלקער שרעקן זיך פאר זיי. /10:3 ווארום די מנהגים פון די אומות, דאס איז נישטיקייט; ווארום עס איז א האלץ וואס מע האט פון וואלד אויסגעהאקט, דאס ווערק פון א מיינסטערס הענט מיט דער הובל. /10:4 מיט זילבער און מיט גאלד באשיינט מען עס, מיט נעגל און מיט האמערס באפעסטיקט מען עס, עס זאל זיך ניט וואקעלן. /10:5 ווי א פאלקן אין א פלוצערפעלד זיינען זיי, און זיי קענען ניט רעדן; טראגן מוזן זיי געטראגן ווערן, ווייל זיי קענען ניט שפרייזן. איר זאלט ניט מורא האבן פאר זיי, ווארום זיי קענען ניט בייז טאן, און אויך גוטס טאן איז ניטא אין זיי.
/10:6 ניטא דיין גלייכן, {dn יהוה}, גרויס ביסטו, און גרויס איז דיין נאמען אין גבורה. /10:7 ווער זאל דיך ניט פארכטן, קיניג פון די פעלקער? פאר וואר, דיר קומט עס, ווארום צווישן אלע קליגסטע פעלקער, און אין אל זייער מלוכה, איז ניטא דיין גלייכן. /10:8 און אלע אין איינעם זיינען זיי פארגרעבט און נאריש; א נישטיקע לערנונג, א האלץ איז דאס. /10:9 זילבערבלעך פון תרשיש געבראכט, און גאלד פון אויפז, די ארבעט פון א מיינסטער, און א שמעלצערס הענט; בלא און פורפל איז זייער מלבוש, די ארבעט פון קינצלער זיינען זיי אלע. /10:10 אבער {dn יהוה} איז דער אמתער {dn גאט}, ער איז דער לעבעדיקער {dn גאט}, און דער אייביקער קיניג; פון זיין כעס ציטערט די ערד, און פעלקער קענען ניט אויסהאלטן זיין צארן. /10:11 אזוי זאלט איר זאגן צו זיי: די געטער וואס האבן די הימלען און די ערד ניט געמאכט, וועלן אונטערגיין פון דער ערד און פון אונטער די דאזיקע הימלען. /10:12 ער האט געמאכט די ערד מיט זיין כוך, באפעסטיקט די וועלט מיט זיין חכמה, און מיט זיין פארשטאנדיקייט די הימלען פארשפרייט. /10:13 ביים קול פון זיין דונערן ווערט א פילקייט פון וואסער אין הימל; און ער ברענגט אויף וואלקן פון עק פון דער ערד; ער מאכט בליצן צום רעגן, און ציט ארויס פון זיינע שפייכלערס דעם ווינט. /10:14 איטלעכער מענטש איז פארגרעבט, אן פארשטאנד, איטלעכער שמעלצער ווערט צו שאנד פון דעם געץ; ווארום פאלש איז זיין געגאסענער אפגאט, און קיין אטעם איז אין זיי ניטא. /10:15 נישטיק זיינען זיי, א ווערק פון פארפירעניש; אין דער צייט פון זייער רעכנשאפט וועלן זיי אונטערגיין. /10:16 ניט ווי די דאזיקע איז דער חלק פון יעקב; ווארום ער איז דער באשעפער פון אלץ, און ישראל איז דער שבט פון זיין ארב; {dn יהוה} פון צבאות איז זיין נאמען.
/10:17 קלייב אויף פון דער ערד דיין בינטל, דו וואס זיצסט אין באלעגערונג. /10:18 ווארום אזוי האט {dn גאט} געזאגט: זע, איך שליידער ארויס דאס מאל די באוווינער פון לאנד, און וועל זיי צודריקן, כדי זיי זאלן דערשפירן.
/10:19 וויי מיר אויף מיין בראך! שווער אין מיין ווונד! און איך האב געוועסט געזאגט: א קראנקשאפט נאר איז דאס, און איך וועל זי אריבערטראגן. /10:20 מיין געצעלט אין פארוויסט, און אלע מיינע שטריק זיינען צעריסן, מינע קינדער זיינען ארויס פון איר און זיינען ניאט. ניטא ווער זאל אויסשפרייטן ווידער מיין געצעלט, און ווער זאל אויפציען מיינע פארהאנגען. /10:21 ווארום פארגרעבט זיינען די פאסטוכער, און {dn גאט} האבן זיי ניט געזוכט; דרום האב זיי ניט באגליקט, און זייער גאנצע סטאדע איז צעשפרייט געווארן. /10:22 הארך! א הערונג אט קומט, און א גרויסער רעש פון צפון־לאנד, צו מאכן די שטעט פון יהודה א וויסטעניש, א וווינונג פון שאקאלן.
/10:23 איך ווייס, {dn גאט}, אז ניט ביים מענטשן איז זיין וועג, ניט ביים מענטשן איז גייענדיק צו לענקען זיין טריט. /10:24 שטראף מיך, {dn גאט}, אבער מיט גערעכטיקייט, ניט אין דיין צארן, כדי זאלסט מיך ניט פארמינערן. /10:25 גיס אויך דיין גרימצארן אויף די פעלקער וואס קענען דיך ניט, און אויף די משפחות וואס רופן ניט דיין נאמען, ווארום פארצערט האבן זיי יעקב, יא, אים פארצערט און אים פארלענדט, און זיין וווינונג פארוויסט.

/11:1 דאס ווארט וואס איז געווען צו ירמיהון פון {dn גאט}, אזוי צו זאגן: /11:2 הערט די ווערטער פון דעם דאזיקן בונד, און איר זאלט רעדן צו די מענער פון יהודה, און צו די באוווינער פון ירושלים, /11:3 און זאלסט זאגן צו זיי: אזוי האט געזאגט {dn יהוה} דער {dn גאט} פון ישראל: פארשאלטן דער מאן וואס וועט ניט צוהערן די ווערטער פון דעם דאזיקן בונד, /11:4 וואס איך האב באפוילן אייערע עלטערן אין דעם טאג וואס איך האב זיי ארויסגעצויגן פון לאנד מצרים, פון דעם אייזנשמעלצאויוון, אזוי צו זאגן: הערט צו מיין קול; און איר זאלט זיי טאן, אזוי ווי אלץ וואס איך באפעל אייך: און איר וועט מיר זיין צום פאלק, און איך וועל אייך זיין צום {dn גאט}; /11:5 כדי מקיים צו זיין די שבועה וואס איך האב געשווארן אייערע עלטערן, זיי צו געבן א לאנד וואס פליסט מיט מילך און האניק, אזוי ווי היינטיקן טאג. האב איך געענטפערט און געזאגט: אמן, {dn גאט}!
/11:6 און {dn גאט} האט צו מיר געזאגט: רוף אויס די אלע ווערטער אין די שטעט פון יהודה, און אין די גאסן פון ירושלים, אזוי צו זאגן:
הערט די ווערטער פון דעם דאזיקן בונד, און איר זאלט זיי טאן.
/11:7 ווארום ווארענען האב איך געווארנט אייערע עלטערן פון דעם טאג וואס איך האב אייך אויפגעבראכט פון לאנד מצרים, ביז אויף היינטיקן טאג, נאכאנאנד און נאכאנאנד געווארנט, אזוי צו זאגן: הערט צו מיין קול. /11:8 אבער זיי האבן ניט צוגעהערט, און ניט צוגענייגט זייער אויערן, און זיי זיינען געגאנגען איטלעכער אין דער איינגעשפארטקייט פון זייער בייזן הארצן, א און איך האב געבראכט אויף זיי אלע ווערטער פון דעם דאזיקן בונד, וואס איך האב זיי באפוילן צו טאן, און זיי האבן ניט געטאן.
/11:9 און {dn גאט} האט צו מיר געזאגט: א בונט געפינט זיך ביי די מענער פון יהודה, און ביי די באוווינער פון ירושלים. /11:10 זיי האבן זיך אומגעקערט צו די זינד פון זייערע אורעלטערן, וואס האבן ניט געוואלט צוהערן מיינע ווערטער; און זיי זיינען געגאנגען נאך פרעמדע געטער זיי צו דינען; פארשטערט האבן דאס הויז פון ישראל און דאס הויז פון יהודה מיין בונד וואס איך האב געשלאסן מיט זייערע עלטערן. /11:11 דרום האט {dn גאט} אזוי געזאגט:
זע, איך ברענג אויף זיי אן אומגליק וואס זיי וועלן פון אים ניט קענען ארויסגיין, און זיי וועלן שרייען צו מיר, און איך וועל ניט צוהערן צו זיי. /11:12 און די שטעט פון יהודה און די באווונער פון ירושלים וועלן גיין און וועלן שרייען צו די געטער וואס זיי רייכערן צו זיי, אבער העלפן וועלן זיי זיי ניט העלפן, אין דער צייט פון זייער אומגליק. /11:13 ווארום אזוי ווי די צאל פון דיינע שטעט זיינען דיינע געטער, יהודה, און אזוי ווי די צאל פון די גאסן פון ירושלים האט איר געמאכט מזבכות צו שאנדגעצן, מזבכות פאר רייכערן צו בעל. /11:14 און דו, זאלסט ניט מתפלל זיין פאר דעם דאזיקן פאלק, און ניט אויפהייבן א געשריי און א תפילה פאר זיי. ווארום איך הער ניט צו בעת זיי רופן צו מיר פון וועגן זייער אומגליק.
/11:15 וואס טוט מיין ליבפריינט אין מיין הויז, אז זי באגייט שענדלעכקייט מיט פיל? און זאל דורך הייליק פלייש דאס אפגעטאן ווערן פון דיר? אז ביי דיין שלעכטיקייט, דענצמאל פרייסטו זיך. /11:16 א צווייגהאפטיקער איילבערטבוים, שיין מיט פרוכט פיינע, האט {dn גאט} גערופן דיין נאמען; אבער מיט גרויס ליארעמגעפילדער האט ער אנגעצונדן א פייער דערויף, און זיינע צווייגן וועלן צעשטער ווערן. /11:17 ווארום {dn גאט} פון צבאות, וואס האט דיך געפלאנצט, האט אנגעזאגט שלעכטס אויף דיר, פונוו עגן דער שלעכטיקייט פון דעם הויז פון ישראל און דעם הויז פון יהודה, וואס זיי האבן ביי זיך געטאן, מיך צו דערצערענען מיט רייכערן צו בעל.
/11:18 און {dn גאט} האט מיך געלאזט וויסן, און איך ווייס; דענצמאל האסטו מיר באוויזן זייערע מעשים. /11:19 און איך בין געווען ווי א שאף א מילדע, וואס ווערט צו דער שכטה געפירט; און איך האב ניט געוווסט אז זיי טראכטן אויף מיר טראכטונגען: ״לאמיר אומברענגען דעם בוים מיט זיין פרוכט, י און אים פארשניידן פון לאנד פון די לעבעדיקע, אז זיין נאמען זאל מער ניט געדאכט ווערן״. /11:20 און דו {dn גאט} פון צבאות וואס משפטסט גערעכט, וואס פרוווסט די נירון און דאס הארץ, לאמיך זען דיין נקמה אויף זיי, ווארום צו דיר האב איך אנטפלעקט מיין קריג.
/11:21 דרום האט {dn גאט} אזוי געזאגט אויף די לייט פון ענתות וואס זוכן דיין לעבן, אזוי צו זאגן: זאלסט ניט נביאות זאגן אין נאמען פון {dn גאט}, כדי זאלסט ניט שטארבן פון אונדזער האנט; /11:22 דרום האט {dn גאט} פון צבאות אזוי געזאגט: זע, איך רעכן זיך אפ מיט זיי; די יונגעלייט וועלן שטארבן פון שווערד, זייערע זין און זייערע טעכטער וועלן שטארבן פון הונגער. /11:23 און קיין איבערבלייב פעט ניט זיין פון זיי, ווארום איך ברענג אן אומגליק אויף די לייט פון ענתות, דאס יאר פון זייער רעכנשאפט.

/12:1 גערעכט וועסטו בלייבן, {dn גאט}, ווען איך זאל זיך קריגן מיט דיר; אבער גערעכטיקייט וויל איך רעדן צו דיר: פאר וואס איז דער וועג פון רשעים מצליך? פאר וואס לעבן רואיק אלע פעלשער פאלשע? /12:2 פלאנצסט זיי, און זיי ווארצלען זיך איין, זיי גייען אויף און טראגן פרוכצט; נאנט ביסטו אין זייער מויל, און ווייט פון זייערע נירן. /12:3 און דו, {dn גאט}, קענסט מיך, זעסט מיך, און האסט געפרוווט מיין הארץ צו דיר; שלעפ זיי אוועק ווי שאף צו דער שכיטה, און גיב זיי אפ צום טאג פון טייטונג.
/12:4 ביז וואנען וועט טרויערן דאס לאנד, און דאס גראז פון גאנצן פעלד וועט זיין פארטריקנט? פון וועגן דער שלעכטיקייט פון די וווינער אין איר זיינען אומגעקומען בהמות און פויגלען; ווייל זיי האבן געזאגט: ער זעט ניט אונדזער סוף.
/12:5 אויב מיט פוסגייער ביסטו געלאפן, און זיי האבן דיך מיד געמאכט, הינט ווי ווילסטו זיך מיט פערד פארמעסטן? און ביסטו זיכער אין לאנד פון פריד, ווי וועסטו אבער טאן אין דעם געוועלד פון ירדן? /12:6 ווארום אפילו דיינע ברידער אין דיין פאטערס הויז, אפילו זיי האבן געפעלשט אן דיר, אפילו זיי האבן דיר נאפכגעשריען מיט א פולער קעל; ניט גלויב זיי ווען זיי רעדן גוט צו דיר.
 /12:7 איך האב פארלאזן מיין הויז, איך האב אוועקגעווארפן מיין ארב; איך האב איבערגעגעבן די פעליבטע פון מיין זעל אין דער האנט פון אירע פיינט. /12:8 מיין ארב איז מיר געווארן ווי א לייב אין וואלד, זי האט אויפגעהויבן איר קול אויף מיר, דרום האב איך זי פיינט געקראגן. /12:9 איז א קלויאיקער רויבפויגל מיין ארב מיר? די רויבפויגלען זיינען רונד ארום איר; גייט זאמלט אלע קחיות פון פעלד, ברענגט זיי אהער צו עסן.
/12:10 פיל פאסטוכער האבן פארדארבן מיין וויינגארטן, צעטרעטן מיין פעלד; זיי האבן געמאכט מיין פלוסטיק פעלד פאר א מדבר א פיסטן. /12:11 מע האט עס געמאכט פאר א וויסטעניש, עס טרויערט צו מיר וויסטערהייט; פארוויסט איז דאס גאנצע לאנד, ווארום קיין מענטש נעמט ניט צום הארצן. /12:12 אויף אלע הויכע ערטער אין מדבר זיינען פארוויסטער געקומען, ווארום גאטס שווערד פארצערט פון עק לאנד ביז עק לאנד, ניטא קיין פריד פאר קיין לייב. /12:13 זיי האבן געזייט ווייץ, און דערנער געשניטן, זיך געפלאגט – קיין נוץ ניט געבראכט; דרום שעמט אייך מיט אייערע תבואות, פון וועגן דעם גרימצארן פון {dn גאט}.
/12:14 אזוי האט {dn גאט} געזאגט – אויף אלע מיינע בייזע שכנים, וואס רירן אן די ארב וואס איך האב געמאכט ארבן מיין פאלק ישראל:
זע, איך רייס זיי אויס פון זייער ערד, און דאס הויז פון יהודה וועל איך אויסרייסן פון צווישן זיי.
/12:15 און עס וועט זיין, נאכדעם ווי איך רייס זיי אויס וועל איך זיי ווידער דערבארימען, און וועל זיי אומקערן איטלעכן צו זיין נחלה, און איטלעכן צו זיין לאנד. /12:16 און עס וועט זיין, אויב לערנען וועלן זיי לערנען די וועגן פון מיין פאלק, צו שווערן ביי מיין נאמען: ״אזוי ווי {dn יהוה} לעבט!״ אזוי ווי זיי האבן געלערנט מיין פאלק. /12:17 אויב אבער זיי וועלן ניט צוהערן, וועל איך אויסרייסן יענע אומה, אויסרייסן און אונטערברענגען, זאגט וואט.

/13:1 אזוי האט {dn גאט} צו מיר געזאגט: גיי און זאלסט דיר קויפן א פלאקסענעם גארטל, און אים אנטאן אויף דיינע לענדן, און אין וואסער זאלסטו אים ניט לאזן קומען. /13:2 האב איך געקויפט דעם גארטל אזוי ווי דאס ווארט פון {dn גאט}, און אנגעטאן אויף מיינע לענדן. /13:3 און דאס ווארט פון {dn גאט} איז געווען צו מיר א צווייט מאל, אזוי צו זאגן: /13:4 נעם דעם גארטל וואס דו האסט געקויפט, וואס אויף דיינע לענדן, און שטיי אויף, גיי דיר קיין פרת, און באהאלט אים דארטן אין א שפאלט פון פעלז. /13:5 בין איך געגאנגען און האב אים באהאלטן אין פרת אזוי ווי {dn גאט} האט מיר באפוילן. /13:6 און עס איז געווען צום סוף פון פיל טעג, האט {dn גאט} צו מיר געזאגט שטיי אויף, גיי קיין פרת, און נעם ארויס פון דארטן דעם גארטל, וואס איך האב דיר באפוילן אים דארטן צו באהאלטן. /13:7 בין איך געגאנגען קיין פרת, און האב אויפגעגארבן, און ארויסגענומען דעם גארטל פון דעם ארט וואס איך האב אים דארטן באהאלטן; ערשט דער גארטל איז געווען פארדארבן, ער האט ניט געטויגט צו קיין זאץ. /13:8 איז דאס ווארט פון {dn גאט} געווען צו מיר, אזוי צו זאגן:
/13:9 אזוי האט {dn גאט} געזאגט: אזוי וועל איך פארדארבן דעם שטאלץ פון יהודה, אזוי וועל איך פארדארבן דעם שטאלץ פון יהדוה, און דעם שטאלץ פון ירושלים, דעם גרויסן. /13:10 דאס דאזיקע בייזע פאלק וואס ווילן ניט הערן מיינע ווערטער, וואס גייען אין דער איינגעשפארטקייט פון זייער הארצן, און זיינען געגאנגען נאך פרעמדע געטער זיי צו דינען, און זיך צו בוקן צו זיי, וועלן ווערן ווי דער דאזיקער גארטל וואס טויג ניט צו קיין זאך. /13:11 ווארום אזוי ווי דער גארטל איז גאהעפט צו די לענדן פון א מאן, אזוי האב איך באהעפט צו מיר דאך גאנצע הויז פון ישראל, און דאס גאנצע הויז פון יהודייה, זאגט וואט, מיר צו זיין פאר א פאלק, און פאר א נאמען, און פאר א לויב, און פאר א שיינקייט; אבער זיי האבן ניט צוגעהרט. /13:12 און זאלסט זאגן צו זיי דאס דאזיקע ווארט: אזוי האט געזאגט {dn יהוה} דער {dn גאט} פון ישראל: יעטוועדער קרוג ווערט אנגעפילט מיט וויין. און אז זיי וועלן זאגן צו דיר: ווייסן מיר דען ניט ווויל, אז יעטוועדער קרוג ווערט אנגעפילט מיט וויין? /13:13 זאלסטו זאגן צו זיי: אזוי האט {dn גאט} געזאגט: זע, איך פיל אן אלע באוווינער פון דעם דאזיקן לאנד, און די מלכים וואס זיצן פון דודן אויף זיין טראן, און די כהנים, און די נביאים, און אלע באוווינער פון ירושלים, מיט שיכרות. /13:14 און איך וועל זיי צעהאקן איינעם אן אנדערן, אי די פאטערס אי די זין אין איינעם, זאגט {dn גאט}; איך וועל ניט שוינען, און ניט דערבארימען, און ניט רכמנות האבן, זיי ניט אומצוברענגען.
/13:15 הערט און לייגט צו דאס אויער, איר זאלט אייך ניט דערהייבן, ווארום {dn גאט} האט גערעדט; /13:16 גיט כבוד צו {dn יהוה} אייער {dn גאט}, איידער עס וועט פינצטער ווערן, און איידער אייערע פיס וועלן זיך אפשלאגן אויף די נאכטיקע בערג, און איר וועט האפן אויף ליכט, און ער וועט עס מאכן צו טויטשאטן, און פארקערן אין כשכניש. /13:17 און אז איר וועט דאס ניט צוהערן, וועט וויינען אין פארבארגעניש מיין זעל פון וועגן דער האפערדיקייט, און טרערן וועט טרערן, און צעגיין וועט אין טרערן, מיין אויג, וואס די סטאדע פון {dn גאט} ווערט געפאנגען.
/13:18 זאג צו דעם מלך און צו דער מוטער־מלכה: זזצט אייך אראפ נידעריק, ווארום גינדערט האט אייער קאפצירונג, אייער פראכטיקע קרוין. /13:19 די שטעט פון דרום זיינען פארשלאסן, און ניאט ווער זאל עפענען; גאנץ יהודה איז פארטריבן געווארן, פארטריבן געווארן אין גאנצן.
/13:20 הייבט אויף אייערע אויגן, און זעט די וואס קומען פון צפון; ווו איז די סטאדע וואס איז דיר געגעבן געווארן? די שיינע שאף דיינע? /13:21 וואס וועסטו זאגן ווען ער וועט אנזעצן אויף דיר, די וואס דו האסט זיי איינגעוווינט פאר פירשטן איבער דיר? פאר וואר, ווייען וועלן דיך אננעמען, ווי א פרוי צו קינד. /13:22 און אויב דו וועסט זאגן אין דיין הארצן: פאר וואס האט דאס מיר געטראפן? פאר דיין גרויס זינד זיינען אויפגעדעקט געווארן דיינע ברעגן, אנטבלויזט געווארן דיינע טריט. /13:23 קען א כושי בייטן זיין הויט, און א לעמפערט זיינע פלעקן? אזוי קענט איר גוטס טאן, איר צוגעוווינטע בייז צו טאן. /13:24 דרום וועל איך זיי צעשפרייטן ווי שפריי וואס פארגייט פארן ווינט פון מדבר. /13:25 דאס איז דיין גורל, דיין צוגעמאסטענער טייל פון מיר, זאגט {dn גאט}, ווייל דו האסט פארגעסן אן מיר, און זיך פארזיכערט אויף ליגן. /13:26 דרום דעק איך אויך אויף דיינע ברעגן איבער דיין פנים, אתון געזען ווערן וועט דיין שאנד. /13:27 דיין ניאוף און דיינע הירזשעס, די שענדלעכקייט פון דיין זנות – אויף די הייכן אין פעלד האב איך געזען דיינע אומווערדיקייטן. וויי דיר, ירושלים, וויסט ניט ריין ווערן! ביז איבער וואנען נאך?

/14:1 וואס דאס ווארט פון {dn גאט} איז געווען צו ירמיהון וועגן די טריקענישן. /14:2 עס טרויערט יהודה, און אירע טויערן זיינען פארשמאכט, און אירע טויערן זיינען פארשמאכט, זיי זיינען פינצטער צו דער ערד; און דאס געשריי פון ירושלים גייט אויף.
/14:3 און זייער פני שיקן זייערע יונגען נאך וואסער; זיי קומען צו די גריבער, געפינען זיי ניט קיין וואסער, זייער כלים קערן זיך אום ליידיק; זיי זיינען אין ביאש און פארשעמט, און פארדעקן זייערע קעפ. /14:4 פון וועגן דער ערד וואס איז צעפלאצט, ווייל קיין רעגן איז ניטא אין לאנד, זיינען די אקערלייט אין ביאש, זיי פארדעקן זייערע קעפ. /14:5 ווארום אפילו א הינדין אין וועלד געבערט און פארלאזט, ווייל קיין גראז איז ניטא. /14:6 און די ווילדע אייזלען שטייען אויף די הויכע ערטער, זיי שלינגען דעם ווינט ווי שאקאלן; זייערע אויגן גייען אויס, ווייל קיין קרייטעכץ איז ניטא.
/14:7 אויב אונדזערע זינד זאגן עדות קעגן אונדז, {dn גאט}, טו פון דיין נאמען וועגן; ווארום פיל זיינען אונדזערע אפקערונגען, מיר האבן געזינדיקט צו דיר.
/14:8 דו האפענונג פון ישראל, זיין העלפער אין צייט פון נויט, פאר וואס זאלסטו זיין ווי א פרעמדער אין לאנד, און ווי א וואנדערער וואס פארקערט צו נעכטיקן? /14:9 פאר וואס זאלסטו זיין ווי א צעטומלטער מענטש, ווי א גיבור וואס קען ניט העלפן? דו ביסט דאך צווישן אונדז, {dn גאט}, און דיין נאמען ווערט גערופן אויף אונדז; ניט טו אונדז פארלאזן.
/14:10 אזוי האט {dn גאט} געזאגט צו דעם דאזיקן פאלק: אזוי האבן זיי ליב אומצווואנדערן, זיי האלטן ניט אפ זייערע פיס; אצונד וועט ער געדענקען זייער פארברעך, און דערמאנען זייערע זינד.
/14:11 און {dn גאט} נאט צו מיר געזאגט: זאלסט ניט מתפלל זיין פאר דעם דאזיקן פאלק צום גוטן. /14:12 אז זיי פאסטן, הער איך ניט צו זייער געשריי, און אז זיי בפענגען אויף בראנדאפפער און שפייזאפפער, באוויליק איך זיי ניט- נייערט מיט שווערד אונמיט הונגער און מיט פעסט טו איך זיי פארלענדן.
/14:13 האב איך געזאגט: וויי, {dn גאט דו האר}, זע, די נביאים זאגן צו זיי: איר וועט ניט אנזען קיין שווערד, און קיין הונגער וועט ביי אייך ניט זיין, ווארום א זיכערן שלום וועל איך אייך געבן אין דעם דאזיקן ארט.
/14:14 האט {dn גאט} צו מיר געזאגט:
ליגן זאגן נביאות דו נביאים אין מיין נאמען; ניט איך האב זיי געשיקט, און ניט איך האב זיי באפוילן, און איט איך האב צו זיי גערעדט; זעאונג פון ליגן, און ווארזאגעכץ און נישטיקייט, און באטרוג פון זייער הארצן, זאגן זיי אייך נביאות. /14:15 דרום האט {dn גאט} אזוי געזאגט – אויף די נביאים וואס זאגן נביאות אין מיין נאמען, ווען איך האב זיי ניט געשיקט, און זיי זאגן: קיין שווערד און קיין הונגער וועט ניט זיין אין דעם דאזיקן לאנד – פון שווערד און פון הונגער וועלן פארלענדט ווערן יענע נביאים. /14:16 און דאס פאלק וואס זיי זאגן נביאות צו זיי, וועלן ליגן אוועקגעווארפן אין די גאסן פון ירושלים פון וועגן דעם הונגער און דער שווערד, און זיי וועלן קיין באגרעבער ניט האבן; זיי, זייערע ווייבער, און זייערע זין, און זייערע טעכטער; און איך וועל אויסגיסן אויף זיי זייער שלעכטיקייט.
/14:17 און זאלסט זאגן צו זיי דאס דאזיקע ווארט: צעגיין זאלן מיינע אויגן אין טרערן טאג און נאכט, און ניט אויפהערן, ווארום א גרויס בראך איז צעבראכן געווארן די יונגפוי טאכטער מיין פאלק; א שווערן שלאק ביז גאר. /14:18 אז איך גיי ארויס אין וועלד, ערשט, דערשלאגענע פון שווערד; און אז איך קום אריין אין שטאט, ערשט, יסורים פון הונגער. ווארום אי דער נביא אי דער כהן דרייען זיך איבערן לאנד, און ווייסן גארנישט.
/14:19 האסטו פאראכטן פאראכט יהודה? צי האט זיך פון ציון פארעקלט דיין זעל? פאר וואס האסטו אונדז געשלאגן, אז פאר אונדז איז קיין היילונג ניטא? געהאפט אויף שלום, און קיין גוטס איז ניטא; און אויף א צייט פון היילונג, ערשט א שרעקעניש! /14:20 מיר ווייסן, {dn גאט}, אונדזער שלעכטיקייט, די זינד פון אונדזערע עלטערן; ווארום מיר האבן געזינדיקט צו דיר. /14:21 ניט פאראכט אונדז פון דיין נאמען וועגן, ניט שענד דעם טראן פון דיין כבוד; דערמאן זיך, זאלסט ניט פארשטערן דיין בונד מיט אונדז. /14:22 זיינען דא צווישן די נישטיקע געצן פון די פעלקער רעגנ־געבער? אדער גיבן די הימלען אליין שפריירעגן? פאר וואר, דו ביסט {dn יהוה} אונדזער {dn גאט}, און מיר האפן צו דיר, ווארום דו מאכסט דאס אלץ.

/15:1 און {dn גאט} האט צו מיר געזאגט: ווען אויפשטיין זאל משה און שמואל פאר מיר, איז מיין זעל ניט מיט דעם דאזיקן פאלק; שיק זיי אוועק פון מיין פנים, און זאלן זיי אוועקגיין. /15:2 און עס וועט זיין, אז זיי וועלן זאגן צו דיר: וווהין זאלן מיר אוועקגיין? זאלסטו זאגן צו זיי: אזוי האט {dn גאט} געזאגט: ווער צום טויט, צום טויט, און ווער צום שווערד, צום שווערד, און ווער צום הונגער, צום הונגער, און ווער צו געפאנגענשאפט, צו געפאנגענשאפט. /15:3 און איך וועל אנזעצן אויף זיי פיר משפחות, זאגט {dn גאט}: די שווערד צו הרגען, און די הינט צו שלעפן, און דעם פויגל פון הימל, און די חיה פון דער ערד, צו עסן און אומצוברענגען. /15:4 און איך וועל זיי מאכן צו שוידער ביי אלע קיניגרייכן פון דער ערד, פון וועגן מנשה דעם זון פון איכזקיהון, אי דעם מלך פון יהודה, פאר וואס ער האט געטאן אין ירושלים.
/15:5 ווארום ווער וועט דיך דערברימען, ירושלים? און ווער וועט דיך באדויערן? און ווער וועט זיך אפקערן דיך צו פרעגן אויף פריד? /15:6 דו האסט מיך אוועקגעווארפן, זאגט {dn גאט}, אהינטער טוסטו גיין, דרום שטרעק איך אויס מיין האנט אויף דיר און צעשטער דיך; איך בין מיד געווארן זיך צו דערבארימען. /15:7 און איך ווינטשופל זיי מיט א ווינטשופל אין די טויערן פון לאנד; איך לאז אן קינדער, איך ברענג אונטער מיין פאלק, ווייל זיי קערן זיך ניט אום פון זייערע וועגן. /15:8 זייערע אלמנות ווערן דורך מיר מער ווי זאמד פון די ימען; איך ברענג אויף זיי – אויף דער מוטער – אן אויסדערוויילטן, א פארוויסטער אין מיטן טאג. איך ווארף אן אויף איר פאוצים אנגסט און שרעקענישן. /15:9 פארוועלקט ווערט די געווינערין פון זיבן, זי הויכט אויס איר נשמה; איר זון גייט אונטער ווען נאך טאג, זי ווערט צו שאנד און פארשעמט. און זייער איבערבליב וועל איך איבערגעבן צום שווערד פאר זייערע פיינט, זאגט {dn גאט}.
/15:10 וויי מיר, מוטער מיינע, וואס דו האסט מיך געבארן א מענטש פון קריג, און א מענטש פון שטרייט קעגן גאנצן לאנד; ניט איך מאן, און ניט מע מאנט ביי מיר, פון דעסטוועגן שילטן זיי מיך אלע.
/15:11 האט {dn גאט} געזאגט: פאר וואר, איך וועל דיך דערלייזן צום גוטן; פאר וואר, איך וועל מאכן דעם פיינט זיך בעטן ביי דיר אין צייט פון אומגליק און אין צייט פון נויט. /15:12 קען מען אייזן צעברעכן – אייזן פון צפון, און קופער?
/15:13 דיין פארמעג און דיינע אוצרות וועל איך געבן צו רויב אן געצאלט; יא, פאר אלע דיינע זינד אזש אין אלע דיינע געמארקן. /15:14 און איך וועל דיך אריבערפירן ביי דיינע פיינט, אין א לאנד וואס דו קענסט ניט; ווארום א פייער איז אנגעצונדן אין מיין נאז, אויף אייך וועט עס ברענען.
/15:15 דו, {dn גאט} ווייסט דאך, געדענק מיך, און דערמאן זיך אן מיר, און זיי זיך נוקם אן מיינע נאכיאגער; פון וועגן דיין לאנגגעמיט ניט נעם מיך אוועק; מערק מיין ליידן פון דיינעטוועגן שאנד. /15:16 ווי דיינע ווערטער זיינען געפונען געווארן, אזוי האב איך זיי איינגעשלונגען, און דיין ווארט איז מיר געווען פאר א פרייד, און פאר א שמכה פון מיין הארצן, ווייל דיין נאמענם איז אויף מיר גערופן געווארן, {dn יהוה} דו {dn גאט} פון צבאומת. /15:17 איך בין ניט געזעסן אין געזעמל פון פריילעכע און זיך לוסטיק געמאכט; פון וועגן דיין האנט בין איך געזעסן אליין, ווארום מיט צארן האסטו מיך אנגעפילט. /15:18 פאר וואס איז אייביק מיין ווייטאק, און מיין וו אונד איז מסוכן, זי וויל זיך ניט היילן? ווילסטו מיר זיין ווי א טייך א פאלשעתר, ווי וואסערן אומגעטרייע?
/15:19 דרום האט {dn גאט} אזוי געזאגט: אז דו וועסט זיך אומקערן, און איך וועל דיך אומקערן, וועסטו שטיין פאר מיר; און אז דו וועסט ארויסציען טייערס פון געמיינעם, וועסטו אזוי ווי מיין מויל זיין; זיי וועלן זיך אומקערן צו דיר, און דו וועסט זיך גניט אומקערן צו זיי. /15:20 און איך וועל דיך מאכן אקעגן דעם דאזיקן פאלק פאר א באפעסטיקטער מויער פון קופער, און זיי וועלן מלחמה האלטן קעגן דיר, און וועלן דיך ניט בייקומען; ווארום איך בין מיט דיר, דיך צו העלפן, און דיך מציל צו זיין, זאגט {dn גאט}. /15:21 און איך וועל דיך מציל זיין פון דער האנט פון די שלעכטע, און וועל דיך אויסלייזן פון דעם פויסט פון די מאכטיקע.

/16:1 און דאס ווארט פון {dn גאט} איז געווען צו מיר, אזוי צו זאגן: /16:2 זאלסט דיר ניט נעמען קיין ווייב, און ניט האבן קיין זין און קיין טעכטער אין דעם דאזיקן ארט. /16:3 ווארום אזוי האט {dn גאט} געזאגט אויף די זין און אויף די טעכטער וואס ווערן געבארן אין דעם דאזיקן ארט, און אויף זייערע מוטערס אס האבן זיי געהאט, און אויף זייערע פאטערס וואס האבן זיי געבארן אין דעם דאזיקן לאנד: /16:4 טויטן פון יסורים וועלן זיי שטארבן; ניט באקלאגט און ניט באגראבן וועלן זיי ווערן, צו מיסט אויפן געזיכט פון דער ערד וועלן זיי זיין; און פון שווערד און פון הונגער וועלן זיי פארלענדט ווערן; און זייערע טויטע לייבער וועלן זיין צו שפייז פארן פויגל פון הימל, י און פאר דער חיה פון דער ערד. /16:5 ווארום אזוי האט {dn גאט} געזאגט: זאלסט ניט קומען אין הויז פון יאמער, און זאלסט ניט גיין באקלאגן, און זאלסט זיי ניט באדויערן, ווארום איך האב אוועקגענומען מיין שלום פון דעם דאזיקן פאלק, זאגט {dn גאט}, די גענאד, און די דערבארימונג. /16:6 און גרויס און קליין וועלן שטארבן אין דעם דאזיקן לאנד; ניט זיי וועלן באגראבן ווערן, און ניט מע וועט קלאגן נאך זיי, און ניט מע וועט זיך איינשניידן, און ניט מע וועט זיך א פליך מאכן נאך זיי; /16:7 און ניט מע וועט ברעכן ברויט פאר זיי אין אבלות, זיי צו טרייסטן נאך א טויטן, און ניט מע וועט זיי געבן טרינקען א בעכער פון טרייסטונג נאך זייער פאטער און נאך זייער מוטער. /16:8 און אין הויז פון א סעודה זאלסטו ניט גיין, צו זיצן מיט זיי, צו עסן און צו טרינקען. /16:9 ווארום אזוי האט געזאגט {dn יהוה} פון צבאות, דער {dn גאט} פון ישראל: זע, איך פארשטער פון דעם דאזיקן ארט, פאר אייערע אויגן און אין אייערע טעג, דעם קול פון לוסטיקייט און דעם קול פון פרייד, דעם קול פון א כתן און דעם קול פון א כלה.
/16:10 און עס וועט זיין, אז דו וועסט זאגן צו דעם דאזיקן פאלק די אלע ווערטער, און זיי וועלן זאגן צו דיר: פאר וואס האט {dn גאט} אנגעזאגט אויף אונדז אלדאס דאזיקע גרויסע בייז, און וואס איז אונדזער פארברעך, און וואס איז אונדזער זינד וואס מיר האבן געזינדיקט צו {dn יהוה} אונדזער {dn גאט}? /16:11 זאלסטו זאגן צו זיי: פאר וואס אייערע עלטערן האבן מיך פארלאזן, זאגט {dn גאט}, און זזיי זיינען געגאנגען נאך פרעמע געטער, און האבן זיי געדינט, און זיך געבוקט צו זיי, און מיך האבן זיי פארלאזן, און מיין תורה האבן זיי ניט געהיט. /16:12 און איר האט נאך ערגער געטאן פון אייערע עלטערן, און אט גייט איר איטלעכער נאך דער איינגעשפארטקייט פון זיין בייזן האארצן, מיך ניט צו הערן. /16:13 דרום וועל איך אייך פארווארפן פון דעם דאזיקן לאנד אין א לאנד וואס ניט איר און ניט אייערע עלטערן האבן געקענט, און איר וועט דארטן דינען פרעמדע געטער טאג און נאכט; ווארום איך וועל אייך ניט געבן קיין לייטזעליקייט.
/16:14 פאר וואר, זע טעג קומען, זאגט {dn גאט}, און עס וועט מער ניט געזאגט ווערן: אזוי ווי עס לעבט {dn גאט} וואס האט אויפגעבראכט די קינדער פון ישראל פון לאנד מצרים! /16:15 נייערט: אזוי ווי סעס לעבט {dn גאט} וואס האט אויפגעבראכט די קינדער פון ישראל פון צפון־לאנד און פון אלע לענדער וואס ער האט זיי פארשטויסן אהין! און איך וועל זיי אומקערן אויף זייער ערד וואס איך האב געגעבן זייערע עלטערן.
/16:16 זע, איך שיק נאך פישערס א סך, זאגט {dn גאט}, און זיי וועלן זיי ארויספישן; און דערנאך וועל איך שיקן נאך א סך יעגערס, און זיי וועלן זיי צענויפיאגן פון יעטוועדער גארג, און פון יעטוועדער הייך, און פון די שפאלטן פון די וועלזן. /16:17 ווארום מיינע אויגן זיינען אויף אלע זייערע וועגן, ניט פארבארגן זיינען זיי פון פאר מיר, און ניט פארהוילן איז זייער פארברעך פון אקעגן מיינע אויגן. /16:18 און איך וועל צוערשט באצאלן טאפל זייער פארברעך און זייער זינד, פאר וואס זיי האבן פארשוועכט מיין לאנד מיט די נבלות פון זייערע מיאוסע אפגעטער, און זייערע אומווערדיקייטן האבן אנגעפילט מיין ארב.
/16:19 {dn גאט}, מיין פעסטיקייט און מיין פעסטונג, און מיין אנטרינונג אין טאג פון נויט צו דיר וועלן פעלקער קומען פון די עקן ערד, און וועלן זאגן: נאר ליגן האבן געירשעט אונדזערע עלטערן, נישטיקייטן וואס אין זיי איז קיין נוץ ניטא. /16:20 קען א מענטש זיך מאכן געטער, אז זיי זיינען קיין געטער ניט?
/16:21 פאר וואר, זע, איך מאך זיי וויסן, דאס מאל וועל איך זיי מאכן וויסן מיין האנט און מיין בבורה, און זיי וועלן וויסן אז מיין נאמען איז {dn יהוה}.

/17:1 די זינד פון יהודה איז אויפגעשריבן מיט אן אייזערנער פען, מיט א דימענטענעם שפיץ; אויסגעקריצט אויפן טאוול פון זייער הארצן, י און אויף די הערנער פון אייערע מזבכות. /17:2 ווי זיי בענקען נאך זייערע קינדער – אזוי נאך זייערע מזבחות, און זייערע געצנשטאנגען ביים צווייגהאפטיקן בוים, אויף די בערגלעך די הויכע.
/17:3 מיין געבערג אין פעלד! דיין פארמעג, אלע דיינע אוצרות וועל איך געבן צו רויב, דיינע היכן – פאר די זינד אין אלע דיינע געמארקן. /17:4 און וועסט זיך אפווארפן פון זיך אליין פון דיין נחלה, וואס איך האב דיר געגעבן; און איך וועל דיך מאכן דינען דיינע פיינט, אין א לאנד וואס דו קענסט ניט; ווארום א פייער האט איר אנגעצונדן אין מיין נאז, ביז אייביקן וועט עס ברענען.
/17:5 אזוי האט {dn גאט} געזאגט: פארשאלטן דער מאן וואס פארזיכערט זיך אויף א מענטשן, און מאכט פלייש זיין אנהאלט, און פון {dn גאט} קערט זיך אפ זיין הארץ! /17:6 ווארום ער וועט זיין ווי א טאמאריסק אין דער וויסטע, און וועט ניט זען ווען עס קומט גוטס, און וועט וווינען אין טריקענישן אין דער מדבר, אין א לאנד א זאלציקן וואס איז ניט באזעצט. /17:7 געבענטשט דער מאן וואס פארזיכערט זיך אויף {dn גאט}, און {dn גאט} איז זיין פארזיכערונג! /17:8 ווארום ער וועט זיין ווי א בוים געפלאנצט ביי וואסער, וואס ביי א באך לאזט ער ארויס זיינע ווארצלען, און ער מערקט ניט ווען עס קומט א היץ, און זיין בלאט איז גרין, און אין א יאר פון טריקעניש דאגהט ער ניט, און הערט ניט אויף טראגן פרוכט.
/17:9 פארדרייטער פון אלץ איז דאס הארץ, און שוואך איז עס – ווער קען עס קאנען? /17:10 איך, {dn גאט}, טו פארשן דאס הארץ, טו פרווון די נירן, כדי צו געבן איטלעכן לויט זיינע וועגן, לויט דער פרוכט פון זיינע מעשים.
/17:11 א פעלדהון וואס בווריט אויף וואס זי האט ניט געלייגט, איז דער וואס מאכט אן עשירות, אבע רניט מיט גערעכטיקייט; אין העלפט פון זיינע טעג וועט ער עס פארלאזן, און אין זיין סוף וועט ער בלייבן א מנווול.
/17:12 דו טראן פון פראכטיקייט, דערהויבן פון אנהייב אן, דו ארט פון אונדזער הייליקייט, /17:13 דו האפענונג פון ישראל, {dn גאט}, אלע וואס פארלאזן דיך, וועלן פארשעמט ווערן; און די אפגעקערטע פון מיר וועלן אין דער ערד ווארשריבן ווערן, ווייל זיי האבן פארלאזן {dn גאט}, דעם קוואל פון לעבעדיקע וואסער.
 /17:14 הייל מיך, {dn גאט}, איך זאל געהיילט ווערן, העלף מיך, איך זאל גהאלפן ווערן, ווארום דו ביסט מיין לויב. /17:15 זע, זיי זאגן צו מיר: ווו איז דאס ווארט פון {dn גאט}? זאל עס נאר קומען. /17:16 און איך, ניט איך בין אנטלאפן פון זיין א פאסטוך הינטער דיר, און ניט איך האב באגערט דעם אומגליקלעכן טאג; דו בייסט עס; וואס איז ארויס פון מיינע ליפן, איז פאר דיין פנים געווען. /17:17 זאל עס מיר ניט זיין צום בראך; דו ביסט דאך מיין באשיצונג אין טאג פון אומגליק. /17:18 זאלן מיינע נאכיאגער פארשעמט ווערן, און איך זאל ניט פארשעמט ווערן; זאלן זיי דערשראקן ווערן, און איך זאל ניט דערשראקן ווערן. ברענג אויף זיי דעם טאג פון אומגליק, און א צווייאיקן בראך צעברעך זיי.
/17:19 אזוי האט צו מיר {dn גאט} געזאגט: גיי און זאלסט זיך שטעלן אין טויער פון די קינדער פון פאלק, וואס דורך אים קומען אריין די מלכים פון יהודה, און וואס דורך אים גייען זיי ארויס, און אין אלע טויערן פון ירושלים; /17:20 און זאלסט זאגן צו זיי: הערט דאס ווארט פון {dn גאט}, איר מלכים פון יהודה, און גאנץ יהודה, און אלע באוווינער פון ירושלים, וואס קומען אין די דאזיקע טויערן; /17:21 אזוי האט {dn גאט} געזאגט: היט אייך אום אייער זעל, און איר זאלט ניט טראגן קיין משא אין טאג פון שבת און אריינברענגען אין די טויערן פון ירושלים. /17:22 און איר זאלט ניט ארויסטראגן קיין משא פון אייערע הייזער אין טאג פון שבת, און קיין שום ארבעט זאלט איר ניט טאן, און איר זאלט האלטן הייליק דעם טאג פון שבת, אזוי ווי איך האב באפוילן אייערע עלטערן. /17:23 אבער זיי האבן ניט געהערט און ניט צוגענייגט זייער אויער, און זיי האבן הארט געמאכט זייער נאקן ניט צוצוהערן, און ניט צו נעמען קיין מוסר. /17:24 דרום וועט זיין: אויב צוהערן וועט איר צוהערן צו מיר, זאגט {dn גאט}, ניט אריינצוברענגען קין משא אין די טויערן פון דער דאזיקער שטאט אין טאג פון שבת, נייערט צו האלטן הייליק דעם טאג פון שבת, ניט צו טאן אין אים קיין שם ארבעט, /17:25 וועלן קומען אין די טויערן פון דער דאזיקער שטאט מלכים און הארן וואס זיצן אויפן טראן פון דוד, וואס רייטן אויף רייטוועגן און אויף פערד, זיי, און זייערע הארן, די מענער פון יהודה, און די באוווינער פון ירושלים; און די דאזיקע שטאט וועט זיין באזעצט אויף אייביק. /17:26 און מע וועט קומען פון די שטעט פון יהודה, און פון רונד ארום ירושלים, און פון לאנד בנימין, און פון דער נידערונג, און פונעם געבערג, און פונעם דרום, ברענגענדיק בראנדאפפער, און שלאכטאפפער, און שפייזאפפער, און וויירויך, און ברענגענדיק דאנקאפפער, אין הויז פון {dn גאט}. /17:27 אויב אבער איר וועט ניט צוהערן צו מיר, צו הלטן הייליק דעם טאג פון שבת, און ניט צו טראגן קיין משא און אריינקומען דערמיט אין די טויערן פון ירושלים אין טאג פון שבת, וועל איך אנצינדן א פייער אין אירע טויערן, און עס וועט פארצערן די פאלאצן פון ירושלקים, און וועט ניט פאלאשן ווערן.

/18:1 דאס ווארט וואס איז געווען צו ירמיהון פון {dn גאט}, אזוי צו זאגן: /18:2 שטיי אויף, און זאלסט אראפנידערן צום הויז פון דעם טעפער, און דארטן וועל איך דיך מאכן הערן מיינע ווערטער. /18:3 האב איך אראפגענידערט צום הויז פון דעם טעפער, ערשט ער מאכט ארבעט אויפן ווערקשטיין. /18:4 און אז די כלי וואס ער האט געמאכט פון ליים איז פארדארבן געווארן אין דער האנט פון דעם טעפער, האט ער זי איבערגעמאכט אין אן אנדער כלי, אזוי ווי עס איז וווילגעפעלן אין די אויגן פון דעם טעפער צו מאכן.
/18:5 איז דאס ווארט פון {dn גאט} געווען צו מיר אזוי צו זאגן:
/18:6 קער איך דען ניט טאן מיט אייך אזוי ווי דער דאזיקער טעפער, איר הויז פון ישראל? זאגט {dn גאט}. זעט, ווי ליים איין דער האנט פון דעם טעפער, זייט איר אין מיין האנט, הויז פון ישראל. /18:7 איין רגע רעד איך אויף א פאלק און אויף א קיניגרייך, אויסצורייסן און איינצוווארפן און אונטערצוברענגען; /18:8 אבער אז דאס פאלק וואס איך האב אויף אים גערעדט, קערט זיך אום פון זיין שלעכטיקייט, האב איך חרטה אויף דעם בייז וואס איך האב געטראכט אים צו טאן. /18:9 און איין רגע רעד איך אויף א פאלק און אויף א קיניגרייך, צו בויען און צו פלאנצן; /18:10 אבער אז עס טוט וואס איז שלעכט אין מיינע אויגן, ניט צוצוהערן מיין קול, האב איך חרטה אויף דעם גוטס וואס איך האב געזאגט אים צו באגיטיקן. /18:11 און אצונד זאג אקארשט צו די מענער פון יהודה, און צו די באוווינער פון ירושלים, אזוי צו זאגן: אזוי האט {dn גאט} געזאגט: זעט, איך באשאף אויף אייך אן אומגליק, און גראכט אויף אייך א טראכטונג; קערט אייך אום פארט איטלעכער פון זיין שלעכטן וועג, און בעסערט אייערע וועגן און אייערע מעשים. /18:12 אבער זיי זאגן: אומזיסט! נייערט נאך אונדזערע געדאנקען וועלן מיר גיין, און איטלעכער לויט דער איינגעשפארטקייט פון זיין בייזן הארצן וועלן מיר טאן.
/18:13 דרום האט {dn גאט} אזוי געזאגט: פרעגט אקראשט ביי די פעלקער, ווער האט אזוינס געהערט? שוידערהאפטיקס ביז גאר האט באגאנגען די יונגפרוי ישראל. /18:14 וועט פון וועגן א פעלז פון פעלד דער שניי דעם לבנון פארלאזן? וועט צוליב דומפיקע וואסער קאלטע פליסעדיקע אוועקגעווארפן ווערן? /18:15 ווארום מיין פאלק האט פארגעסן אן מיר, צו נישטיקייט רייכערן זיי, און מע האט זיי געמאכט שטרויכלען אין זייערע וועגן – די אייביקע שטעגן, /18:16 כדי צו גיין אויף ביישטעגן, אויף א וועג ניט אויסגעטרעטן. כדי צו מאכן זיין לאנד פאר א שרעק, פאר אן אייביקער שמוצערונג. איטלעכער וואס גייט איר פארביי וועט זיס דערשרעקן, /18:17 ווי מיט א מזרח־ווינט וועל איך זיי צעשפרייטן פאר דעם פיינט; זייער רוקן און ניט זייער פנוים וועל איך זען, אין טאג פון זייער בראך.
/18:18 יא, זיי האבן געזאגט: קומט לאמיר אויסטראכטן תכבולות קעגן ימיהון; ווארום די תורה וועט ניט אונטערגיין פון דעם כהן, און די עטש פון דעם חכם, און דאס ווארט פון דעם נביא. קומט און לאמיר אים שלאגן מיט דער צונג, און ניט פארנעמען אלע זיינע רייד. /18:19 פארנעם צו מיר, {dn גאט}, און הנער צו דעם קול פון מיינע קריגער. /18:20 זאל פאר א טובה א רעה באצאלט ווערן? ווארום זיי האבן געגראבן א גרוב פאר מיין לעבן. געדענק מיין שטיין פאר דיר, צו רעדן גוטס אויף זיי, אפצוקערן דיין גרימצארן פון זיי. /18:21 דרום גיב זייערע קינדער צום הונגער, און שליידער זיי אין דער מאכט פון שווערד; און זאלן זייערע ווייבער בלייבן אן קינדער, און אלמנות, און זייערע מענער זאלן זיין הרוגים פון פעסט, זייערע בכורים, דערשלאגן פון שווערד אין מלחמה. /18:22 זאל זיך הערן א געשריי פון זייערע הייזער, ווען דו וועסט ברענגען אויף זיי פלוצים א מחנה; ווארום זיי האבן געגראבן א גרוב מיך צו פאנגען, און נעצן באהאלטן פאר מיינע פיס. /18:23 און דו, {dn גאט}, ווייסט זייער גאנצן באראט מיך צו טייטן; ניט פארגעבן זאלסטו זייער פארברעך, און ניט פארמעקן זאלסטו זייער זינד פון פאר דיר, און זאלן זיי געשטרויכלט ווערן פאר דיר; אין צייט פון דיין צארן רעכן זיך מיט זיי.

/19:1 אזוי האט {dn גאט} געזאגט: גיי און זאלסט דיר קויפן א טעפערקרוג און נעם מיט פון די עלטסטע פון פאלק, און פון די עלטסטע פון די כהנים, /19:2 און זאלסט ארויסגיין צום טאל פון בן־הנו, וואס ביים איינגאנג פון טויער חרסית, און אויסרופן דארטן די ווערטער וואס איך וועל רעדן צו דיר, /19:3 און זאלסט זאגן:
הערט דאס ווארט פון {dn גאט}, איר מלכים פון יהודה, און באוווינער פון ירושלים: אזוי האט געזאגט {dn יהוה} פון צבאות, דער {dn גאט} פון ישראל: זע, איך ברענג אן אומגליק אויף דעם דאזיקן ארט, אז איטלעכער וואס הערט עס, וועלן אים די אויערן קלינגען; /19:4 פאר וואס זיי האבן מיך פארלאזן, און האבן פארפרעמדט דעם דאזיקן ארט, און געריידערט אין אים צו פרעמדע געטער, וואס ניט זיי, און ניט זייערע עלטערן, און ניט די מלכים פון יהודה, האבן זיי געקענט; און זיי האבן אנגעפילט דעם דאזיקן ארט מיט בלוט פון אומשולדיקע. /19:5 און זיי האבן געבויט די במות צו בעל, צו פארברענען זייערע קינדער אין פייער, בראנדאפפער צו בעל, וואס ניט איך האב באפוילן, און ניט איך האב געזאגט, און ניט עס איז מיר אויפן זינען ארויפגעקומען. /19:6 דרום זע, טעג קומען, זאגט {dn גאט}, און דער דאזיקער ארט וועט ניט מער גערופן ווערן ״תופת״, און ״דער טאל פון בן־הנום״, נייערט ״דער טאל פון טייטונג״. /19:7 און איך וועל מאכן צו נישט דעם באראט פון יהודה און ירושלים אין דעם דאזיקן ארט, און וועל זיי מאכן פאלן דורכן שווערד פאר זייערע פיינט, און דורך דער האנט פון די וואס זוכן זייער לעבן; און איך וועל געבן זייערע טויטע לייבער צו שפייז פארן פויגל פון הימל, און פאר דער כה פון דער ערד. /19:8 און איך וועל מאכן די דאזיקע שטאט פאר א שרעק און פאר א שמוצערונג; איטלעכער וואס גייט איר פארביי וועט זיך דערשרעקן, אונוו עט שוצערן אויף אלע אירע פלאגן. /19:9 און איך וועל זיי מאכן עסן דאס פלייש פון זייערע זין, און דאס פלייש פון זייערע טעכטער, און איינר דעם אנדערנס פלייש וועלן זיי עסן, אין דער באלעגרונג און אין דער דריקונג, וואס זייערע פיינט, און די וואס זוכן זייער לעבן, וועלן זיי דריקן.
/19:10 און זאלסט צעברעכן דעם קרוג פאר די אויגן פון די מענטשן וואס גייען מיר דיר, /19:11 און זאלסט זאגן צו זיי:
אזוי האט געזאגט {dn גאט} פון צבאות: אזוי וועל איך צעברעכן דאס דאזיקע פאלק און די דאזיקע שטאט, אזוי ווי מע צעברעכט א כלי פון א טעפער, אז זי קען ניט מער פארריכט ווערן; און מע וועט באגראבן אין תופת, ווייל מער קיין ארט וועט ניט זיין אויף צו באגראבן. /19:12 אזוי וועל איך טאן צו דעם דאזיקן ארט, זאגט {dn גאט}, און צו זיינע באוווינער, כדי צו מאכן די דאזיקע שטאט אזוי ווי תופת. /19:13 און די הייזער פון ירושלים, און די הייזער פון די מלכים פון יהודה, די אומריינע, וועלן זיין אזוי ווי דער ארטפון תופת – אלע הייזער וואס מע האט גערייכערט אויף זייערע דעכער צום גאנצן חיל פון הימל, און געגאסן גיסאפפער צו פרעמדע געטער.
/19:14 און ירמיהו איז געקומען פון תופת, וואס {dn גאט} האט אים אהין געשיקט נביאות זאגן, און ער האט זיך געשטעלט אין הויף פון גאטס הויז, און האט געזאגט צום גאנצן פאלק:
/19:15 אזוי האט געזאגט {dn יהוה} פון צבאות, דער {dn גאט} פון ישראל: זע, איך ברענג אויף דעם דאזיקן כרך, און אויף אלע זיינע שטעט, דאס גאנצע בייז וואס איך האב אנגעזאגט אויף אים, ווייל זיי האבן הארט געמאכט זייער נאקן, ניט צוצוהערן מיינע ווערטער.
/20:1 און פשחור דער זון פון אמר דעם כהן, וואס איז געווען דער אויבעראויפזעער אין הויז פון {dn גאט} האט געהערט ירמיהון נביאותת זאגן די דאזיקע ווערטער. /20:2 און פשחור האט געשלאגן ירמיהו הנביאן, און האט אים אריינגעשטעלט אין דעם צוואנגלאץ וואס אין אויבערשטן טויער פון בנימין, וואס אין הויז {dn גאט}. /20:3 און עס איז געווען אויף מארגן, אז פשחור האט ארויסגענומען ירמיהון פון צוואנגקלאץ, האט ירמיהו צו אים געזאגט: ניט פשחור האט {dn גאט} גערופן דיין נאמען, נייערט מגור־מסביב.
/20:4 ווארום אזוי האט {dn גאט} געזאגט: זע, איך מאך דיך פאר א שרעק פאר דיר אליין, און פאר אלע דיינע ליבהאבער; און זיי וועלן פאלן דורך דער שווערד פון זייערע פיינט, און דיינע אויגן וועלן עס זצוזען; און גאנץ יהודה וועל איך געבן אין דער האנט פון דעם מלך פון בבל, און ער וועט זיי פארטרייבן קיין בבל, און וועט זיי דערשלאגן מיטן שווערד. /20:5 און איך וועל געבן אל דאס רייכטום פון דער דאזיקער שטאט, און אל איר מי, און אל איר טייערקייט, אויך אלע אוצרות פון די מלכים פון יהודה וועל איך געבן, אין דער האנט פון זייערע פיינט, און זיי וועלן זיי צערויבן, און וועלן זיי נעמען און זיי ברענגען קיין בבל. /20:6 און דו, פשחור, און אלע באוווינער פון דיין הויז, וועט גיין אין געפאנגענשאפט, און קיין בבל וועסטו קומען, און דארטן וועסטו שטארבן, און דארטן וועסטו באגראבן ווערן, דו און אלע דיינע ליבהאבער וואס דו האסט זיי נביאות געזאגט מיט ליגן.
/20:7 האסט מיך איבערגערעדט, {dn גאט}, און איך בין איבערגערעדט געווארן, האסט מיך איבערגעשטארקט, און ביסט בייגעקומען; איך בין געווארן צום געלעכטער א גאנצן טאג, איטלעכער טוט שפעטן פון מיר. /20:8 ווארום ווען נאך איך רעד, טו איך שרייען, ״אומרעכט און רויב!״ רוף איך אויס. פאר וואר, דאס ווארט פון {dn גאט} איז מיר געווארן צו שאנד און אוצו לעסטערונג א גאנצן טאג. /20:9 און איך האב געוועסט געזאגט: איך וועל אים ניט דער־מאנען, און וועל מער ניט רעדן אין זיין נאמען; אבער עס איז אין מיין הארצן ווי א ברענעדיק פייער, איינגעשלאסן אין מיינע ביינער, און איך מאטער זיך עס איינצוהאלטן, אבער איך קען ניט. /20:10 יא, איך האב געהערט די בייזע רייד פון פיל, א שרעק רונד ארום: ״מסרט, און לאמיר אים פארמסרן!״ אלע מיינע גוטע פריינט לויערן אויף מיין בראך: אפשר וועט ער פארנארט ווערן, אונמיר וועלן אים בייקומען, און נעמען אונדזער נקמה פון אים. /20:11 אבער {dn גאט} איז מיט מיר ווי א גיבור א מאכטיקער, דרום וועלן מיינע נאכיאגער געשטרויכלט ווערן, און וועלן ניט אויספירן; זיי ווערן פארשעמט זייער, ווייל זיי האבן ניט באגליקט, אן אייביקע שאנד וואס וועט ניט פארגעסן ווערן. /20:12 און דו {dn גאט} פון צבאות, וואס פרוווסט דעם גערעכטן, א וואס זעסט די נירן און דאס הארץ, לאמיך זען דיין נקמה פון זיי, ווארום צו דיר האב איך אנטפלעקט מיין קריג.
/20:13 זינגט צו {dn גאט}, טוט לויבן {dn גאט}, ווארום ער האט מציל געווען די זעל פון דעם ארימען פון דער האנט פון די שלעכטסטוער.
/20:14 פארשאלטן דער טאג וואס איך בין אין אים געבארן געווארן! דער טאג וואס מיין מוטער האט מיך געבארן זאל זיין ניט געבענטשט! /20:15 פארשאלטן דער מענטש וואס האט מיין פאטער די בשורה געבראכט, אזוי צו זאגן: א יינגל איז דיר געבארן געווארן; פרייען דערפרייט האט ער אים! /20:16 יענער מענטש זאל זיין ווי די שטעט וואס {dn גאט} האט איבערגעקערט און ניט דערבארימט; און ער זאל הערן א איללה אין דער פרי, און א געשריי אין מיטן טאג; /20:17 פאר וואס ער האט מיך ניט געטייט פון טראכט, אז מיין מוטער זאל מיין קבר זיין, און איר טראכט אייביק טראגעדיק. /20:18 נאך וואס גאר בין איך פון טראכט ארויס צו זען מאטערניש און קומער, און אויסגיין אין שאנד זאלן מיינע טעג?

/21:1 דאס ווארט וואס איז געווען צו ירמיהון פון {dn גאט}, ווען דער מלך צדקיהו האט צו אים געשיקט פשחור דעם זון פון מלכיהן, און צפניה דעם זון פון מעשיהן, דעם כהן, אזוי צו זאגן: /21:2 פרעג, איך בעט דיך, פאר אונדז ביי {dn גאט}, ווארום נבוכדראצר דער מלך פון בבל האלט מלחמה אויף אונדז; אפשר וועט {dn גאט} טאן מיט אונדז אזוי ווי אלע זיינע ווונדער, און ער וועט אפציען פון אונדז.
/21:3 האט ירמיהו צו זיי געזאגט: אזוי זאלט איר זאגן צו צדקיהון: /21:4 אזוי האט געזאגט {dn יהוה} דער {dn גאט} פון ישראל: זע, איך דריי אום די כלי־מלחמה וואס אין אייער האנט, וואס איר האלט דערמיט מלחמה דרויסן פון דער מויער אקעגן דעם מלך פון בבל, און אקעגן די כשדים, וואס לעגערן אויף אייך, און איך וועל זיי איינזאמלען אין דער דאזיקער שטאט. /21:5 און איך גופא וועל מלחמה האלטן מיט אייך, מיט אן אויסגעשטרעקטער האנט און מיט א שטארקן ארעם, און מאיט כעס, און מיט גרים, און מיט גרויס צארן. /21:6 און איך וועל שלאגן די באוווינער פון דער דאזיקער שטאט, אי מענטש אי בהמה; פון א גרויסער פעסט וועלן זיי שטאעבן. /21:7 און דערנאך, זאגט {dn גאט}, וועל איך געבן צדקיהו דעם מלך פון אינודה, און זיינע קנעכט, און דאס פאלק, די וואס זיינען איבערגעבליבן אין דערדפאזיקער שטאט פון דער פעסט, פון דער שווערד, און פון דעם הונגער, אין דער האנט פון נבוכדראצר דעם מלך פון בבל, און אין דער האנט פון זייערע פיינט, און אין דער האנט פון די וואס זוכן זייער לעבן; און עסוו עט זיי דערשלאגן מיטן שארף פון שווערד; ער וועט זיי ניט שוינען, און וועט ניט דערבארימען און ניט רכמנות האבן.
/21:8 און צו דעם דאזיקן פאלק זאלסטו זאגן: אזוי האט {dn גאט} געזאגט: זע, איך לייג פאר אייך דעם וועג פון לעבן און דעם וועג פון טויט. /21:9 דער וואס בלייבט זיצן אין דער דאזיקער שטאט, וועט שטארבן פון שווערד, און פון הונגער, און פון פעסט, אבער דער וואס גייט ארויס און וועט צופאלן צו די כשדים וואס לעגערן אויף אייך, וועט בלייבן לעבן, און זיין נפש וועט אים זיין צום געווינס. /21:10 ווארום איך האב געטאן מיין פנים קעגן דער דאזיקער שטאט צום בייזן און ניט צום גוטן, זאגט {dn גאט}; אין דער האנט פון דעם מלך פון בבל וועט זי איבערגעגעבן ווערן און ער וועט זי פארברענען אין פייער.
/21:11 און צום הויז פון דעם מלך פון יהודה: הערט דאס ווארט פון {dn גאט}. /21:12 הויז פון דוד, אזוי האט {dn גאט} געזאגט: האלט א משפט אין דער פרי, און זייט מציל דעם באגזלטן פון דעם דריקערס האנט, כדי מיין גרימצארן זאל ניט ארויסגיין ווי א פייער, און ברענען אז קיין לעשער זאל ניט זין, פון וועגן אייערע בייזע מעשים.
/21:13 זע, איך קום צו דיר, באוווינערין פון טאל, דו פעלז פון פלוין, זאגט {dn גאט}; איר וואס זאגט: ווער וועט נידערן אויף אונדז? און ווער וועט קומען אין אונדזערע וווינונגען? /21:14 און איך וועל זיך אפרעכענען מיט אייך לויט דער פרוכט פון אייערע מעשים, זאגט {dn גאט}; און איך וועל אנצינדן א פייער אין איר וואלד, און עס וועט פארצערן אלץ וואס ארום איר.

/22:1 אזוי האט {dn גאט} געזאגט: נידער אראפ צום הויז פון דעם מלך פון יהודה, און זאלסט רעדן דארטן דאס דאזיקע ווארט, /22:2 און זאגן: הער דאס ווארט פון {dn גאט}, דו מלך פון יהודה וואס זיצסט אויפן טראן פון דוד, דו, און דיינע קנעכט, און דיין פאלק, וואס קומען אין די דאזיקע טויערן. /22:3 אזוי האט {dn גאט} געזאגט: טוט רעכט און גערעכטיקייט, און זייט מציל דעם באגזלטן פון דעם דריקערס האנט; און א פרעמדן, א יתום, און אן אלמנה, זאלט איר ניט קריוודען, ניט בארויבן, און אומשולדיק בלוט זאלט איר ניט פארגיסן אין דעם דאזיקן ארט. /22:4 ווארום אויב טאן וועט איר טאן די דאזיקע זאך, וועלן קומען אין די טויערן פון דעם דאזיקן הויז מלכים וואס זיצן אויפן טראן פון דוד, וואס רייטן אויף רייטוועגן און אויף פערד, ער, און זיינע קנעכט, און זיין פאלק. /22:5 אויב אבער איר עט ניט צוהערן די דאזיקע ווערטער, שווער איך ביי מיר, זאגט {dn גאט}, אז צו וויסט וועט ווערן דאס דאזיקע הויז. /22:6 ווארום אזוי האט {dn גאט} געזאגט אויף דעמהויז פון דעם מלך פון יהודה:
גלעד ביסטו מיר געווען, דער שפיץ פון לבנון; אויב איך וועל דיך ניט מאכן פאר א מדבר, פאר שטעט ניט באוווינטע! /22:7 און איך וועל אנברייטן אויף דיר צעשטערער, איטלעכן מיט זיין געצייג, און זיי וועלן אפהאקן דיינע געקליבענע צעדערן, און אריינווארפן אין פייער.
/22:8 און פיל פעלקער וועלן פארבייגיין פארביי דער דאזיקער שטאט, און זיי וועלן זאגן איינער צום אנדערן: פאר וואס האט {dn גאט} אזוי געטאן צו דער דאזיקער גרויסער שטאט? /22:9 און מע וועט זאגן: פאר וואס זיי האבן פארלאזן דעם בונד פון {dn יהוה} זייער {dn גאט}, און האבן זיך געבוקט צו פרעמדע געטער, און זיי געדינט.
/22:10 איר זאל ניט וויינען אויפן טויטן, און איט באדויערן אויף אים; וויינען וויינט אויף דעם וואס גייט אוועק, ווארום ער וועט זיך מער ניט אומקערן און זען דאס לאנד פון זיין געבורט.
/22:11 ווארום אזוי האט {dn גאט} געזאגט אויף שלום דעם זון פון יאשיהו דעם מלך פון יהודה, וואס האט געקיניגט אויף דעם ארט פון זיין פאטער יאשיהון, און וואס איז אוועקגעגאנגען פון דעם דאזיקן ארט: ער וועט זיך מער ניט אומקערן אהין. /22:12 נייערט אין דעם ארט וווהין מע האט אים פארטריבן, דארטן וועט ער שטארבן, און דאס דאזיקע לאנד וועט ער מער ניט אנזען.
/22:13 וויי, דער וואס בויט זיין הויז מיט אומערלעכקייט, און זיינע אויבערשטובן מיט אומרעכט; וואס ארבעט מיט זיין חבר אומזיסט, און גיט אים ניט זיין לוין; /22:14 וואס זאגט: איך וועל מיר אויפבויען א גרויס הויז, און אויבערשטובן געראמע; און ער שניידט זיך אויס גענצטער; און ער באדעקט עס מיט צעדער, און באשמירט עס מיט פארב! /22:15 ווילסטו קיניגן, ווייל דו פארמעסט זיך מיט צעדערהאלץ? דיין פאטער, פאר וואר, האט געגעסן און געטרונקען, אבער ער האט געטאן רעכט און גערעכטיקייט, דרום איז אים גוט געווען. /22:16 ער האט געמשפט דעם משפט פון ארימאן און אביאן, דרום איז געווען גוט. פאר וואר, דאס איז דערקענען מיך, זאגט {dn גאט}. /22:17 אבער דיינע אויגן און דיין הארץ זיינען ניט מער ווי נאר אויף דיין געווין, און אויף אומשולדיק בלוט צו פארגיסן, און אויף רויב און אויף דריקונג צו באגיין.
/22:18 דרום האט {dn גאט} אזוי געזאגט אויף יהויקים דעם זון פון יאשיהון דעם מלך פון יהודה: מע וועט ניט קלאגן אויף אים: ״וויי מיין ברודער!» און: ״וויי שוועסטער!״ מע וועט ניט קלאגן אויף אים: ״וויי האר!״ און: ״וויי זיין גלאנץ!״ /22:19 די באגפעבעניש פון אן אייזל וועט ער באגראבן ווערן, געשלעפט און אוועקגעווארפן, אוועק פון די טויערן פון ירושלקים. /22:20 גיי ארויף צום לבנון און שריי, און אין גשן לאז ארויס דיין קול, און שריי פון עקברים, ווארום צעבראכן זיינען אלע דיינע ליבהאבער. /22:21 איך האב גערעדט צו דיר אין דיין שלווה, האסטו געזאגט: איך וועל ניט הערן; דאס איז דיין וועג פון דיין יוגנט אן, אז דו הערסט ניט צו מיין קול. /22:22 אלע דיינע פיטערער וועט פיטערן דער ווינט, און דיינע ליבהאבער וועלן אין געפאנגענשאפט גיין; ערשט דענצמאל וועסטו זיך שעמען און צו שאנד ווערן פון וועגן אל דיין שלעכטיקייט. /22:23 דו באוווינערין פון לבנון, דו איינגענעסטע אין צעדערן, ווי באכנט וועסטו זיין, ווען אויף דיר קומען ווייען, א ווייטאק ווי פון א געווינערין!
/22:24 אזוי ווי איך לעב, זאגט {dn גאט}, ווען כניהו דער זון פון יהויקימען, דער מלך פון יהודה, זאל זיין דער זיגלרינג אויף מיין רעכטער האנט, וועל איך דיך פון דארטן אראפרייסן! /22:25 און איך וועל דיך געבן אין דער האנט פון די וואס זוכן דיין לעבן, און אין דער האנט פון די וואס דו שרעקסט זיך פאר זיי, און אין דער האנט פון נבוכדראצר דעם מלך פון בבל, א און אין ער האנט פון די כשדים. /22:26 און איך וועל פארווארפן דיך, און דיין מוטער וואס האט דיך געבארן, אין אן אנדער לאנד, וואס איר זייט דארטן ניט געבארן געווארן; און דארטן וועט איר שטארבן. /22:27 און אין דעם לאנד וואס זייער הארץ ציט זיי זיך אומצוקערן אהין, אהין וועלן זיי זיך ניט אומקערן.
/22:28 איז א פאראכט געפעס א צעבראכנס דער דאזיקער מאן כניהו? איז ער א כלי א נישטווערטיקע? פאר וואס זיינען זיי פאר ווארפן געווארן, ער און זיין זאמען, און פארשליידערט אין דעם לאנד וואס זיי קענען ניט? /22:29 לאנד, לאנד, לאנד, הער דאס ווארט פון {dn גאט}!
/22:30 אזוי האט {dn גאט} געזאגט: פארשיריבט דעם דאזיקן מענטשן אן קינדער, א מאן וואס באגליקט ניט אין זיינע טעג, ווארום קינער פון זיין זאמען וועט ניט באגליקן, צו זיצן אויפן טראן פון דוד, און ווייטער געוועלטיקן אויף יהודה.
/23:1 ווי, די פאסטוכער וואס ברענגען אום און צעשפרייטן די שאף פון מיין פיטערונג, זאגט {dn גאט}. /23:2 דרום האט {dn יהוה} דער {dn גאט} פון ישראל אזוי געזאגט אויף די פאסטוכער וואס פיטערן מיין פאלק: איר האט צעשפרייט מיינע שאף, און זיי פארשטויסן, און האט ניט אכטונג געגעבן אויף זיי; זעט, איך רעכן זיך מיט אייך פאר אייערע בייזע מעשים, זאגט {dn גאט}. /23:3 און איך וועל איינזאמלען דעם איבערבלייב פון מיינע שאף פון אלע לענדער וואס איך האב זיי פארשטויסן אהין, און איך וועל זיי אומקערן צו זייער פיטערפלאץ, און זיי וועלן זיך פרוכפערן און מערן. /23:4 און איך וועל אויפשטעלן איבער זיי פאסטוכער, און זיי וועלן זיי פיטערן; און זיי וועלן מער ניט מורא האבן און ניט אנגסטן, און זיי וועלן ניט געמינערט ווערן, זאגט {dn גאט}.
/23:5 זע, טעג קומען, זאגט {dn גאט}, און איך וועל אויפשטעלן פון דודן א גערעכטן שפראץ, און קיניגן וועט א קיניג וואס וועט באגליקן, און טאן רעכט און גערעכטיקייט אין לאנד. /23:6 אין זיינע טעג וועט געהאלפן ווערן יהודה, און ישראל וועט רוען אין זיכערקייט; און דאס איז זיין נאמען וואס מע וועט אים רופן: ״{dn גאט} איז אונדזער גערעכטיקייט!״ /23:7 פאר וואר, זע, טעג קומען, זאגט {dn גאט}, און מע וועט מער ניט זאגן: אזוי ווי עס לעבט {dn גאט} וואס האט אויפגעבראכט די קינדער פון ישראל פון לאנד מצרים! /23:8 נייערט: אזוי ווי עס לעבט {dn גאט} וואס האט אויפגעבראכט און וואס האט אהערגעפירט דעם זאמען פון דעם הוי פון ישראל, פון צפון־מלאנד און פון אלע לענדער וואס איך האב זיי פארשטויסן אהין! און זיי וועלן זיצן אויף זייער ערד. /23:9 ווערן די נביאים. צעבראכן איז מיין הארץ אין מיר, אלע מיינע ביינער ציטערן; איך בין געווארן ווי א מענטש א שיכורער, און ווי א מאן וואס וויין האט אים איבערגעשטארקט; פון וועגן {dn גאט}, און פון וועגן זיינע הייליקע ווערטער. /23:10 ווארום פול איז מיט נואפים דאס אלנד, ווארום פון וועגן א קללה טרויערט דאס לאנד, זיינען פארטריקנט די פיטערפלעצער פון מדבר; און זייער לויפעניש איז צום בייזן, און זייער גבורה איז ניט ערלעך. /23:11 ווארום אי דער נביא אי דער כהן זיינען זינדיק, אפילו אין מיין הויז האב איך געפונען זייער בייז, זאגט {dn גאט}. /23:12 דרום וועט זייער וועג זיי זיין ווי א גליטשיקער ארט אין דער פינצטער. זיי וועלן געשטויסן ווערן און פאלן אויף אים, ווארום איך וועל ברענגען אן אומגליק אויף זיי, דאס יאר פון זייער רעכנשאפט, זאגט {dn גאט}.
/23:13 אויך ביי די נביאים פון שומרון האב איך געזען לעסטערונג; זיי האבן נביאות געזאגט פאר בעל, און האבן פארפירט מיין פאלק ישראל. /23:14 אבער ביי די נביאים פון ירושלים האב איך שוידערהאפטיקס געזען: מזנה זיין, און אומגיין מיט ליגן; און זיי שטארקן די הענט פון די שלעכטסטוער, אז זיי זאלן זיך ניט אומקערן קיינער פון זיין בייז; זיי זיינען מיר אלע ווי סדום געווארן, און אירע באוווינער אזוי ווי עמורה. /23:15 דרום האט {dn גאט} פון צבאות אזוי געזאגט אויף די נביאים: זע, איך מאך זיי עסן ווערמוט, און וועל זיי מאכן טרינקען גיפטוואסער, ווארום פון די נביאים פון ירושלים איז ארויס די זינדיקייט איבערן גאנצן לאנד.
/23:16 אזוי האט געזאגט {dn גאט} פון צבאות: איר זאלט ניט הערן צו די ווערטער פון די נביאים וואס זאגן אייך נביאות; זיי פארנארישן אייך; די זעאונג פון זייער הארצן רעדן זיי, ניט אויסן מויל פון {dn גאט}. /23:17 זאגן זאגן זיי צו די וואס פאראכטן מיך: {dn גאט} האט גערעדט: איר עט האבן שלום; און איטלעכן וואס גייט אין דער איינגעשפארטיקייט פון זיין הארצן, זאגן זיי: אויף אייך וועט ניט קומען קיין בייז. /23:18 אבער ווער איז געשטאנען אין דעם סוד פון {dn גאט}, אז ער זאל מערקען און הערן זיין ווארט? ווער האט פארנומען זיין ווארט און זיך צוגעהערט?
/23:19 זע, א שטורעם פון {dn גאט}, א גרימצארן איז ארויס, יא, א דרייאיקער שטורעמווינט; אויף די קעפ פון די רשעים וועט ער פאלן. /23:20 ניט אפגיין וועט דער צארן פון {dn גאט}, ביז ער טוט, און ביז ער איז מקיים, די גראכטונגען פון זיין הארצן; אין סוף פון די טעג וועט איר דאס גוט פארשטיין. /23:21 איך האב ניט געשיקט די נביאים, און זיי זיינען געלאפן, איך האב ניט גערעדט צו זיי, און זיי האבן נביאות געזאגט. /23:22 און אויב זיי זיינען געשטאנען אין מיין סוד, זאלן זיי לאזן הערן מיין פאלק מיינע ווערטער, און זאלן זיי זיי אומקרעקן פון זייער שלעכטן וועג, און פון זייערע שלעכטע מעשים.
/23:23 בין איך דען א {dn גאט} פון נאנטן, זאגט {dn יהוה}, און ניט א {dn גאט} פון דער ווייטן? /23:24 צי קען זיך פארבארגן א מענטש אין פארבארגענישן, אז איך זאל אימ ניט זען? זאגט {dn גאט}. בין איך ניט פול די הימלען און די ערד? זאגט {dn גאט}. /23:25 איך האב געהערט וואס די נביאים זאגן, די וואס זאגן נביאות אין מיין נאמען ליגן, אזוי צו זאגן: מיר האט זיך געחלומט, מיר האט זיך געחלומט! /23:26 ביז וואנען נאך? איז דען אין הארצן פון די נביאים וואס זאגן נביאות ליגן, און די נביאים פון דעם באטרוג פון זייער הארצן – /23:27 טראכטן זיי דען צו מאכן מיין פאלק פארגעסן מיין נאמען מיט זייערע חלומות וואס זיי דערדציילן איינער דעם אנדערן, אזוי ווי זייערע עלטערן האבן פארגעסן מיין נאמען דורך בעל? /23:28 דער נביא וואס ביי אים איז א חלום, זאל דערציילן א חלום, און דער וואס מיין ווארט איז ביי אים, זאל רעדן מיין ווארט ווארהאפטיק. וואס האט שטרוי צו קארן? זאגט {dn גאט}.
/23:29 פאר וואר, מיין ווארט איז אזוי ווי פייער, זאגט {dn גאט}, און ווי א האמער וואס צעהאקט פעלז.
/23:30 דרום זע, איך קום אויף די נביאים, זאגט {dn גאט}, וואס גנבען מיינע ווערטער איינער פון אנדערן. /23:31 זע, איך קום אויף די נביאים, זאגט {dn גאט},
וואס נעםען זייער צונג און זאגט א געזאג. /23:32 זע, איך קום אויף די וואס זאגן נביאות פאלשע חלומות, זאגט {dn גאט}, און דערציילן זיי, און פארפירן מיין פאלק מיט זייערע שקרים און מיט זייער לויזגעלאזטקייט, ווען איך האב זיי ניט געשיקט און זיי ניט באפוילן; און נוצן נוצן זיי ניט דעם דאזיקן פאלק, זאגט {dn גאט}.
/23:33 און אז דאס דאזיקע פאלק, אדער דער נביא, אדער א כהן, וועט דיך וורעגן, אזוי צו זאגן: וואס איז די משא עף פון {dn גאט}? זאלסטו זאגן צו זיי: וואס איז די משא? – אז איך וועל אייך פארווארפן, זאגט {dn גאט}. /23:34 און דער נביא, און דער כהן, און דאס פאלק, וואס וועט זאגן ״די משא פון {dn גאט}״, וועל איך זיך אפרעכענען מיט יענעם מענטשן און מיט זיין הויז. /23:35 אזוי זאלט איר זאגן איטלעכער צו דיין חבר, און איטלעכער צו זיין ברודער: וואס האט {dn גאט} געענטפערט? און: וואס האט {dn גאט} געדערט? /23:36 אבער ״משא פון {dn גאט}״ זאלט איר מער ניט דערמאנען ווארום א משא וועט ווערן פאר איטלעכן זיין אייגן ווארט, ווייל איר פארדרייט די ווערטער פון דעם לעבעדיקן {dn גאט}, {dn יהוה} פון צבאות אונדזער {dn גאט}. /23:37 אזוי זאלסטו זאגן צום נביא: וואס האט דיר {dn גאט} געענטפערט? און: וואס האט {dn גאט} גערעדט? /23:38 אבער אז איר זאגט ״די משא פון {dn גאט}״ – פאר וואר, אזוי האט {dn גאט} געזאגט: ווייל איר האט געזאגט דאס דאזיקע ווארט ״די משא פון {dn גאט}״, ווען איך האב געשיקט צו אייך, אזוי צו זאגן: איר זאלט ניט זאגן ״די משא פון {dn גאט}״, /23:39 דרום זעט, איך וועל אייך רייסנדיק אויסרייסן, און וועל אוועקווארפן אייך, און די שטאט וואס איך האב געגעבן אייך און אייערע עלטערן, פון מיין פנים. /23:40 און איך וועל ברענגען אויף אייך אן אייביקע כרפה, און אן אייביקע שאנד, וואס וועט ניט פארגעסן ווערן.

/24:1 {dn גאט} האט מיר געוויזן, ערשט צוויי קערב פייגן זיינען אוועקגעשטעלט פאר דעם טעמפל פון {dn גאט}; נאכדעם ווי נבאכדראצר דער מלך פון בבל האט פארגריבן יכניהו דעם זון פון יהויקימען, דעם מלך פון יהודה, און די הארן פון יהודה, און אי מיינסטערס און די שלעסערס, פון ירושלים, און זיי געבראכט קיין בבל. /24:2 איין קארב זייער גוטע פייגן, אזוי ווי ערשטצייטיקע פייגן, און איין קארב זייער שלעכטע פייגן, וואס קענען ניט געגעסן ווערן פאר שלעכטקייט. /24:3 און {dn גאט} האט צו מיר געזאגט: וואס זעסטו ירמיהו? האב איך געזאגט: פייגן; די גוטע פייגן זיינען זייער גוטע, און די שלעכטע זיינען זייער שלעכטע, וואס קענען ניט געגעסן ווערן פאר שלעסטקייט. /24:4 איז דאס ווארט פון {dn גאט} געווען צו מיר, אזוי צו זאגן:
/24:5 אזוי האט געזאגט {dn יהוה} דער {dn גאט} פון ישראל: אזוי ווי די דאזיקע גוטע פייגן אזוי וועל איך דערקענען צום גוטן די פארטריבענע פון יהודה. וואס איך האב ארויסגעשיקט פון דעם דאזיקן ארט, אין לאנד פון די כשדים. /24:6 און איך וועל טאן מיין אויג אויף זיי צום גוטן, און וועל זיי אוקערן אין דעם דאזיקן לאנד; און איך וועל זיי אויפבויען, און ניט צעשטערן, און איך וועל זיי איינפלאנצן, און ניט אויסרייסן. און אי וועל זיי געבן א הארץ מיך צו קענען, אז איך בין {dn יהוה}, און זיי וועלן מיר זיין צום פאלק, /24:7 און איך וועל זיי זיין צום {dn גאט}, ווארום זיי וועלן זיך אומקערן צו מיר מיט זייער גאנצן הארצן. /24:8 און אזוי ווי די שלעכטע פייגן, וואס קענען ניט געגעסן ווערן פאר שלעכטקייט – פאר וואר, אזוי האט {dn גאט} געזאגט – אזוי וועל איך מאכן צדקיהו דעם מלך פון יהודה, און זיינע הארן, און דעם איבערבלייב פון ירושלים, וואס זיינען איבערגעבליבן אין דעם דאזיקן לאנד, און די וואס זיצן אין לאנד מצרים. /24:9 און איך וועל זיי מאכן פאר א שוידער צום בייזן ביי אלע קיניגרייכן פון דער ערד; פאר א שאנד און פאר א שפריכווארט, פאר א שפאט און פאר אקללה, אין אלע ערטער וואס איך וועל זיי פארשטויסן אהין. /24:10 און איך וועל אנשיקן אויף זיי די שווערד, דעם הונגער, און די פעסט, ביז זיי וועלן פארלענדט ווערן פון דער ערד וואס איך האב געגעבן זיי און זייערע עלטערן.

/25:1 דאס ווארט וואס איז געווען צו ירמיהון אויף דעם גאנצן פאלק פון יהודה אין פירטן יאר פון יהויקים דעם זון פון יאשיהון, דעם מלך פון יהודה – דאס איז דאס ערשטע יאר פון נבוכדראאצקר דעם מלך פון בבל – /25:2 וואס ירמיהו הנביא האט גערעדט צו דעם גאנצן פאלק פון יהודה, און צו אלע באוווינער פון ירושלים, אזוי צו זאגן:
/25:3 פון דריינצנטן יאר פון יאשיהו דעם זון פון אמונען, דעם מלך פון יהודה, אוהן ביז אויף היינטיקן טאג, שין דריי און צוואנציק יאר איז דאס ווארט פון {dn גאט} צו מיר, און איך האב גערעדט צו אייך, נאכאנאנד און נאכאנאנד גערעדט, און איר האט ניט צוגעהערט. /25:4 און {dn גאט} האט צו אייך געשיקט אלע זיינען קנעכט די נביאים, נאכאנאנד און נאכאנאנד געשיקט, – אבער איר האט ניט צוגעהערט און ניט צוגענייגט אייער אויער צו הערן – /25:5 אזוי צו זאגן: קערט אייך אום פארט איטלעכער פון זיין שלעכטן וועג, און פון אייערע שלעכטע מעשים, און בלייבט זיצן אויף דער ערד וואס {dn גאט} האט געגעבן אייך און אייערע עלטערן פון אייביק און ביז אייביק, /25:6 און איר זאלט ניט גיין נאך פרעמדע געטער זיי צו דינען, און זיך צו בוקן צו זיי, און איר זאלט מיך ניט דערצערענען מיט דעם ווערק פון אייערע הענט, און איך וועל אייך ניט בייז טאן. /25:7 אבער איר האט ניט צוגעהערט צו מיר, זאגט {dn גאט}, כדי מיך צו דערצערענען מיט דעם ווערק פון אייערע הענט, צו אייער אייגענער רעה.
/25:8 דרום האט {dn גאט} פון צבאות א אוזי געזאגט: ווייל איר האט ניט צוגעהערט מיינע ווערטער, /25:9 אט שיק איך און וועל נעמען אלע משפחות פון צפון, זאגט {dn גאט}, און צו נבוכדראצר דעם מלך פון בבל, מיין קנעכט; און איך וועל זיי ברענגען אויף דעם דאזיקן לאנד, און אויף אירע באוווינער, און אויף אלע די דאזיקע פעלקער רונד ארום, און איך וועל זיי פארוויסטן, און וועל זיי מאכן פאר א שרעק און פאר א שמוצערונג, און פאר אייביקע כורבות. /25:10 און איך וועל פארטיליקן פון זיי דעם קול פון לוסטיקייט און דעם קול פון פרייד, דעם קול פון א כתן און דעם קול פון א כלה, דאס געריאיש פון א האנטמיל, און דעם שיין פון א ליכט. /25:11 און דאס דאזיקע גאנצע לאנד וועט ווערן א כורבן און א וויסטעניש, און די דאזיקע פעלקער וועלן דינען דעם מלך פון בבל זיבעציק יאר.
/25:12 און עס וועט זיין, אז די זיבעציק יאר ווערן פול, וועל איך זיך רעכענען מיט דעם מלך פון בבל, און מיט יענעם פאלק, זאגט {dn גאט}, פאר זייער זינד, און מיט דעם לאנד פון די כשדים; אוין איך וועל עס מאכן פאר אייביקע וויסטענישן. /25:13 און איך וועל ברענגנע אויף יענעם לאנד אלע מיינע ווערטער וואס איך האב גערעצט דערויף, אלץ וואס שטייט געשרטיבן אין דעם דאזיקן בוך, וואס ירמיהו האט נביאות געזאגט אויף אלע פעלקער. /25:14 ווארום פיל פעלקער און גרויסע מלכים וועלן אויך זיי פארקנעכטן; און איך וועל זיי באצאלן לויט זייער טואונג און לויט דעם ווערק פון זייערע הענט.
/25:15 ווארום אזוי האט געזאגט {dn יהוה} דער {dn גאט} פון ישראל צו מיר:
נעם דעם דאזיקן כוס מיט וויין פון גרימצארן, פון מיין האנט, און זאלסט אים געבן טרינקען אלע פעלקער וואס איך שיק דיך צו זיי. /25:16 און זיי וועלן טרינקען, און זיך וואקלען, און משוגע ווערן, פון וועגן דער שווערד וואס איך שק צווישן זיי.
/25:17 און איך האב גענומענם דעם כוס פון גאטס האנט, און האב געגעבן טרינקען אלע פעלקער וואס {dn גאט} האט מיך צו זיי געשיקט: /25:18 ירושלקים, און די שטעט פון יהודה, און אירע מלכים, אירע הארן, כדי זיי צו מאכן פאר א כורבן, פאר א שרעק, פאר א שמוצערונג, און פאר א קללה, אזוי ווי היינטיקן טאג; /25:19 פרעה דעם מלך פון מצרים, און זיינע קנעכט, און זיינע הארן, און זיין גאנצן פאלק; /25:20 און אלע געמישטע פעלקער, און אלע מלכים פון לאנד עוץ, און אלע מלכים פון לאנד פלשתים, און אשקלון, און עזה, און עקרון, און דעם איבערבלייב פון אשדוד; /25:21 אדום, און מאב, און די קינדער פון עמון; /25:22 און אלע מלכים פון צור, און אלע מלכים פון צידון, און די מלכים פון דעם אינדזל וואס אויף יענער זייט אים; /25:23 דדן, און תימא, און בוז, און אלע וואס מיט אפגעהאקטע הארעקן; /25:24 און אלע מלכים פון ערב, און אלע מלכים פון די געמישטע פעלקער, וואס וווינען אין מדבר; /25:25 און אלע מלכים פון זמרי, און אלע מלכים פון עילם, און אלע מלכים פון מדי; /25:26 און אלע מלכים פון צפון, די נאנטע און די ווייטע, איינעם נאכן אנדערן, און אלע קיניגרייכן פון דער וועלט וואס אויפן געזיכט פון דער ערד. און דער מלך פון ששך זאל טרינקען נאך זיי. /25:27 און זאלסט זאגן צו זיי:
אזוי האט געזאגט {dn יהוה} פון צבאות, דער {dn גאט} פון ישראל; טרינקט און ווערט שיכור, און ברעכט, און פאלט און שטייט ניט אויף, פון וועגן דער שווערד וואס איך שיק צווישן אייך.
/25:28 און עס וועט זיין, אז זיי וועלן ניט וועלן נעמען דעם כוס פון דיין האנט, צו טרינקען, זאלסטו זאגן צו זיי:
אזוי האט געזאגט {dn גאט} פון צבאות: טרינקען מוזט איר טרינקען! /25:29 ווארום זעט, מיט דער שטאט וואס מיין נאמען ווערט גערופן אויף איר, הייב איך אן בייז צו טאן, און איר זאלט שוינען פארשוינט ווערן? איר וועט ניט פארשוינט ווערן, ווארום איך רוף א שווערד אויף אלע באוווינער פון דער ערד, זאגט {dn גאט} פון צבאות.
/25:30 און דו זאלסט נביאות זאגן אויף זיי אלע די דאזיקע ווערטער, און זאגן צו זיי:
{dn גאט} ברילט פון דער הייך, און פון זיין הייליקער וווינונג לאזט ער ארויס זיין קול: ברילן ברילט ער איבער זיין פיטערפלאץ, ״הידד!״ ווי וויינטערעטער שרייט ער אויף אלע באוווינער פון דער ערד. /25:31 דער ליארעם גרייכט ביז עק ערד, ווארום {dn גאט} האט א קריג מיט די פעלקער, ער משפט זיך מיט אלע לייבער; די רשעים, זיי גיט ער איבער צום שווערד, זאגט {dn גאט}.
/25:32 אזוי האט געזאגט {dn גאט} פון צבאות: זע, אן אומגליק גייט ארויס פון פלאק צו פאלק, און א גרויסער שטורעם וועט זיך דערוועקן אין די עקן פון דער ערד. /25:33 און די דערשלאגענע פון {dn גאט} וועלן זיין אין יענעם טאג פון עק ערד ביז עק ערד; זיי וועלן ניט באקלאגט, און ניט איינגעזאמלט און ניט באגראבן ווערן; צו מיסט אויפן געזיכט פון דער ערד וועלן זיי זיין. /25:34 יאמערט, איר פאסטוכער, און שרייט, און קייקלט אייך אין שטויב, איר פירער פון די שאף, ווארום אייערע טעג זיינען פול צום שעכטן; און איך וועל אייך צעברעכן, און איר וועט פאלן ווי א כלי א טייערע. /25:35 און קיין אנטלויפונג וועט ניט זיין פאר די פאסטוכער, און קיין אנטרינונג פאר די פירער פון די שאף. /25:36 א קול פון געשריי פון די פאסטוכער, און א איללה פון די פירער פון די שאף! ווארום {dn גאט} פארוויסט זייער פיטערונג. /25:37 און פארשניטן וועלן ווערן די פרידלעכע פיטער פלעצער, פון וועגן דעם גרימצארן פון {dn גאט}. /25:38 ער האט פארלאזן ווי א יונגלייב זיי צודעק; זייער לאנד איז געוואפן צו וויסט פון וועגן דעם גרים פון דער פארטיליקערין, און פון וועגן דעם גרים פון זיין צארן.
/26:1 אין אנהייב פון דער מלוכה פון יהויקים דעם זון פון יאשיהון, דעם מלך פון יהודה, איז געווען דאס דאזיקע ווארט פון {dn גאט}, אזוי צו זאגן: /26:2 אזוי האט {dn גאט} געזאגט: שטעל זיך אין הויף פון גאטס הויז, און זאלסט רעדן צו אלע שטעט פון יהודה וואס קומען זיך בוקן אין הויז פון {dn גאט}, אלע ווערטער וואס איך האב דיר באפוילן צו רעדן צו זיי; זאלסט ניט מינערן א ווארט. /26:3 אפשר וועלן זיי הערן, און זיי וועלן זיך אומקערן איטלעכער פון זיי שלעכטן וועג, און איך וועל חרטה האבן אויף דעם בייז וואס איך טראכט זיי צו טאן, פון וועגן זייערע שלעכטע מעשים. /26:4 און זאלסט זאגן צו זיי: אזוי האט {dn גאט} געזאגט: אויב איר וועט ניט צוהערן צו מיר, צו גיין אין מיין תוהר וואס איך האב געלייגט פאר אייך, /26:5 צוצוהערן צו די ווערטער פון מיינע קנעכט די נביאים, וואס איך שיק צו אייך, און שיק נאכאנאנד און נאכאנאנד, און איר האט ניט צוגעהערט, /26:6 וועל איך מאכן דאס דאזיקע אויז אזוי ווי שילו, און די דאזיקע שאט וועל איך מאכן פאר א קללה ביי אלע פעלקער פון דער ערד.
/26:7 און די כהנים און די נביאים און דאס גאנצע פאלק האבן געהערט ירמיהון רעדן די דאזיקע ווערטער אין הויז פון {dn גאט}. /26:8 און עס איז געווען, ווי ירמיהו האט געענדיקט רעדן אלץ וואס {dn גאט} האט אים באפוילן צו רעדן צום גאנצן פאלק, אזוי האבן די כהנים און די נביאים און דאס גאנצע פאלק אים אנגעכאפט, אזוי צו זאגן: שטארבן מוזטו שטארבן! /26:9 אלמאי האסטו נביאות געזאגט אין נאמען פון {dn גאט}, אזוי צו זאגן: אזוי ווי שילו וועט ווערן דאס דאזיקע הויז, און די דאזיקע שטאט וועט זיין וויסט אן א באוווינער? און דאס גאנצע פאלק האט זיך איינגעזאמלט קעגן ירמיהון אין הויז פון {dn גאט}.
/26:10 און די הארן פון יהודה האבן געהערט די דאזיקע ווערטער, און זיי זיינען ארויפגעקומען פון דעם מלכס הויז אין הויז פון {dn גאט}, און האבן זיך געזעצט אין איינגאנג פון דעם נייעם טויער פון {dn גאט}. /26:11 און די כהנים און די נביאים האבן געאגט צו די הארן און צום גאנצן פאלק, אזוי צו זאגן: טויטשטראף קומט דעם דאזיקן מאן, ווייל ער האט נביאות געזאגט אויף דער דאזיקער שטאט, אזוי ווי איר האט געהערט מיט אייערע אויערן. /26:12 האט ירמיהו געזאגט צו אלע הארן און צום גאנצן פאלק, אזוי צו זאגן: {dn גאט} האט מיך געשיקט נביאות צו זאגן אויף דעם דאזיקן הויז און אויף דער דאזיקער שאטט אלע ווערטער וואס איר האט געהערט. /26:13 און אצונד בעסערט אייערע וועגן און אייערע מעשים, און הערט צו דעם קול פון {dn יהוה} אייער {dn גאט}, און {dn יהוה} וועט חרטה האבן אויף דעם בייז וואס ער האט אנגעזאגט אויף אייך. /26:14 און איך, אט בין איך אין אייערע הענט, טוט מיט מיר אזוי ווי עס איז ווויל און ווי עס איז רעכטפארטיק אין אייערע אויגן. /26:15 אבער וויסן זאלט איר וויסן זיין, אז אויב איר טייט מיך, ברענגט איר אומשולדיק בלוט אויף אייך, און אויף דער דאזיקער שטאט, און אויף אירע באוווינער, ווארום {dn גאט} האט מיך באמת געשיקט צו אייך, צו רעדן אין אייערע אויערן אלע די דאזיקע ווערטער.
/26:16 האבן די הארן און דאס גאנצע פאלק געזאגט צו די כהנים און צו די נביאים: דעם דאזיקן מאן קומט ניט טויטשטראף, ווארום אין נאמען פון {dn יהוה} אונדזער {dn גאט} האט ער גערעדט צו אונדז. /26:17 און מענער פון די עלטסטע פון לאנד זיינען אויפגעשטאנען, און האבן געזאגט צו דער גאנצער איינזאמלונג פון פאלק, אזוי צו זאגן: /26:18 מיכה פון מורשת פלעגט נביאות זאגן אין די טעג פון כזקיהו דעם מלך פון יהודה, און האט געזאגט צום גאנצן פאלק פון יהודה אזוי צו זאגן:
אזוי האט געזאגט {dn גאט} פון צבאומת: ציון וועט ווי א פעלד צעאקערט ווערן, און ירושלים וועט הויפנס ווערן, און דער בארג פון גאטס הויז צו וואלדיקע הייכן.
/26:19 האבן אים דען טייטן געטייט כזקיהו דער מלך פון יהודה און גאנץ יהודה? פאר ווארק, ער האט מורא געהאט פאר {dn גאט}, און ער האט געבעטן ביי {dn גאט}, און {dn גאט} האט חרטה געהאט אויף דעם בייז וואס ער האט אנגעזאגט אויף זיי; און מיר טוען זיך אליין א גרויס בייז.
/26:20 און נאך א מאן פלעגט נביאות זאגן אין נאמען פון {dn גאט}, אוריהו דער זון פון שמעיהון, פון קרית־יערים; און ער האט נביאות געזאגט אויף דער דאזיקער שטאט און אויף דעם דאזיקן לאנד, אזוי ווי אלע ווערטער פון ירמיהוין. /26:21 און דער מלך יהויקים, און אלע זיינע גיבורים, און אלע הארן, האבן געהערט זיינע ווערטער, און דער מלך האט אים געזוכט צו טייטן; אבער אוריהו האט געהערט דערפון, און ער האט מורא געקריגן, און איז אנטלאפן און געקומען קיין מצרים. /26:22 האט דער מלך יהויקים געשיקט מענטשן קין מצרים, אלנתן דעם זון פון עכבורן, און נאך מענטשן מיט אים, קיין מצרים. /26:23 און זיי האבן ארויסגעצויגן אוריהון פון מצרים, און האבן אים געבראכט צום מלך יהויקים, און ער האט אים דערשלאגן מיטן שווערד, און אוועקגעווארפן זיין טויט לייב צווישן די קברים פון די קינדער פון פאלק. /26:24 אבער די האנט פון אחיקם דעם זון פון שפנען איז געווען מיט ירמיהון, אז מע זאל אים ניט געבן אין דער האנט פון פאלק אים צו טייטן.

/27:1 אין אנהייב פון דער מלוכה פון יהויקים דעם זון פון יאשיהון, דעם מלך פון יהודה, איז געווען דאס דאזיקע ווארט צו ירמיהן פון {dn גאט}, אזוי צו זאגן: /27:2 אזוי האט געזאגט {dn גאט} צו מיר: מאך דיר בינדשטריק און יאכשטאנגען, און זאלסט זיי אנטאן אויף דיין האלדז. /27:3 און זאלסט זיי שיקן צו דעם מלך פון אדום, און צו דעם מלך פון מואב, און צו דעם מלך פון די קינדער פון עמון, און צו דעם מלך פון צור, און צו דעם מלך פון צידון, דורך דער האנט פון די שלוחים וואר קומען קיין ירושלים צו צדקיהו דעם מלך פון יהודה. /27:4 און זאלסט זיי באפעלן פאר זייערע הארן, אזוי צו זאגן: אזוי האט געזאגט {dn יהוה} פון צבאות, דער {dn גאט} פון ישראל: אזוי זאלט איר זאגן צו אייערע הארן: /27:5 איך האב געמאכט די ערד, די מענטשן און די בהמות וואס אויפן וועזיכט פון דער ערד, מיט מיין גרויס שטארקייט, און מיט מיין אויסגעשטרעקטן ארעם; און איך גיב עס צו דעם וואס איז וווילגעפעלן אין מיינע אויגן. /27:6 און אצונד האב איך געגעבן אלע די דאזיקע לענדער אין דער האנט פון נבוכדנצר דעם מלך פון בבל, מיין קנעכט, און אויך די חיה פון פעלד האב איך אים געגעבן אים צו דינען. /27:7 און אלע פעלקער וועלן דינען אים, און זיין זון, און זיין זונס זון, ביז עס קומט די צייט אויך פון זיין לאנד, און פיל פעלקער און גרויסע מלכים וועלן אים פארקנעכטן. /27:8 און עס וועט זיין, דאס פאלק און דאס קיניגרייך וואס וועט אים, נבוכדנצר דעם מלך פון בבל, ניט דינען, און וואס וועט ניט אריינטאן זיין האלדז אין דעם יאך פון דעם מלך פון בבל, וועל איך מיט שווערד און מיט הונגער און מיט פעסט זיך אפרעכענען מיט יענעם פאלק, זאגט {dn גאט}, ביז איך טו זיי פארלענדן דורך זיין האנט. /27:9 און איר זאלט ניט צוהערן צו אייערע נביאים, און צו אייערע ווארזאגער, און צו אייערע חלומות, און צו אייערע צייכנזעער, און צו אייערע מכשפים, וואס זאגן אייך, אזוי צו זאגן: איר וועט ניט דינען דעם מלך פון בבל. /27:10 ווארום ליגן זאגן זיי אייך נביאות, כדי אייך צו דערווייטערן פון אייוער ערד, און כדי איך זאל אייך פארשטויסן, און איר זאלט אונטערגיין. /27:11 אבער דאס פאלק וואס וועט אריינברענגען זיין האלדז אין דעם יאך פון דעם מלך פון בבל, און וועט אים דינען, וועל איך אים לאזן אויף זיין ערד, זאגט {dn גאט}, און ער עט זי באארבעטן, און זיצן אויף איר.
/27:12 אויך צו צדקיה דעם מלך פון יהודה האב איך גערעדט אזוי ווי אלע די דאזיקע ווערטער, אזוי צו זאגן: ברענגט אריין אייער האלדז אין דעם יאך פון דעם מלך פון בבל, און דינט אים און זיין פאלק, און בלייבט לעבן. /27:13 נאך וואס זאלט איר שטארבן, דו און דיין פאלק, פון שווערד, פון הונווער, און פון פעסט, אזוי ווי {dn גאט} האט אנגעזאגט אויף דעם פאלק וואס וועט ניט דינען דעם מלך פון בבל? /27:14 און איר זאלט ניט צוהערן צו די ווערטער פון די נביאים וואס זאגן צו אייך, אזוי צו זאגן: איר זאלט ניט דינען דעם מלך פון בבל; ווארום ליגן זאגן זיי אייך נביאות. /27:15 ווארום איך האב זיי ניט געשיקט, זאגט {dn גאט}, און זיי זאגן נביאות אין מיין נאמען אויף ליגן, כדי איך זאל אייך פארשטויסן, און אי איר זאלט אונטערגיין, אי די נביאים וואס זאגן אייך נביאות.
/27:16 און צו די כהנים און צו דעם דאזיקן גאנצן פאלק האב איך גערעדט, אזוי צו זאגן: אזוי האט {dn גאט} געזאגט: איר זאלט ניט צוהערן צו די ווערטער פון אייערע נביאים וואס זאגן אייך נביאות, אזוי צו זאגן: אט וועלן די כלים פון גאטס הויז אצונד אין גיכן אומגעקערט ווערן פון בבל; ווארום ליגן זאגן זיי אייך נביאות. /27:17 איר זאלט ניט צוהערן צו זיי; דינט דעם מלך פון בבל, און בלייבט לעבן; נאך וואס זאל די דאזיקע שטאט ווערן א וויסטעניש? /27:18 און אויב זיי זיינען נביאים, און אויב דאס ווארט פון {dn גאט} איז ביי זיי, זאלן זיי אקארשט בעטן ביי {dn גאט} פון צבאות, אז די כלים וואס זיינען נאך געבליבן אין הויז פון {dn גאט}, און אין הויז פון דעם מלך פון יהודה, און אין ירושלים, זאלן ניט אנקומען קיין בבל. /27:19 ווארום אזוי האט געזאגט {dn גאט} פון צבאומת אויף די זיילן, און אויף דעם אים, און אויף די געשטעלן, און אויף דעם רעשט כלים, וואס זיינען געבליבן אין דער דאזיקער שטאט, /27:20 די וואס נבוכדנצר דער מלך פון בבל האט זיי ניט צוגענומען, ווען ער האט פארטריבן יכניה דעם זון פון יהויקימען, דעם מלך פון יהודה, פון ירושלים קיין בבל, מיט אלע אדללייט פון יהודה און ירושלים; /27:21 פאר וואר, אזוי האט געזאגט {dn יהוה} פון צבאומת, דער {dn גאט} פון ישראל, אויף די כלים וואס זיינען געבליבן אין הויז פון {dn גאט}, און אין הויז פון דעם מלך פון יהודה, און אין ירושלים: /27:22 קיין בבל וועלן זיי געבראכט ווערן, און דארטן וועלן זיי זיין, ביז דעם טאג וואס איך טו זיך דערמאנען אן זיי, זאגט {dn גאט}, און וועל זיי אויפברענגען און זיי אומקערן צו דעם דאזיקן ארט.

/28:1 און עס איז געווען אין יענעם יאר, אין אנהייב פון דער מלוכה פון צדקיה דעם מלך פון יהודה, אין פירטן יאר, אין פינפטן חודש, האט צו מיר געזאגט חנניה דער זון פון עזור דעם נביא וואס פון גבעון, אין הויז פון {dn גאט} פאר די אויגן פון די כהנים און פון גאנצן פאלק, אזוי צו זאגן: /28:2 אזוי האט גערעדט {dn יהוה} פון צבאומת, דער {dn גאט} פון ישראל, אזוי צו זאגן: איך האב צעבראכן דעם יאך פון דעם מלך פון בבל. /28:3 אין נאך צוויי יאר צייט קער איך אוים צו דעם דאזיקן ארט אלע כלים פון גאטס הויז, וואס נבוכדנצר דער מלך פון בבל האט אוועקגענומען פון דעם דאזיקן ארט, און זיי געבראכט קיין בבל; /28:4 און יכניה דעם זון פון יהויקימען, דעם מלך פון יהודה, און אלע פארטריבענע פון יהודה, וואס זיינען געקומען קיין בבל, קער איך אום צו דעם דאזיקן ארט, זאגט {dn גאט}; ווארום איך וועל צעברעכן דעם יאך פון דעם מלך פון בבל.
/28:5 האט ירמיה הנביא געזאגט צו חנניה דעם נביא פאר די אויגןפון די כהנים, און פאר די אויגן פון דעם גאנצן פאלק, וואס זיינען געשטאנען אין הויז פון {dn גאט} – /28:6 האט ירמיה הנביא געזאגט: אמן! זאל {dn גאט} טאן אזוי! זאל {dn גאט} מקיים זיין דיינע ווערטער וואס דו האסט נביאות געזאגט, אומצוקערן די כלים פון גאטס הויז, און אלע פארטריבענע, פון בבל צו דעם דאזיקן ארט. /28:7 אבער הער אקארשט דאס דאזיקע ווארט, וואס איך רעד אין דיינע אויערן, און אין די אויערן פון גאנצן פאלק: /28:8 די נביאים וואס זיינען געווען פאר מיר און פאר דיר פון אייביק אן, האבן נביאות געזאגט איבער פיל לענדער, און איבער גרויסע מלוכות, אויף מלחמה, און אויף אומגליק, און אויף פעסט. /28:9 דער נביא וואס זאגט נביאות אויף שלום, איז, ערשט אז דאס ווארט פון דעם נביא קומט אן, ווערט דער נביא דערקענט, אז {dn גאט} האט אים מיט אן אמת געשיקט.
/28:10 האט חנניה דער נביא אראפגענומען דעם יאכשטאנג פון ירמיה הנביאס האלדז, און האט אים צעבראכן. /28:11 און חנניה האט געזאגט פאר די אויגן פון גאנצן פאלק, אזוי צו זאגן: אזוי האט {dn גאט} געזאגט: אזוי וועל איך צעברעכן דעם יאך פון נבוכדנצר דעם מלך פון בבל, אין נאך צוויי יאר צייט, פון דעם האלדז פון אלע פעלקער. – און ירמיה הנביא איז געגאנגען אויף זיין וועג.
/28:12 און דאס ווארט פון {dn גאט} איז געווען צו ירמיהן, נאכדעם ווי חנניה דער נביא האט צעבראכן דעם יאכשטאנג פון ירמיה הנביאס האלדז, אזוי צו זאגן: /28:13 גיי, און זאלסט זאגן צו חנניהן, אזוי צו זאגן:
אזוי האט {dn גאט} געזאגט: הילצערנע שטאנגען האסטו צעבראכן, און וועסט מאכן אנשטאט זיי אייזערנע שטאנגען. /28:14 ווארום אזוי האט געזאגט {dn יהוה} פון צבאות, דער {dn גאט} פון ישראל: אן אייזערנעם יאך האב איך געגעבן אויפן האלדז פון אלע די דאזיקע פעלקער, צו דינען נבוכדנצר דעם מלך פון בבל, און זיי וועלן אים דינען; און אפילו די חיה פון פעלד האב איך אים געגעבן.
/28:15 און ירמיה הנביא האט געזאגט צו חנניה דעם נביא: הער אקארשט, חנניה, {dn גאט} האט דיך ניט געשיקט, און דו האסט פארזיכערט דאס דאזיקע פאלק אויף ליגן. /28:16 דרום האט {dn גאט} אזוי געזאגט: זע, איך שיק דיך אוועק פון געזיכט פון דער ערד; היייאר וועסטו שטארבן, ווייל אפקערונג האסטו גערעדט קעגן {dn גאט}. – /28:17 און חנניה דער נביא איז געשטארבן אין יענעם יאר אין זיבעטן חודש.

/29:1 און דאס זיינען די ווערטער פון דעם בריוו וואס ירמיה הנביא האט געשיקט פון ירושלים צו דעם איבערבלייב פון די עלטסטע פון די פארטריבענע, און צו די כהנים, און צו די נביאים, און צו דעם גאנצן פאלק, וואס נבוכדנצר האט פארטריבן פון ירושלים קיין בבל; /29:2 נאכדעם ווי יכניה דער מלך, און די מוטער־מלכה, און די הויפדינער, די הארן פון יהודה און ירושלים, און די מיינסטערס און די שלעסערס, זיינען ארויסגעגאנגען פון ירושלים; /29:3 דורך דער האנט פון אלעשה דעם זון פון שפנען, און גמריה דעם זון פון חלקיהן, וואס צדקיה דער מלך פון יהודה האט געשיקט צו נבוכדנצר דעם מלך פון בבל קיין בבל – אזוי צו זאגן:
/29:4 אזוי האט געזאגט {dn יהוה} פון צבאות, דער {dn גאט} פון ישראל, צו אלע פארטריבענע וואס איך האב פארטריבן פון ירושלים קיין בבל: /29:5 בויט הייזער און באוווינט, און פלאנצט גערטנער און עסט זייער פרוכט; /29:6 נעמט ווייבער, און געבערט זין און טעכטער, און נעמט ווייבער פאר אייערע זין, און גיט אויס אייערע טעכטער צו מאנען, און זאלן זיי געבערן זין און טעכטער, און מערט אייך דארטן, און מינערט אייך ניט. /29:7 און זוכט דעם פריד פון דער שטאט וואס איך האב אייך פארטריבן אהין, און זייט מתפלל פאר איר צו {dn גאט}, ווארום אין איר פריד וועט זיין פריד צו אייך.
/29:8 ווארום זזי האט געזאגט {dn יהוה} פון צבאומת, דער {dn גאט} פון ישראל: זאל אייך ניט נארן אייערע נביאים וואס צווישן אייך, און אייערע ווארזאגערס, און איר זאלט ניט צוהערן צו אייערע חלומות וואס איר לאזט חלומען. /29:9 ווארום מיט ליגן זאגן זיי אייך נביאות אין מיין נאמען; איך האב זיי ניט געשיקט, זאגט {dn גאט}.
/29:10 ווארום אזוי האט {dn גאט} געזאגט: ווארוואר, ווען זיבעציק יאר ווערן פון אויף בבל, וועל איך זיך דערמאנען אן אייך, און וועל מקיים זיין מיין גוטן צוזאג, אייך אומצוקערן צו דעם דאזיקן ארט. /29:11 ווארום איך ווייס די טראכטונגען וואס איך טראכט וועגן אייך, זאגט {dn גאט}, טראכטונגען פון פריד, און ניט צום בייזן, כדי אייך צו געבן א לעצט און א האפנונג. /29:12 און איר וועט מיך רופן, און איר וועט גיין און וועט מתפלל זיין צו מיר, און איך וועל צויהערן צו אייך. /29:13 און איר וועט מיך זוכן און געפינען, אז איר וועט מיך פארשן מיט אייער גאנצן הארצן. /29:14 און איך וועל זיך לאזן געפינען פון אייך, זאגט {dn גאט}, און איך וועל אומקערן אייער געפאנגענשאפט, און וועל אייך איינזאמלען פון אלע פעלקער, און פון אלע ערטער, וואס איך האב אייך פארשטויסן אהין, זאגט {dn גאט}, און איך וועל אייך אומקערן צו דעם ארט, וואס איך האב אייך פארטריבן פון דארטן. /29:15 ווייל איר האט געזאגט: {dn גאט} האט אונדז אויפגעשטעלט נביאים אין בבל.
/29:16 ווארום אזוי האט {dn גאט} געזאגט אויף דעם מלך וואס זיצט אויפן טראן פון דוד, און אויף דעם גאנצן פאלק וואס זיצט אין דער דאזיקער שטאט – אייערע ברידער וואס זיינען ניט ארויס מיט אייך אין גלות: /29:17 אזוי האט געזאגט {dn גאט} פון צבאומת: זע, איך שיק אן אויף זיי די שווערד, דעם הונגער, און די פעסט, און איך וועל זיי מאכן אזוי ווי עקלדיקע פייגן וואס קענען ניט געגעסן ווארן פאר שלעכטקייט. /29:18 און איך וועל זיי נאכיאגן מיט דער שווערד, מיטן הונגער, און מט דער פעסט, און איך וועל זיי מאכן פאר א שוידער ביי אלע קיניגרייכן פון דער ערד, פאר א קללה, און פאר א שרעק, און פאר א שמוצערונג, און פאר א שאנד, צווישן אלע פעלקער, וואס איך האב זיי פארשטויסן אהין; /29:19 פאר וואס זיי האבן ניט צוגעהערט צו מיינע ווערטער, זאגט {dn גאט}, ווען איך האב בעשיקט צו זיי מיינע קנעכט די נביאים, נאכאנאנד און נאכאנאנד געשיקט; און איר האט ניט צוגעהערט, זאגט {dn גאט}.
/29:20 דרום הערט דאס ווארט פון {dn גאט}, איר אלע פארטריבענע, וואס איך האב ארויסגעשיקט פון ירושלים קיין בבל: /29:21 אזוי האט געזאגט {dn יהוה} פון צבאות, דער {dn גאט} פון ישראל, אויף אכאב דעם זון פון קוליהן, און אויף צדקיהו דעם זון פון מעשיהן, וואס זאגן אייך נביאות אין מיין נאמען ליגן: זע, איך גיב זיי אין דער האנט פון נבוכדראצר דעם מלך פון בבל, און ער וועט זיי דערשלאגן פאר אייערע אויגן.
/29:22 און פון זיי וועט גענומען ווערן א קללה ביי אלע פארטריבענע פון יהודה וואס אין בבל, אזוי צו זאגן: זאל דיך {dn גאט} מאכן אזוי ווי צדקיהו און אזוי ווי אכב, וואס דער מלך פון בבל האט זיי פארברענט אין פייער! /29:23 ווייל זיי האבן געטאן נבלות אין ישראל, און מזנה געווען מיט די ווייבער פון זייערע חברים, און פאלש גערעדט אין מיין נאמען ווערטער וואס איך האב זיי ניט באפוילן; אבער איך ווייס, און בין עדות, זאגט {dn גאט}.
/29:24 און אויף שמעיהון פון נכלם זאלסטו זאגן, אזוי צו זאגן: /29:25 אזוי האט געזאגט {dn יהוה} פון צבאות, דער {dn גאט} פון ישראל, אזוי צו זאגן: ווייל דו האסט געשיקט אין דיין נאמען בריוו צום גאנצן פאלק וואס אין ירושלקים, און צו צפניה דעם זון פון מעשיהן, דעם כהן, און צו אלע כהנים, אזוי צו זאגן: /29:26 {dn גאט} האט דיך געמאכט פאר א כהן אויפן ארט פון יהוידע דעם כהן, כדי עס זאלן זיין אויפזעער אין הויז פון {dn גאט} איבער איטלעכן משוגענעם און נביאות־זאגער, און דו זאלסט אים אריינטאן אין דעם צוואנגקלאץ און אין דעם האלזרינג. /29:27 און אצונד, אלמאי האסטו ניט אנגעשריען אויף ירמיהון פון ענתות, וואס מאכט זיך פאר א נביא צו אייך? /29:28 ווארום ער האט דאך געשיקט צו אונדז קיין בבל: אזוי צו זאגן: דאס איז אויף לאנג; בויט הייזער און באוווינט, און פלאנצט גערטנער און עסט זייער פרוכט.
/29:29 און צפניה דער כהן האט געלייענט דעם דאזיקן בריוו אין די אויערן פון ירמיהו הנביא. /29:30 און דאס ווארט פון {dn גאט} איז געווען צו ירמיהון, אזוי צו זאגן: /29:31 שיק צו אלע פארטריבענע, אזוי צו זאגן:
אזוי האט {dn גאט} געזאגט אויף שמעיהן פון נכלם: ווייל שמעיה האט אייך נביאוס געזאגט, ווען איך האב אים ניט געשיקט, און ער האט אייך פארזיכערט אויף ליגן, /29:32 דרום האט {dn גאט} אזוי געזאגט: זע, איך רעכן זיך מיט שמעיהן פון נכלם, און מיט זיין זאמען; פון אים וועט ניט בלייבן א מאן צו זיצן צווישן דעם דאזיקן פאלק, און ער וועט ניט זען דאס גוטס וואס איך טו מיין פאלק, זאגט {dn גאט}, ווייל אפקערונג האט ער גערעדט קעגן {dn גאט}.

/30:1 דאס ווארט וואס איז געווען צו ירמיהון פון {dn גאט}, אזוי צו זאגן: /30:2 אזוי האט געזאגט {dn יהוה} דער {dn גאט} ווון ישראל, אזוי צו זאגן: שרייב דיר אויף אלע ווערטער וואס איך האב גערעדט צוב דיר, אויף א בוך. /30:3 ווארום זע, טעג קומען, זאגט {dn גאט}, און איך וועל אומקערן די געפאנגענשאפט פון מיין פאלק ישראל און יהודה, זאגט {dn גאט}, און וועל זיי ווידערקערן צו דעם לאנד, וואס איך האב געגעבן זייערע עלטערן, און זיי וועלן עס ארבן.
/30:4 און דאס זיינען די ווערטער וואס {dn גאט} האט גערעדט אויף ישראל און אויף יהודה:
/30:5 פאר וואר, אזוי האט {dn גאט} געזאגט: א קול פון ציטערניש האבן מיר געהערט; אנטסט און ניט פירד /30:6 פרעגט אקארשט און זעט אויב א מאנספארשין קען געווינען; פאר וואס זע איך יעטוועדער מאן מיט זיינע הענט אויף זיינע לענדן, אזוי ווי א געווינערין, און איטלעך פנים איז פארקערט אין גרינקייט? /30:7 וויי, ווארום גרויס איז יענער טאג, אן א גלייכן צו אים; און א צייט פון נויט איז דאס פאר יעקב, אבער פון איר וועט ער געהאלפן ווערן. /30:8 און עס וועט זיין אין יענעם טאג, זאגט {dn גאט} פון צבאות, וועל איך צעברעכן זיין יאך פון דיין האלדז, און דיינע בינדשטריק וועל איך צערייסן; און מער וועלן ניט ארבעטן מיט אים פרעמדע. /30:9 נייערט זיי וועלן דינען {dn יהוה} זייער {dn גאט}, און דוד זייער מלך, וואס איך וועל זיי אויפשטעלן. /30:10 און דו זאלסט ניט מורא האבן, מיין קנעכט, יעקב, זאגט {dn גאט}, און ניט אנגסטן, ישראל, ווארום זע, איך העלף דיך פון דער ווייט, און דיין זאמען פון לאנד פון זייער געפאנגענשאפט; און יעקב וועט ווידער זיין רואיק און זיכער, און קיינער וועט ניט שרעקן. /30:11 ווארום איך בין מיט דיר, זאגט {dn גאט}, דיך צו העלפן; ווארום איך וועל מאכן א פארלענדונג פון אלע פעלקער וואס איך האב דיך אהין צעשפרייט, אבער פון דיר וועל איך קיין פארלענדונג ניט מאכן, און איך וועל דיך שטראפן לויט גערעכטיקייט, אבער פארטיליקן וועל איך דיך ניט פארטיליקן.
/30:12 ווארום אזוי האט {dn גאט} געזאגט: מסוכן איז דיין בראך, שווער איז דיין ווונד. /30:13 קיינער האלט ניט פון דיין גענעזן ווערן, ניטא קיין היילמיטל פאר דיר. /30:14 אלע דיינע ליבהאבער האבן פארגעסן אן דיר, זיי פרעגן ניט אויף דיר; ווארום א שלאק פון א פיינט האב איך דיך געשלאגן, א שטראף אומדערבארימדיק, פאר דיין גרויס פארברעך, ווייל דיינע זינד זיינען פיל. /30:15 וואס שרייסטו אויף דיין בראך, וואס מסוכן איז דיין ווייטאק? פאר דיין גרויס פארברעך, ווייל דיינע זינד זיינען פיל, האב איך דאס געטאן צו דיר. /30:16 אבער אלע דיינע פארצערער וועלן פארצערט ווערן, און אלע דיינע פיינט וועלן אלע אין געפאנגענשאפט גיין, און דיינע רויבער וועלן צו רויב ווערן, און אלע דיינע אויסרויבער וועל איך געבן צו אויסרויבונג. /30:17 ווארום איך וועל ברענגען א רופאה צו דיר, און פון דיינע ווונדן וועל איך דיך היילן, זאגט {dn גאט}; ווייל מען האט דיך גערופן פארשטויסענע: ״ציון איז זי, קיינער פרעגט ניט אויף איר״.
/30:18 אזוי האט {dn גאט} געזאגט: זע, איך קער אום די געפאנגענשאפט פון די געצעלטן פון יעקב, און זיינע וווינונגען וועל איך דערבארימען; און די שטאט וועט אפגעבויט ווערן אויף איר הויפן, און דער פלאץ וועט באוווינט זיין אויף זיין שטייגער. /30:19 און ארויסגיין וועט פון זיי א לויבונג, און א קול פון לוסטיקע; און איך וועל זיי מערן, און זיי וועלן ניט געמינערט ווערן, און איך וועל זיי פארברעסערן, און זיי וועלן ניט געווינציקט ווערן. /30:20 און זיינע קינדער וועלן זיין ווי פריער, און זיין עדה וועט שטיין פעסט פאר מיר; און איך וועל זיך רעכענען מיט אלע זיינע דריקער. /30:21 און זיין פירשט וועט זיין פון אים אליין, און זיין געוועלטיקער וועט פון זיין מיט ארויס; /30:22 און איך וועל אים דערנענטערן, און ער וועט גענען צו מיר; ווארום ווער איז דער וואס קען איינשטעלן זיין הארץ צו גענענען צו מיר? זאגט {dn יהוה}. און איר וועט מיר זיין צום פאלק, און איך וועל אייך זיין צום {dn גאט}.
/30:23 זע, א שטורעם פון {dn גאט}, א גרימצארן איז ארויס, א רייסיקער שטורעמווינט; אויף דעם קאפ פון די רשעים וועט ער פאלן. /30:24 ניט אפגיין וועט דער צארן פון {dn גאט}, ביז ער טוט, און ביז ער איז מקיים, די טראכטונגען פון זיין הארצן; אין סוף פון די טעג וועט איר דאס פארשטיין. /30:25 אין יענער צייט, זאגט {dn יהוה}, וועל איך זיין צום {dn גאט} ביי אלע משפחות פו ישראל, און זיי וועלן מיר זיין צום פאלק.

/31:1 אזוי האט {dn גאט} געזאגט: געפונען האט לייטזעליקייט אין מדבר דאס פאלק פון שווערד געבליבן; גיי אים בארוען, ישראל. /31:2 פון ווייטן האט {dn גאט} זיך באוויזן צו מיר: יא, אייביקע ליבשאפט האב איך דיך ליב, דרום צי איך דיך צו מיט גענאד. /31:3 איך וועל דיך נאך אויפבויען, און וועסט אויפגעבויט ווערן, יונגפרוי ישראל; /31:4 וועסט נאך אנטאן דיינע פייקלעך, און ארויסגיין אין לוסטיקן טאנץ. וועסט נאך פלאנצן וויינגערטנער אויף די בערג פון שומרון; פלאנצן וועלן פלאנצער און פארניצן אליין. /31:5 ווארום זיין וועט א טאג, ווען די וועכטער רופן אויפן געבערג פון אפרים: שטייט אויף, און לאמיר ארויפגיין קיין ציון, צו {dn יהוה} אונדזער {dn גאט}.
/31:6 ווארום אזוי האט {dn גאט} געזאגט: זינגט מיט פרייד וועגן יעקב, און שאלט וועגן דעם קאפ פון די פעלקער; מאכט הערן, לויבט, און זאגט: העלף, {dn גאט}, דיין פאלק, דעם איבערבלייב פון ישראל.
/31:7 זע, איך ברענג זיי פון צפון־לאנד, און וועל זיי איינזאמלען פון די עקן ערד; צווישן זיי דעם בלינדן און דעם הינקעדיקן, די טראגעדיקע און די געווינערין אין איינעם; א גרויס געזעמל וועלן זיי זיך אומקערן אהער. /31:8 מיט געוויין וועלן זיי קומען, און מיט לייטזעליקייט וועל איך זיי ברענגען; איך וועל זיי פירן ביי טייכן וואסער, אויף א וועג א גלייכן וואס זיי וועלן דרין ניט געשטרויכלט ווערן; ווארום איך בין א פאטער צו ישפאל, און אפרים, ער איז מיין בכור.
/31:9 הערט דאס ווארט פון {dn גאט}, איר וועלקער, און דערציילט אין די אינדזלען פון דער ווייט, און זאגט: דער וואס האט צעשפרייט ישראל, טוט אים איינזאמלען, און היט אים ווי א פאסטוך זיין סטאדע. /31:10 ווארום {dn גאט} האט אויסגעקויפט יעקב, און אים אויסגעלייזט פון דער האנט פון דעם שטארקערן פון אים. און זיי וועלן קומען און זינגען אויף דער הייך פון ציון, /31:11 און זיי וועלן שטראמען צו גאטס גוטס, צו תבואה, און צו וויין, און צו אייל, און צו יונגע שאף און רינדער; און זייער זעל וועט זיין ווי א באוועסערטער גארטן, און זיי וועלן מער ווידער ניט שמאכטן. /31:12 דענצמאל וועט די יונגפרוי זיך פרייען אין טאנץ, און בכורים און זקנים אין איינעם; און איך וועל פארקערן זייער טרויער אין פרייד, און וועל זיי טרייסטן און זיי דערפרייען אין זייער קומער. /31:13 און איך וועל זעטן די זעל פון די כהנים מיט פעטקייט, און מיין פאלק וועט זיין זאט מיט מיין גוטס, זאגט {dn גאט}.
/31:14 אזוי האט {dn גאט} געזאגט: א קול ווערט אין רמה געהערט, א יאמער, א ביטער געוויין; רחל וויינט אויף אירע קינדער, זי וויל זיך ניט טרייסטן נאך אירע קינדער, וואס זיי זיינען מער ניטא.
/31:15 אזוי האט {dn גאט} געזאגט: פארמייד דיין קול פון געוויין, און דיינע אויגן פון רטרערן, ווארום פאראן א לוין פאר דיין מי, זאגט {dn גאט}; און זיי וועלן זיך אומקערן פון לאנד פון דעם פיינט. /31:16 און פאראן א האפונג פאר דיין לעצט, זאגט {dn גאט}, און די קינדער וועלן זיך אומקערן צו זייער געמארק. /31:17 הערן האב איך געהערט אפרים זיך קלאגן: האסט מיך געשטראפט, און איך בין געשטראפט, און איך בין געשטראפט געווארן, ווי א קאלב ניט געלערנט; לאז מיך אומקערן, און איך וועל זיך אומקערן, ווארום דו ביסט {dn יהוה} מיין {dn גאט}. /31:18 ווארום נאך מיין אפקערונג האב איך חרטה געהאט, און נאך מיין געווארן ווערן, האב איך זיך געשלאגן אויפן דיך; איך שעם זיך און בין אין ביוש, ווייל איך טראג די שאנד פון מיין יוגנט. /31:19 איז מיר א טייער זון אפרים, צי א קינד א געצערטלטס? ווארום ווי נאר איך רעד פון אים; בענקען בענק איך ווידער נאך אים: דרום ברומען מיינע אינגעווייד צו אים; דערבארימען וועל איך אים דערבארימען, זאגט {dn גאט}. /31:20 שטעל דיר צייכנס, מאך דיר וועגשטאנגען, גיב אכט אויף דעם שטעג, דעם וועג וואס דו ביסט געגאנגען; קער זיך אום, יונגפרוי ישראל, קער זיך אום צו די דאזיקע שטעט דיינע. /31:21 ביז וואנען וועסטו זיך אפדרייען, טאכטער ווידערשפעניקע? פאר וואר, {dn גאט} האט באשאפן א נייס אויף דער ערד: די ווייבספארשוין זאל זיך שדכען צום מאן.
/31:22 אזוי האט געזאגט {dn יהוה} פון צבאות, דער {dn גאט} פון ישראל: מע וועט נאך זאגן דאס דאזיקע ווארט אין לאנד פון יהודה, און אין זיינע שטעט, ווען איך קער אום זייער געוואנגענשאפט: {dn גאט} זאל דיך גענטשן, וווינונג פון גערעכטיקייט, הייליקער בארג! /31:23 און יהודה און אלע זיינע שטעט וועלן דרינען זיצן אין איינעם: אקערלייט, און די וואס ציען מיט סטאדיעס. /31:24 ווארום איך דערקוויק די מידע זעל, און איטלעך זעל וואס שמאכט, טו איך אנפילן.
/31:25 דערויף האב איך זיך אויפגעכאפט און מיך אומגעקוקט; און מיין שלאף איז מיר זיך געווען.
/31:26 זע, טעג קומען, זאגט {dn גאט}, און איאך וועל פארזייען דאס הויז פון ישראל און דאס הויז פון יהודה, מיט זאמען פון מענטשן, און מיט זאמען פון בהמות. /31:27 און עס וועט זיין, אזוי ווי איך האב אויפגעפאסט אויף זיי, אויסצורייסן און איינצוווארפן, און צו צעשטערן און אונטערצוברענגען, און בייז צו טאן, אזוי וועל איך אויפפאסן אויף זיי, צו בויען און צו פלאנצן, זאגט {dn גאט}.
/31:28 אין יענע טעג וועט מען מער ניט זאגן: די פאטערס האבן געגעסן זויערע וויינטרויבן, און די ציין פון די זין זיינען האיליק. /31:29 נייערט איטלעכער פאר זיין זינד וועט שטארבן; יעטוועדער מענטש וואס עסט די זויערע וויינטרויבן, זיינע ציין וועלן האיליק ווערן.
/31:30 זע, טעג קומע, זאגט {dn גאט}, און איך וועל שליסן מיט דעם הויז פון ישראל, און מיאט דעם הויז פון יהודה, א נייעם בונד; /31:31 ניט ווי דער בונד וואס איך האב געשלאסן מיט זייערע עלטערן אין דעם טאג וואס איך האב אנגענומען זייער האנט זיי ארויסצוציען פון לאנד מצרים; ווארום זיי האבן פארשטערט מיין בונד, הגם איך בין געווען זייער האר, זאגט {dn גאט}. /31:32 נייערט דאס וועט זיין דער בונד וואס איך וועל שליסן מיט דעם הויז פון ישראל נאך יענע טאג, זאגט {dn גאט}: איך גיב אריין מיין תורה אין זיי, און אויף זייער הארצן וועל איך זי אויפשרייבן; און איך וועל זיי זיין צום {dn גאט}, און זיי וועלן מיר זיין צום פאלק. /31:33 און זיי וועלן מער ניט לערנען איטלעכער זיין חבר, און איטלעכר זיין ברודער, אזוי צו זאגן: קענט {dn גאט}! ווארום זיי אלע וועלן מיך קענען, פון זייער קלענסטן ביז זייער גרעסטן, זאגט {dn גאט}; ווארום איך וועל פארגעבן זייער זינד, און זייער חטא וועל איך מער ניט דערמאנען. /31:4 אזוי האט {dn גאט} געזאגט, דער וואס גיט די זון פאר א ליכט ביי טאג, און אי געזעצן פון לבנה און שטערן פאר א ליכט ביי נאכט; דער וואס רודערט אויף דעם אים, אז זיינע וועלן ברומען – {dn יהוה} פון צבאומת איז זיין נאמען: /31:35 אויב די דאזיקע געזעצן וועלן אפגעטאן ווערן פון פאר מיר, זאגט {dn גאט}, וועט אויך דער זאמען פון ישראל אויפהערן צו זיין א פאלק פאר מיר אלע טעג.
/31:36 אזוי האט {dn גאט} געזאגט: אויב די הימלען פון אויבן וועלן אויסגעמאסטן ווערן, און די גרונטפעסטן פון דער ערד אונטן וועלן דערפארשט ווערן, וועל איך אויך פאראכטן אלדעם זאמען פון ישראל, פאר אלץ וואס זיי האבן געטאן, זאגט {dn גאט}.
/31:37 זע, טעג קומען, זאגט {dn גאט}, און די שטאט וועט אויפגעבויט ווערן צו {dn גאט}, פון דעם טורעם פון כננאל ביזן ווינקלטויער. /31:38 און די מעסטשנויר וועט ארויסגיין ווייטער, גלייך אקעגן, ביזן בערגל גרב, און וועט זיך פארדרייען קיין גועה. /31:39 און דער גאנצער טאל פון פגרים און אש, און אלע פעלדער ביז באק קדרון, ביזן ווינקל פון פערדטויער אין מזרח, וועלן זיין הייליק צו {dn גאט}; עס וועט מער ניט אויסגעריסן ווערן, און ניט צעשטערט ווערן, אויף אייביק.

/32:1 דאס ווארט וואס איז געווען צו ירמיהון פון {dn גאט}, אין צענטן יאר פון צדקיהו דעם מלך פון יהודה, דאס איז דאס אכצנטע יאר פון נבוכדראצר. /32:2 און דער חיל פון דעם מלך פון בבל האט דענצמאל געלעגערט אויף ירושלים, און ירמיהו הנביא איז געווען איינגעשפארט אין הויף פון דער וואך, וואס אין הויז פון דעם מלך פון יהודה. אויף ירושלים, און ירמיהו הנביא איז געווען איינגעשפארט אין הויף פון דער וואך, וואס אין הויז פון דעם מלך פון יהודה. /32:3 ווארום צדקיהו דער מלך פון יהודה האט אים איינגעשפארט, אזוי צו זאגן: אלמאי זאגסטו נביאות, אזוי צו זאגן: אזוי האט {dn גאט} געזאגט: זע, איך גיב די דאזיקע שטאט אין דער האנט פון דעם מלך פון בבל, און ער וועט זי באצווינגען; /32:4 און צדקיהו דער מלך פון יהודה וועט ניט אנטרונען ווערן פון דער האנט פון די כשדים, נייערט איבערגעגעבן וועט ער איבערגעגעבן ווערן אין דער האנט פון דעם מלך פון בבל, און ער וועט רעדן צו אים מויל צו מויל, און אויג אין אויג וועט ער אים זען; /32:5 און קיין בבל וועט ער אוועקפירן צדקיהון, און דארטן וועט ער זיין ביז איך דערמאן זיך אן אים, זאגט {dn גאט}; אז איר וועט מלחמה האלטן מיט די כקשדים, וועט איר ניט באגליקן?
/32:6 און ירמיהו האט געזאגט: דאס ווארט פון {dn גאט} איז געווען צו מיר אזוי צו זאגן: /32:7 זע, חנמאל דער זון פון שלום דיין פעטער קומט צו דיר, אזוי צו זאגן: קויף דיר מיין פעלד וואס אין ענתות, ווארום דיר געהערט דאס אויסלייזרעכט אפצוקויפן.
/32:8 און חנמאל מיין פעטערס זון איז געקומען צו מיר אין הויף פון דער וואך, אזוי ווי דאס ווארט פון {dn גאט}, און דער האט צו מיר געזאגט: קויף אפ, איך בעט דיך, מיין פעלד וואס אין ענתות, וואס אין לאנד בנימין, ווארום דיר געהערט דאס רעכט פון ירושה, און דיר געהערט די אויסלייזונג; קויף עס דיר אפ. האב איך געוווסט אז דאס איז דאס ווארט פון {dn גאט}. /32:9 און איך האב אפגעקויפט דאס פעלד פון כקנמאל, מיין פעטערס זון, וואס אין ענתות, און איך האב אים אפגעווויגן דאס געלט, זיבן שקל און צען, זילבער. /32:10 און איך האב אויפגעשריבן אויף א געשריפטס, און פארחתמעט, און וועשטעלט עדות, און אפגעווויגן דאס געלט אויף א וואגשאל. /32:11 און איך האב גענומען דעם שטר־מכירה, דעם פארכחתמעטן מיט די באדינגען און די אפמאכן, און דעם אפענעם. /32:12 און איך האב געגעבן דעם שטר־מכירה צו ברוך דעם זון פון נריה דעם זון פון מחסיהן, פאר די אויגן פון חנמאל דעם זון פון מיין פעטער, און פאר די אויגן פון די עדות וואס האבן זיך אונטערגעשריבן אויף שטר־מכירה, פאר די אויגן פון אלע יידן וואס זיינען געזעסן אין הויף פון דער וואך. /32:13 און איך האב באפוילן ברוכן פאר זייערע אויגן, אזוי צו זאגן: /32:14 אזוי האט געזאגט {dn יהוה} פון צבאומת, דער {dn גאט} פון ישראל: נעם די דאזיקע געשריפטסן, דעם דאזיקן שטר־מכירה, אי דאס פארחתמעטע, אי דאס דאזיקע אפענע געשריפטס, און זאלסט זיי אריינטאן אין א ליימענער כלי, כדי זיי זאלן האלטן פיל טעג. /32:15 ווארום אזוי האט געזאגט {dn יהוה} פון צבאות, דער {dn גאט} פון ישראל: עס וועלן נאך געקויפט ווערן הייזער און פעלדער און וויינגערטנער אין דעם דאזיקן לאנד.
/32:16 און איך האב מתפלל געווען צו {dn גאט} נאכדעם ווי איך האב איבערגעגעבן דעם שטר־מכירה צו ברוך דעם זון פון נריהן, אזוי צו זאגן: /32:17 וויי, {dn גאט דו האר}! זע, דו האסט געמאכט די הימלען און די ערד מיט דיין גרויס שטארקייט, און מיט דיין אויסגעשטרעקטן ארעם; פון דיר איז ניט פארמיטן קיין זאך. /32:18 טוסט חסד מיטן טויזנטסטן גליד, און באצאלסט די זינד פון די עלטערן אין דעם בוזעם פון זייערע קינדער נאך זיי; דו גרויסער, מאכטיקער {dn גאט}, וואס {dn יהוה} פון צבאות איז זיין נאמען, /32:19 גרויס אין באראט, און שטארק אין טואונג, וואס דיינע אויגן זיינע אפן אויף אלע וועגן פון די מענטשנקינדער, צו געבן איטלעכן לויט זיינע וועגן און לויט דער פרוכט פון זיינע מעשים; /32:20 דו וואס האסט געטאן צייכנס און ווונדער אין לאנד מצרים, און ביז אויף היינטיקן טאג, אי צווישן ישראל, אי צווישן אנדערע מענטשן, און האסט זיך געמאכט א נאמען, אזוי ווי היינטיקן טאג; /32:21 און האסט ארויסגעצויגן דיין פאלק ישראל פון לאנד מצרים מיט צייכנס און מיט ווונדער, און מיט א שטארקער האנט, און מיט אן אויסגעשטרעקטן ארעם, און מיט גרויס פארכטיקייט; /32:22 און האסט זיי געגעבן דאס דאזיקע לאנד, וואס דו האסט געשווארן זייערע עלטערן זיי צו געבן, א לאנד וואס פליסט מיט מילך און האניק; /32:23 און זיי זיינען געקומען, און האבן עס געארבט; אבער זיי האבן ניט צוגעהערט צו דיין קול, און אין דיין תורה זיינען זיי ניט געגאנגען; אלץ וואס דו האסט זיי באפוילן צו טאן האבן זיי ניט געטאן, און דו האסט געמאכט געשען צו זיי אלדאס דאזיקע בייז. /32:24 זע, די ערדוואלן זיינען געקומען וויז דער שטאט, זי צו באצווינגען, און די שטאט ווערט איבערגעגעבן אין דער האנט פון די כשדים וואס האלטן מלחמה אויף איר, פוין וועגן דער שווערד און דעם הונגער און דער פעסט; און וואס דו האסט גערעדטר איז געשען, און אט זעסטו עס. /32:25 פון דעסטוועגן האסטו, {dn גאט דו האר}, געזאגט צו מיר: קויף דיר דאס פעלד וואר געלט, און שטעל עדות; ווען די שטאט ווערט איבערגעגעבן אין דער האנט פון די כשדים.
/32:26 איז דאס ווארט פון {dn גאט} וועווען צו ירמיהון, אזוי צו זאגן: /32:27 זע, איך בין {dn יהוה} דער {dn גאט} פון אלע לייבער; איז דען פארמיטן פון מיר א שום זאך? /32:28 דרום האט {dn גאט} אזוי געזאגט: זע, איך גיב די דאזיקע שטאט אין דער האנט פון די כשדים, און אין דער האנט פון נבוכדראצר דעם מלך פון בבל, און ער וועט זי באצווינגען. /32:29 און די כשדים וואס האלטן מלחמה אויף דער דאזיקער שטאט, וועלן קומען און וועלן אנצינדן די דאזיקע שטאט אין פייער, און וועלן זי פארברענען מיט די הייזער וואס מע האט גערייכערט אויף זייערע דעכער צו בע, און געגאסן גיסאפפער צו פרעמדע געטער, כדי מיך צו דערצערענען. /32:30 ווארום די קינדער פון ישראל און די קינדער פון יהודה פלעגן פון זייער יוגנט אן רק טאן וואס איז שלעכט אין מיינע אויגן; ווארום די קינדער פון ישראל טוען מיך רק דערצערענען מיט דעם ווערק פון זייערע הענט, זאגט {dn גאט}. /32:31 ווארום צו מיין פארדראס און צו מיין גרימצארן איז מיר געווען די דאזיקע שטאט פון דעם טאג וואס מען האט זי געבויט. און ביז אויף היינטיקן טאג, אזוי אז איך מוז זי אפטאן פון מיין פנים, /32:32 איבער אלדעם בייז פון די קינדער פון ישראל און די קינדער פון יהודה, וואס זיי האבן געטאן מיך צו דערצערענען, זיי, זייערע מלכים, זייערע הארן פון ישראל און די קינדער פון יהודה, וואס זיי האבן געטאן מיך צו דערצערענען, זיי, זייערע מלכים, זייערע הארן, זייערע כהנים, און זייערע נביאים, און די מענער פון יהודה און די באוווינער פון ירושלים. /32:33 און זיי האבן געקערט צו מיר דעם רוקן און ניט דעם פנים, און איך האב זיי געלערנט, נאכאנאנד און נאכאנאנד געלערנט, אבער זיי האבן ניט צוגעהערט צו נעמען א מוסר. /32:34 און זיי האבן אריינגעטאן זייערע אומווערדיקייטן אין דעם הויז וואס מיין נאמען ווערט גערופן אויף אים, עס צו פאראומרייניקן. /32:35 און זיי האבן געבויט די במות פון בעל וואס אין טאל פון בן־הנום, אויף מקריב צו זיין זייערע זין און זייערע טעכטער צום אולך, וואס ניט איך האב זיי באפוילן, און ניט מיר איז אויפן זינען ארויפגעקומען, מע זאל טאן די דאזיקע אומווערדיקייט, כדי צו מאכן זינדיקן יהודה. /32:36 אבער אצונד, פאר וואר, האט אזוי געזאגט {dn יהוה} דער {dn גאט} פון ישראל אויף דער דאזיקער שטאט, וואס איר זאגט, זי איז איבערגעגעבן אין דער האנט פון דעם מלך פון בבל דורך דער שווערד, און דורך דעם הונגער, און דורך דער פעסט:
/32:37 זע, איך זאמל זיי איין פון אלע לענדער, וואס איך האב זיי פארשטויסן אהין אין מיין כעס, און אין מיין גרים, און אין גרויס צארן, און איך וועל זיי אומקערן צו דעם דאזיקן ארט, און זיי מאכן וווינען אין זיכערקייט. /32:38 און זיי וועלן מיר זיין צום פאלק, און איך וועל זיי זיין צום {dn גאט}. /32:39 און איך וועל זיי געבן איין הארץ, און איין וועג, מורא צו האבן פאר מיר אלע טעג, כדי זיי זאל גוט זיין, און זייערע קינדער נאך זיי. /32:40 און איך וועל זיי שליסן אן אייביקן בונד, אז איך וועל זיך ניט אפקערן פון הינטער זיי – כדי איך זאל זיי באגיטיקן; און מיין פארכט וועל איך אריינגעבן אין זייער הארצן, ניט אוועקצוגיין פון מיר. /32:41 און איך וועל מיך פרייען איבער זיי, זיי צו באגיטיקן, און וועל זיי איינפלאנצן אין דעם דאזיקן לאנד מיט אן אמת, מיט מיין גאנצן הארצן, און מיט מיין גאנצער זעל. /32:42 ווארום אזוי האט {dn גאט} געזאגט: אזוי ווי איך האב געבראכט אויף דעם דאזיקן פאלק דאס דאזיקע גרויסע בייז, אזוי ברענג איך אויף זיי דאס גאנצע גוטס וואס איך זאג אן וועג זיי. /32:43 און פעלד וועט געקויפט ווערן אין דעם דאזיקן לאנד, וואס איר זאגט, עס איז א וויסטעניש, אן א מענטש אדער א בהמה, עס איז איבערגעגעבן אין דער האנט פון די כשדים. /32:44 מע וועט קויפן פעלדער פאר געלט, און מע וועט שרייבן שטר־מכירהס, און פארחתמען, און שטעלן עדות, אין לאנד בנימין, און ארום ירושלים, און אין די שטעט פון יהודה, און אין די שטעט פון דעם געבערג, און אין די שטעט פון דער נידערונג, אואן אין די שטעט פון דרום; ווארום איך וועל אומקערן זייער געפאנגענשאפט, זאגט {dn גאט}.

/33:1 און דאס ווארט פון {dn גאט} איז געווען צו ירמיהון א צווייט מאל, ווען ער איז נאך געווען איינגעשפארט אין הויף פון דער וואך, אזוי צו זאגן:
/33:2 אזוי האט געזאגט {dn יהוה} וואס האט עס געמאכט, {dn יהוה} וואס האט דאס געפורעמט עס אנצוברייטן, דער וואס זיין נאמען איז {dn יהוה}: /33:3 רוף מיך, און די וועל דיר ענטפערן, און איך וועל דיר דערציילן גרויסע זאכן, און פארבארגענע וואס דו ווייסט ניט.
/33:4 ווארום אזוי האט געזאגט {dn יהוה} דער {dn גאט} פון ישראל אויף די הייזער פון דער דאזיקער שטאט, און אויף די הייזער פון די מלכים פון יהודה, וואס זיינען איינגעווארפן געווארן פאר די ערדוואלן און פאר דער שטרייטמויער, /33:5 וואס זיי קומען מלחמה האלטן דערויף מיט די כשדים, און זיי אנצופילן מיט די פגרים פון די מענטשן וואס איך האב געשלאגן אין מיין כעס און אין מיין גרימצארן, און וואס איבער אל זייער בייז האב איך פארבארגן מיין פנים פון דער דאזיקער שטאט:
/33:6 זע, איך ברענג אויף איר א גענעזונג און א היילונג, און וועל זי היילן;
און איך וועל זיי אנטפלעקן א שפע פון שלום און זיכערקייט. /33:7 און איך וועל אומקערן די געפאנגענשאפט פון יהודה, און די געפאנגענשאפט פון ישראל, און וועל זיי אויפבויען אזוי ווי פריער. /33:8 און איך וועל זיי רייניקן פון אל זייער חטא וואס זיי האבן געזינדיקט צו מיר, און וועל פארגעבן אלע זייערע חטאים וואס זיי האבן געזינדיקט צו מיר, און וואס זיי האבן פארבראכן אקעגן מיר. /33:9 און עס וועט מיר זיין פאר א נאמען פון פרייד, פאר א לויב, און פאר א שיינקייט, ביי אלע פעלקער פון דער ערד, וואס וועלן הערן אל דאס גוטס וואס איך טו מיט זיי, און וועלן אנגסטן און ציטערן פון וועגן אלדעם גוטס און פון וועגן אלדעם גליק וואס איך באשער איר.
/33:10 אזוי האט {dn גאט} געזאגט: עס וועט נאך געהערט ווערן אין דעם דאזיקן ארט, וואס איר זאגט, ער איז וויסט, אן א מענטשן און אן א בהמה, אין די שטעט פון יהודה, און אין די גאסן פון ירושלים, וואס זיינען פארוויסט, אן א מענטשן, און אן א באוווינער, און אן א בהמה, /33:11 דער קול פון לוסטיקייט און דער קול פון פרייד, דער קול פון א כתן און דער קול פון א כלה, דער קול פון די וואס זאגן: ״לויבט {dn גאט} פון צבאות, ווארום {dn גאט} איז גוט, ווארום אייביק איז זיין חסד!״, פון די וואס ברענגען דאנקאפפער אין הויז פון {dn גאט}; ווארום איך וועל אומקערן די געפאנגענשאפט פון דעם לאנד אזוי ווי פריער, זאגט {dn גאט}.
/33:12 אזוי האט געזאגט {dn גאט} פון צבאות: עס וועט נאך זיין אין דעם דאזיקן ארט וואס איז וויסט, אן א מענטשן אדער א בהמה, און אין אלע זיינע שטעט, א פיטערפלאץ פאר פאסטוכער וואס מאכן הויערן שאף. /33:13 אין די שטעט פון דעם געבערג, אין די שטעט פון דער נידערונג, און אין די שטערט פון דרום, און אין לאנד בנימין, און ארום ירושלים, און אין די שטערט פון יהודה, וועלן ווידער דורכגיין שאף דורך דעם ציילערס הענט, זאגט {dn גאט}.
/33:14 זע, טעג קומען, זאגט {dn גאט}, און איך וועל מקיים זיין דעם גוטן צוזאג וואס איך האב צוגעזאגט אויף דעם הויז פון ישראל, און אויף דעם הויז פון יהודייה. /33:15 אין יענע טעג, און אין יענע צייט, וועל איך מאכן שפראצן פון דודן א שפראץ פון גערעכטיקייט, און ער וועט טאן רעכט און גערעכטיקייט אין לאנד. /33:16 אין יענע טעג וועט געהאלפן ווערן יהודה, און ירושלים וועט רוען אין זיכערקייט; און דאס איז וואס מע וועט זי רופן: ״{dn גאט} איז אונדזער גערעכטיקייט!״
/33:17 ווארום אזוי האט {dn גאט} געזאגט: עס וועט ניט פארשניטן ווערן פון דודן א מאן צו זיצן אויף טראן פון דעם הויז פון ישראל; /33:18 און אויך פון די כהנים פון שבט לוי וועט ניט פארשניטן ווערן א מאן פון פאר מיר, אויפצוברענגען בראנדאפפער, און צו דעמפן שפייזאפפער, און צו מאכן שלאכטאפפער, אלע טעג.
/33:19 און דאס ווארט פון {dn גאט} איז געווען צו ירמיהון, אזוי צו זאגן
/33:20 אזוי האט {dn גאט} געזאגט: אויב איר קענט פארשטערן מיין בונד מיטן טאג, און מיין בונד מיט דער נאכט, אז טאג און נאכט זאלן ניט זיין אין זייער צייט, /33:21 וועט אויך מיין בונד פארשטערט ווערן מיר דוד מיין קנעכט, אז פון אים זאל ניט זיין א זון כו קיניגן אויף זיין טראן, און מיט די כהנים פון שבט לוי מיינע דינער. /33:22 אזוי ווי דער חיל פון הימנל קען ניט געציילט ווערן, און דער זאמד פון ים קען ניט געמאסטן ווערן, אזוי וועל איך מערן דעם זאמען פון מיין קנעכט דוד, און די לויים וואס דינען מיר.
/33:23 און דאס ווארט פון {dn גאט} איז געווען צו ירמיהון, אזוי צו זאגן: /33:24 האסטו ניט געמערקט וואס די דאזיקע לייט רעדן, אזוי צו זאגן: די צוויי משפחות וואס {dn גאט} האט זיי געוועסט אויסדערוויילט, זיי האט ער פאראכט? און מיין פאלק לעסטערן זיי, אז עס איז מער ניט קיין אומה ביי זיי.
/33:25 אזוי האט {dn גאט} געזאגט: אויב איך האב ניט מיין בונד מיט טאג און נאכט, די געזעצן פון ערד און הימל, ניט געמאכט, /33:26 וועל איך אויך פאראכטן דעם זאמען פון יעקב, און דוד מיין קנעכט, ניט צו נעמען פון זיין זאמען געוועלטיקער איבער דעם זאמען פון אברהם, יצחק, און יעקב; ווארום איך וועל אומקערן זייער געפאנגענשאפט, און וועל זיי דערבארימען.

/34:1 דאס ווארט וואס איז געווען צו ירמיהון פון {dn גאט}, בעת נבוכדראצר דער מלך פון בבל, און זיין גאנצער חיל, און אלע קיניגרייכן פון דער ערד אונטער דער ממשלה פון זיין האנט, און אלע פעלקער, האבן מלחמה געהאלטן אויף ירושלים און אויף אלע אירע שטעט; א זוי צו זאגן:
/34:2 אזוי האט געזאגט {dn יהוה} דער {dn גאט} פון ישראל: גיי, און זאלסט רעדן צו צדקיהו דעם מלך פון יהודה, און זאגן צו אים:
אזוי האט {dn גאט} געזאגט: זע, איך גיב די דאזיקע שטאט אין דער האנט פון דעם מלך פון בבל, או ער וועט זי פארברענען אין פייער. /34:3 און דו וועסט ניט אנטרונען ווערן פון זיין האנט, נאר כאפן וועסטו געכאפט ווערן, און אין זיין האנט וועסטו איבערגעגעבן ווערן, און אויג אין אויג וועסטו זען דעם מלך פון בבל, און מויל צו מויל וועט ער מיט דיר רעדן, און קיין בבל וועסטו קומען.
/34:4 אבער הער דאס ווארט פון {dn גאט}, צדקיהו מלך פון יהודה: אזוי האט {dn גאט} געזאגט אויף דיר: וועסט ניט שטארבן דורכן שווערד. /34:5 בשלום וועסטו שטארבן, און לויט די פארברענונגען פון דיינע עלטערן, די פרידיקע מלכים וואס זיינען געווען פאר דיר, אזוי וועט מען פארברענען נאך דיר; און ״וויי האר!״ וועט מען קלאגן אויף דיר, ווארום איך האב א ווארט גערעדט, זאגט {dn גאט}.
/34:6 און ירמיהו הנביא האט גערעדט צו צדקיהו דעם מלך פון יהודה אלע די דאזיקע ווערטער אין ירושלים, /34:7 בעת דער חיל פון דעם מלך פון בבל האט מלכמיי געהאלטן אויף ירושלים, און אויף אלע געבליבענע שטעט פון יהודה, אויף לכיש, און אויף עזקה; ווארום זיי זיינען געבליבן צווישן די שטעט פון יהודה באפעסטיקטע שטעט.
/34:8 דאס ווארט וואס איז געווען צו ירמיהון פון {dn גאט}, נאכדעם אז דער מלך צדקיהו הו האט געשלאסן א בונד מיטן בגאנצן פאלק אין ירושלים, אויסצורופן ביי זיך א פריילאזונג; /34:9 ארויסצולאזן איטלעכער זיין קנעכט, און איטלעכער זיין דינסט, דעם יידישן און די יידישע, פריי, אז קיינער זאל ניט ארבעטן מיט זיי, מיט זיין יידישן ברודער. /34:10 האבן געוועסט צוגעהערט אלע הארן און דאס גאנצע פאלק, וואס זיינען אריין אין דעם בונד ארויסצולאזן איטלעכער זיין קנעכט, און איטלעכער זיין דינסט, פריי, ניט צו ארבעטן מיט זיי מער, און זיי האבן געהארכט און האבן ארויסגעלאזט. /34:11 אבער דערנאך האבן זיי חרטה געקריגן, און האבן צוריקגענומען די קנעכט און די דינסטן, וואס זיי האבן ארויסגעלאזט פריי, און זיי האבן זיי באצווונגען פאר קנעכט און פאר דינסטן. /34:12 איז דאס ווארט פון {dn גאט} געווען צו ירמיהוהן, פון {dn גאט}, אזוי צו זאגן:
/34:13 אזוי האט געזאגט {dn יהוה} דער {dn גאט} פון ישראל: איך האב געשלאסן א בונד איט אייערע עלטערן אין דעם טאג וואס איך האב זיי ארויסגעצויגן פון לאנד מצרים, פון דעם הויז פון קנעכטשאפט, אזוי צו זאגן: /34:14 צום סוף פון זיבן יאר זאלט איר אר אויסלאזן איטלעכער זיין יידישן ברודער, וואס האט זיך פארקויפט צו דיר, און האט דיר געדינט זעקס יאר; זאלסט אים ארויסלאזן פריי פון דיר. אבער אייערע עלטערן האבן ניט צוגעהערט צו מיר, און ניט צוגענייגט זייער אויער. /34:15 און איר האט היינט תשובה געטאן, און האט געטאן וואס איז רעכטפארטיק אין מיינע אויגן, אויסצורופן א פריילאזונג איטלעכער צו זיין חבר, און איר האט געשלאסן א בונד פאר מיר אין דעם הויז וואס מיין נאמען ווערט גערופן אויף אים. /34:16 אבער איר האט חרטה געקריגן, און איר האט פארשוועכט מיין נאמען, און האט צוריקגענומען איטלעכער זיין קנעכט, און איטלעכער זיין דינסט, וואס איר האט ארויסגבעלאזט פריי פאר זיך; און איר האט זיי באצווונגען צו זיין פאר קנעכט און פאר דינסטן צו אייך. /34:17 דרום האט {dn גאט} אזוי געזאגט: איר האט ניט צו געהערט צו מיר, אויסצורופן א פריילאזונג איטלעכער צו זיין ברודער, און איטלעכער צו זיין חבר, אט ריף איך אייך אויס א פריילאזונג זאגט {dn גאט}, צאר דער שווערד, פאר דער פעסט, און פאר דעם הונגער, און איך וועל אייך מאכן פאר א שוידער ביי אלע קיניגרייכן פון דער ערד. /34:18 און איך וועל געבן די מענטשן וואס האבן איבערגעטרעטן מיין בונד. וואס האבן ניט מקיים געווען די ווערטער פון דעם בונד וואס זיי האבן געשלאסן פאר מיר, ביי דעם קאלב וואס זיי האבן צעשניטן אין צווייען, און זיינען דורכגעגאנגען צווישן זיינע שטיקער – /34:19 די הארן פון יהודה, און די הארן פון ירושלים, די הויפדינער, און די כהנים, און דאס גאנצע פאלק פון לאנד, וואס זיינען דורכגעגאנגען צווישן די שטיקער פון דעם קאלב – /34:20 איך וועל זיי געבן אין דער האנט פון זייערע פיינט, און אין דער האנט פון די וואס זוכן זייער לעבן, און זייערע טויטע לייבער וועלן זיין צו שפייז פארן פויגל פון הימל, און פאר דער חיה פון דער ערד. /34:21 און צדקיהו דעם מלך פון יהודה און זיינע הארן וועל איך געבן אין דער האנט פון זייערע פיינט, און אין דער האנט פון די וואס זוכן זייער לעבן, און אין דער האנט פון דעם איל פון דעם מלך פון בבל וואס האט אפגעצויגן פון אייך. /34:22 זע, איך באפעל, זאגט {dn גאט}, און וועל זיי אומקערן צו דער דאזיקער שטאט, און זיי וועלן מלחמה האלטן אויף איר, און וועלן זי באצווינגען, און וועלן זי פארברענען אין ווייער, און די שטעט פון יהודה וועל איך מאכן א וויסטעניש אן א באוווינער.

/35:1 דאס ווארט וואס איז געווען צו ירמיהון פון {dn גאט} אין די טעג פון יהויקים דעם זון פון יאשיהון, דעם מלך פון יהודה, אזוי צו זאגן: /35:2 גיי צו דעם הויז פון די רכבים, און זאלסט רעדן צו זיי, און זיי ברענגען אין הויז פון {dn גאט}, אין איינער פון די קאמערן, און זיי געבן טרינקען וויין. /35:3 האב איך גענומען יאזניה דעם זון פון ירמיהו דעם זון פון כבצניהן, און זיינע ברידער, און אלע זיינע זין, און דאס גאנצע הויז פון די רכבים. /35:4 און איך האב זיי געבראכט אין הויז פון {dn גאט}, אין דער קאמער פון די זין פון כנן דעם זון פון יגדליהו דעם געטלעכן מאן, וואס לעבן דער קאמער פון די הארן, וואס איבער דער קאמער פון מעשיהו דעם זון פון שלום דעם שוועלהיטער. /35:5 און איך האב דערלאנגט פאר די קינדער פון דעם הויז פון די רכבים קריגלעך פון מיט פיין און בעכערס, און איך האב צו זיי געזאגט: טרינקט וויין. /35:6 האבן זיי געזאגט: מיר טרינקען ניט קיין וויין, ווארום יונדב דער זון פון רכבן, אונדזער פאטער, האט אונדז באפוילן, אזוי צו זאגן: איר זאלט ניט טרינקען קיין וויין, איר, און אייערע קינדער ביז אייביק; /35:7 און קיין הויז זאלט איר ניט בויען, און קיין זאמען זאלט איר ניט זייען, און קיין וויינגארטן זאלט איר ניט פלאנצן, און ניט האבן; נייערט אין געצעלטן זאלט איר זיצן אלע אייערע טעג, כדי איר זאלט לעבן פיל טעג אויפן געזיכט פון דער ערד וואס איר וווינט דארטן. /35:8 און מיר האבן צוגעהערט צו דעם קול פון יהונדב דעם זון פון רכבן, אונדזער פאטער, אין אלץ וואס ער האט אונדז באפוילן, ניט צו רטרינקען קיין וויין אלע אונדזערע טעג, מיר, אונדזערע ווייבער, אונדזערע זין, און אונדזערע טעכטער; /35:9 און ניט צו בויען קיין הייזער פאר אונדז צום וווינען, און קיין וויינגארטן, און קיין פעלד, און קיין זאמען, זאל ביי אונדז ניט זיין. /35:10 און מיר זיינען געזעסן אין געצעלטן, און מיר האבן געהארכט און געטאן אזוי ווי אלץ וואס אונדזער פאטער יונדב האט אונדז באפוילן. /35:11 און עס איז געווען, אז נבוכדראאצר דער מלך פון בבלאיז ארויפגעקומען אויפן לאנד, האבן מיר געזאגט: קומט, און לאמיר אריינגיין אין ירושלים פון וועגן דעם כל פון די כשדים, און פון וועגן דעם חיל פון ארם; און מיר האבן זיך באזעצט אין ירושלים.
/35:12 איז דאס ווארט פון {dn גאט} געווען צו ירמיהון, אזוי צו זאגן: /35:13 אזוי האט געזאגט {dn יהוה} פון צבאומת, דער {dn גאט} פון ישראל: גיי, און זאלסט זאגן צו די מענער פון יהודייה, און צו די באוווינער פון ירושלים: ווילט איר ניט א מוסר אראפנעמען צוצוהערן צו מיינע ווערטער? זאגט {dn גאט}. /35:14 געהאלטן ווערן די ווערטער פון יהונדב דעם זון פון רכבן, וואס האט באפוילן זיינע קינדער ניט צו טרינקען קיין וויין, און זיי רטרינקען ניט ביז אויף היינטיקן טאג, ווייל זיי געהארכן דעם באפעל פון זייער פאטער, און איך האב גערעדט צו אייך, נאכאנאנד און נאכאנאנד גערעדט, און איר האט ניט צוגעהערט צו מיר. /35:15 און איך האב געשיקט צו אייך אלע מיינע קנעכט די נביאים, נאכאנאנד און נאכאנאנד געשיקט, א אוזי צו זאגן: קערט אייך אום איטלעכר אופן זיין שלעכטן וועג, און בעסערט אייערע מעשים, און איר זאלט ניאט גיין נאך פרעמדע געטער זיי צו דינען, און בלייבט זיצן אויף דער ערד וואס איך האב געגעבן אייך און אייערע עלטערן; אבער איר האט ניט צוגענייגט אייער אויער, און ניט צוגעהערט צו מיר. /35:16 איז, ווייל די קינדער פון יהונדב דעם זון פון רכבן האבן מקיים געווען דעם באפעל פון זייער פאטער, וואס ער האט זיי באפוילן, און דאס דאזיקע פאלק האט ניט צוגעהערט צו מיר, /35:17 דרום האט אזוי געזאגט {dn יהוה} דער {dn גאט} פון צבאות, דער {dn גאט} פון ישראל:
זע, איך ברענג אויף יהודה און אויף אלע באוווינער פון ירושלים דאס גאנצע בייז וואס איך האב גאנגעזאגט אויף זיי; ווייל איך האב גערעדט צו זיי, אוקן זיי האבן ניט צוגעהערט, און איך האב גערופן צו זיי און זיי האבן זיך ניט אפגערופן.
/35:18 און צו דעם הויז פון די רכבים האט ירמיהו געזאגט: אזוי האט געזאגט {dn יהוה} פון צבאות, דער {dn גאט} פון ישראל: ווייל איר האט צוגעהערט צו דעם באפעל פון יהונדב אייער פאטער, און איר האט אפגעהיט אלע זיינע באפעלן, און איר האט געטאן אזוי ווי אלץ וואס ער האט אייך באפוילן, /35:19 דרום האט אזוי געזאגט {dn יהוה} פון צבאומת, דער {dn גאט} פון ישראל: עס וועט ניט פארשניטן ווערן פון יונדב דעם זון פון רכבן א מאן צו שטיין פאר מיר אלע טעג.

/36:1 און עס איז געווען אין פריטן יאר פון יהויקים דעם זון פון יאשיהון, דעם מלך פון יהודה, איז געווען דאס דאזיקע ווארט צו ירמיהון פון {dn גאט}, אזוי צו זאגן: /36:2 נעם דיר א מגילה, און זאלסט אנשרייבן אויף איר אלע ווערטער וואס איך האב גערעדט אוצו דיר אויף ישראל, און אויף יהודה, און אויף אלע פלעקער, פון דעם טאג וואס איך רעד צו דיר, פון די טעג פון יאשיהון און ביז אויף היינטיקן טאג. /36:3 אפשר וועט דאס הויז פון יהודה הערן דאס גאנצע בייז וואס איך טראכט זיי צו טאן; כדי זיי זאלן זיך אומקערן איטלעכר פון זיין שלעכטן וועג, און איך זאל פארגעבן זייער פארברעך און זייער זינד.
/36:4 האט ירמיהו גערופן ברוך דעם זון פון נריהן, און ברוך האט אויפגעשריבן פון ירמיהוס מויל אלע ווערטער פון {dn גאט}, וואס ער האט או אים גערעדט, אויף א מגילה. /36:5 און ירמיהו האט באפוילן ברוכן, אזוי צו זאגן: איך בין פארהאלטן, איך קען ניט קומען אין הויז פון {dn גאט}; /36:6 דרום זאלסט דו גיין, און לייענען פון דער מגילה וואס דו האסט אויפגעשריבן פון מיין מויל, די ווערטער פון {dn גאט}, אין די אויערן פון פאלק, אין הויז פון {dn גאט} אין א פאסטאג; און אויך אין די אויערן פון גאנץ יהודה וואס קומען פון זייערע שטעט, זאלסטו זיי לייענען. /36:7 אפשר וועט פאלן זייער געבעט פאר {dn גאט}, און זיי וועלן זיך אומקערן איטלעכער פון זיין שלעכטן וועג; ווארום גרויס איז דער כעס און דער גרימצארן וואס {dn גאט} האט גערעדט אויף דעם דאזיקן פאלק.
/36:8 האט ברוך דער זון פון נריהן געטאן אזוי ווי אלץ וואס ירמיהו הנביא האט אים באפוילן – צו לייענען פון דעם בוך די ווערטער פון {dn גאט} אין גאטס הויז.
/36:9 און עס איז געווען אין פינפטן יאר פון יהויקים דעם זון פון יאשיהון דעם מלך פון יהודה, אין ניינטן חודש, האבן אויסגערופן א תענית פאר {dn גאט} דאס גאנצע פאלק אין ירושלים, און דאס גאנצע פאלק וואס איז געקומען פון די שטעט פון יהודה אין ירושלים. /36:10 און ברוך האט געלייענט פון דעם בוך די ווערטער פון ירמיהון אין הויז פון {dn גאט}, אין דער קאמערפון גמריהו דעם זון פון שפן דעם שרייבער, אין דעם אויבערשטן הויף, אין איינגאנג פון דעם נייעם טויער פון גאטס הויז, אין די אויערן פון גאנצן פאלק. /36:11 האט מיכיהו דער זון פון גמריהו דעם זון פון שפנען געהערט פון בוך אלע ווערטער פון {dn גאט}, /36:12 און ער האט אראפגענידערט צום הויז פון מלך, אין דעם שרייבערס קאמער; ערשט דארטן זיצן אלע הארן, אלישמע דער שרייבער, און דליהו דער זון פון שמעיהון, און אלנתן דער זון פון עכבורן, און גמריהו דער זון פון שפנען, און צדקיהו דער זון פון חנניהון, און אלע הארן. /36:13 האט זיי מיכיהו דערציילט אלע ווערטער וואס ער האט געהערט, ווען ברוך האט געלייענט פון בוך אין די אויער פון פאלק. /36:14 און אלע הארן האט געשיקט צו ברוכן יהודי דעם זון פון נתניהו דעם זון פון שלמיהו דעם זון פון כושין, אזוי צו זאגן: די מגילה וואס דו האסט פון איר געלייענט אין די אויערן פון פאלק, נעם זי אין דיין האנט, און קום אהער. האט ברוך דער זון פון נריהן גענומען די מגילה אין זיין האנט, און איז געקומען צו זיי. /36:15 האבן זיי געזאגט צו אים: זעץ אקארשט, און לייען זי אין אונדזערע אויערן; און ברוך האט געלייענט אין זייערע אויערן. /36:16 און עס איז געווען, ווי זיי האבן געהערט אלע ווערטער, אזוי האבן זיי איינער דעם אנדערן אנגעקוקט אין אנגסט, און זיי האבן געזאגט צו ברוכן: דערציילט מוזן מיר דערציילן דעם מלך אלע די דאזיקע ווערטער. /36:17 און ברוכן האבן זיי געפרעגט, אזוי צו זאגן: זאג אונדז אקארשט, ווי אזוי האסטו אויפגעשריבן די אלע ווערטער פון זיין מויל? /36:18 האט ברוך צו זיי געזאגט: ער פלעגט אויסרופן צו מיר מיט זיין מויל אלע די דאזיקע ווערטער, און איך פלעג אויפשרייבן אויפן בוך מיט טינט. /36:19 האבן די הארן געזאגט צו ברוכן: גיי באהאלט זיך, דו, און ירמיהו, און קיינער זאל ניט וויסן ווו איר זייט. /36:20 און זיי זיינען געגאנגען צום מלך אין הויף; און די מגיאה האבן זיי אוועקגעלייגט אין דער קאמער פון אלישמע דעם שרייבער; און זיי האבן דעריצילט אין די אויערן פון מלך אלע ווערטער. /36:21 האט דער מלך געשיקט יהודים צו ברענגען די מגילה, און ער האט זי געברטאכט פון דער קאמער פון אלישמע דעם שרייגבער; און יהודי האט זי געלייענט אין די אויערן פון מלך, און אין די אויערן פון די הארן וואס זיינען געשטאנען לעבן מלך. /36:22 און דער מלך איז געזעסן אין דעם ווינטערהויז – דאס איז געווען אין ניינטן חודש – און דער פייערטאפ איז געווען אנגעצונדן פאר אים. /36:23 איז ווי יהודי האט אפגעלייענט דריי עמודים אדער פיר, אזוי האט ער עס אפגעשניטן מיטן שרייבערמעסער, און ארויפגעווארפן אויפן פייער וואס אין פייערטאפ, ביז די גאנצע מגילה איז פארלענדט געווארן אויף דעם פייער וואס אין פייערטאפ. /36:24 און זיי האבן זיך ניט דערשראקן, און ניט צעריסן זייערע קליידער, דער מלך און אלע זיינע קנעכט וואס האבן געהערט אלע די דאזיקע ווערטער. /36:25 און הגם אלנתן און דליהו און גמריהו האבן זיך געבעטן ביים מלך ניט צו פארברענען די מגילה, האט ער דאך ניט צוגעהערט צו זיי. /36:26 און דער מלך האט באפוילן אירכמאל דעם זון פון מלך, און שריהו דעם זון פון עזריאלן, און שלמיהו דעם זון פון עבדאלן, צו ברענגען ברוך דעם שרייבער און ירמיהו הנביא, אבער {dn גאט} האט זיי באהאלטן.
/36:27 און דאס ווארט פון {dn גאט} איז געווען צו ירמיהון, נאכדעם ווי דער מלך האט פארברענט די מגילה מיט די ווערטער וואס ברוך האט אויפגעשריבן פון ירמיהוס מויל – אזוי צו זאגן: /36:28 נעם דיר ווידער אן אנדער מגילה, און שרייב אן אויף איר אלע פריערדיקע ווערטער וואס זיינען געווען אויף דער ערשטער מגילה, וואס יהויקים דער מלך פון יהודה האט פארברענט. /36:29 און אויף יהויקים דעם מלך פו יהודה זאלסטו זאגן: אזוי האט {dn גאט} געזאגט: דו האסט פארברענט די דאזיקע מגילה, אזוי צו זאגן: אלמאי האסטו געשריבן אויף איר, אזוי צו זאגן: קומען וועט קומען דער מלך פון בבל, און ער וועט צעשטערן דאס דאזיקע לאנד, און וועט פארטיליקן פון איר מענטשן און בהמות? /36:30 דרום האט {dn גאט} אזוי געזאגט אויף יהויקים דעם מלך פון יהודה:
קיינער פון אים וועט ניט איצן אויפן טראן פון דוד, און זיין טויטער לייב ווער זיך וואלגערן אויף דער היץ בייטאג, און אויף דער קעלט ביינאכט. /36:31 און איך וועל זיך אפרעכענען מיט אים, און מיט זיין זאמען, און מיט זיינע קנעכט, פאר זייערע זינד, און איך וועל ברענגען אויף זיי, און אויף די באוווינער פון ירושלים, און אויף די מענער פון יהודה, דאס גאנצע בייז וואס איך האב אנגעזאגט אויף זיי, און זיי האבן ניט צוגעהערט.
/36:32 און ירמיהו האט גענומען אן אנדער מגילה, און האט זי געגעבן צו ברוך דעם זון פון נריהון, דעם שרייבער און ער האט אויפגעשריבן אויף איר פון ירמיהוס מויל אלע ווערטער פון דעם בוך וואס יהויקים דער מלך פון יהודה האט פארברענט אין פייער; און צו זיי זיינען צוגעלייגט געווארן נאך פיל ווערטער אזוי ווי זיי.

/37:1 און צדקיהו דער זון פון יאשיהון איז געווארן מלך אויף דעם ארט פון כניהו דעם זון פון יהויקימען, וואס נבוכדראצר דער מלך פון בבל האט געמאכט פאר א מלך אין לאנד יהודה. /37:2 און ער און זיינע קנעכט און דאס גאנצע פאלק פון לאנד האבן ניט צוגעהערט צו די ווערטער פון {dn גאט}, וואס ער האט גערעדט דורך ירמיהו הנביא.
/37:3 און דער מלך צדקיהו האט געשיקט יהוכל דעם, זון פון שלמיהן, און צפניהו דעם זון פון מעשיהן, דעם כהן, צו ירמיהו הנביא, אזוי צו זאגן: זיי, איך בעט דיך, מתפלל פאר אונדז צו {dn יהוה} אונדזער {dn גאט}. /37:4 און ירמיהו פלעגט קומען און גיין צווישן פאלק, ווארום מע האט אים נאך ניט געהאט אריינגעגעבן אין תפיסה. /37:5 און דער חיל פון פרעהן איז ארויסגעגאנגען פון מצרים; און די כשדים וואס האבן געלעגערט אויף ירושלים, האבן געהערט די הערונג וועגן זיי, און האבן אפגעצויגן פון ירושלים. /37:6 איז דאס ווארט פון {dn גאט} געווען צו ירמיהו הנביא, אזוי צו זאגן: /37:7 אזוי האט געזאגט יהודה דער {dn גאט} פון ישראל: אזוי זאלט איר זאגן צו דעם מלך פון יהודה וואס שיקט אייך צו מיר מיך צו פרעגן: זע, דער כל פון פרעהן וואס איז ארויסגעגאנגען אייך צו הילף, קערט זיך אום צו זיין לאנד, מצרים. /37:8 און די כשדים וועלן זיך אומקערן, און וועלן מלחמה האלטן אויף דער דאזיקער שטאט, און זיי וועלן זי באצווינגען, און וועלן זי פארברענען אין פייער. /37:9 אזוי האט {dn גאט} געזאגט: איר זאלט אייך ניט איינרעדן, אזוי צו זאגן: אוועקגיין וועלן אוועקגיין פון אונדז די כשדים; ווארום זיי וועלן ניט אוועקגיין. /37:10 ווארום אז איר זאלט שלאגן דעם גאנצן חיל פון די כשדים וואס האלטן מלחמה אויף אייך, און עטלעכע געשטאכענע זאלן בלייבן פון זיי, וועלן זיי אויפשטיין איטלעכער אין זיין געצעלט, און וועלן פארברענען די דאזיקע שטאט אין פייער.
/37:11 און עס איז געווען, אז דער כל פון די כשדים האט אפגעצויגן פון ירושלים פאר דעם כל פון פרעהן, /37:12 איז ירמיהו ארויסגעגאנגען פון ירושלים צו גיין קיין לאנד בנימין, כדי צו קריגן דארטן זיין חלק ירושה צווישן דעם פאלק. /37:13 איז, ווי ער איז געווען אין טויער פון בנימין, איז דארטן געווען דער הויפטמאן פון דער וואס, וואס זיין נאמען איז געווען יראייה דער זון פון שלמיה דעם זון פון חנניהן; האט ער אנגעכאפט ירמיהו הנביאן, אזוי צו זאגן: צו די כשדים ווילסטו צופאלן. /37:14 האט ירמיהו געזאגט: אליגן! איך וויל ניט צופאלן צו די כשדים. אבער ער האט ניט צוגעהערט צו אים, און יראייה האט אנגעכאפט ירמיהון, און האט אים געבראכט צו די הארן. /37:15 און די הארן האבן געצערנט אויף ירמיהון, און האבן אים געשלאגן, און אים אריינגעגעבן אין געפענקעניש, אין הויז פון יהונתן דעם שרייבער; ווארום דאס האט מען געמאכט פאר א תפיסה.
/37:16 אז ירמיהו איז געקומען אין געפענקעניש און אין די געוועלבן, און ירמיהו איז דארטן אפגעזעסן פיל טעג, /37:17 האט דער מלך צדקיהו געשיקט, און האט אים ארויסגענומען; און דער מלך האט אים געפרעגט ביי זיך אין הויז, אין פארבארגעניש, און האט געזאגט: פאראן א ווארט פון {dn גאט}? האט ירמיהו געזאגט: פאראן; און ער האט געזאגט: אין דער האנט פון דעם מלך פון בבל וועסטו איבערגעגעבן ווערן. /37:18 און ירמיהו האט געזאגט צום מלך צדקיהון: וואס האב איך געזינדיקט קעגן דיר, און קעגן דיינע קנעכט, און קעגן דעם דאזיקן פאלק, וואס איר האט מיך אריינגעגעבן אין תפיסה? /37:19 און אווו זיינען אייערע נביאים וואס האבן אייך נביאות געזאגט, אזוי צו זאגן: דער מלך פון בבל וועט ניט קומען אויף אייך און אויף דעם דאזיקן לאנד? /37:20 און אצונד, הער צו, איך בעט דיך, מיין האר קיניג; זאל, איך בעט דיך, פאלן מיין געבעט פאר דיר, און זאלסט מיך ניט אומקערן אין הויז פון יהונתן דעם שרייבער, און לאמיך ניט שטארבן דארטן. /37:21 האט דער מלך צדקיהו באפוילן, און מע האט אריינגעזעצט ירמיהון אין הא פון דער וואך, און מע האט אים געגעבן א לאבן ברויט א טאג פון דער בעקערגאס ביז דאס גאנצע ברויט איז אויסגעגאנגען פון דער שטאט. אזוי איז ירמיהו געזעסן אין הויף פון דער וואך.
/38:1 און שפקטיה דער זון פון מקתנען, און גדליהו דער זון פון פשחורן, און יאכל דער זון פון שלמיהון, און פשחור דער זון פון מלכיהן, האבן געהערט די ווערטער וואס ירמיהו רעדט צום באנצן פאלק, אזוי צו זאגן: /38:2 אזוי האט {dn גאט} געזאגט: דער וואס לבייבט זיצן אין דער דאזיקער שטאט וועט שטארבן פון דער שווערד, פון דעם הונגער, און פון דער פעסט, און דער וואס גייט ארויס צו די כשדים, וועט בלייבן לעבן; זיין נפש וועט אים זיין צום געווינס, און ער וועט בלייבן לעבן. /38:3 אזוי האט {dn גאט} געזאגט: איבערגעגעבן וועט איבערגעגעבן ווערן די דאזיקע שטאט אין דער האנט פון דעם כל פון דעם מלך פון בבל, און ער וועט זי באצווינגען. /38:4 האבן די הארן געזאגט צום מלך: זאל געטייט ווערן, איך בעט דיך, דער דאזיקער מאן, ווארום ער שלאפט דאך אפ די הענט פון די המלחמהלייט וואס זיינען איבערגעבליבן אין דער דאזיקער שטאט, און די הענט פון דעם גאנצן פאלק, אז דער רעדט צו זיי אזוי ווי די דאזיקע רייד; ווארום דער דאזיקער מאן זוכט ניט פריד פאר דעם דאזיקן פאלק נאר בלויז א רעה. /38:5 האט דער מלך צדקיהו געזאגט: אט איז ער אין אייער האנט; ווארום דער מלך קען מיט אייך גארנישט אויספירן. /38:6 האבן זיי גענומען ירמיהון, און האבן אים אריינגעווארפן אין דער גרוב פון מלכיהו דעם זון פון מלך, וואס אין הויף פון דער וואך; און זיי האבן אראפגעלאזט ירמיהון מיט שטריק. און אין דער גרוב איז קיין וואסער ניט געווען, נאר בלויז ליים; און ירמיהו איז אריינגעזונקען אין דעם ליים.
/38:7 האט געהערט עבד־מלך דער כושי, א מאן א הויפדינער וואס איז געווען אין הויז פון מלך, אז מע האט ירמיהון אריינגעטאן אין דער גרוב; און דער מלך איז געזעסן אין טויער פון בנימין. /38:8 איז עבד־מלך ארויסגעגאנגען פון מלכס הויז, און האט גערעטדט צום מלך, אזוי צו זאגן: /38:9 מיין האר מלך, שלעכט באגאנגען האבן זיך די דאזיקע לייט מיט אלץ וואס זיי האבן געטאן צו ירמיהו הנביא, וואס זיי האבן אים אריינגעווארפן אין גרוב; און ער שטארבט אויף זיין ארט פאר הונגער; ווארום ניטא קיין ברויט מער אין שטאט. /38:10 האט דער מלך באפוילן עבד־מלך דעם כושי, אזוי צו זאגן: נעם מיט דיר פון דאנען דרייסיק מאן, און זאלסט ארויפברענגען כירמיהו הנביאן פון דער גרוב איידער ער וועט שטארבן. /38:11 האט עבד־מלך גענומען די מענטשן מיט זיך, און ער איז געקומען אין הויז פון מלך אונטער דער שאצקאמער, און האט פון דארטן גענומען אלטע קאדרעס און אלטע שמאטעס, און ער האט זיי אראפגעלאזט צו ירמיהון אין גרוב מיט שטריק. /38:12 און עבד־מלך דער כושי האט געזאגט צו ירמיהון: טו, איך בעט דיך, די אלטע קאדרעס און די שמאטעס אונטער דיינע ארעמס אונטער די שטריק. און ירמיהו האט אזוי געטאן. /38:13 און זיי האבן געצויגן ירמיהון מיט שטריק, און האבן אים ארויפגעבראכט פון דער גרוב. און ירמיהו איז געזעסן אין הויף פון דער וואך.
/38:14 האט דער מלך צדקיהו געשיקט און גענומען ירמיהו הנביאן צו זיך, צום דריטן איינגאנג וואס אינהויז פון {dn גאט}; און דער מלך האט געזאגט צו ירמיהון: איך וועל דיך פרעגן א זאך; זאלסט ניט פארלייקענען פון מיר א ווארט. /38:15 האט ירמיהו געזאגט צו צדקיהון: אז איך וועל דיר זאגן וועסטו דאך טייטן מיך טייטן, און אז איך וועל דיר געבן אן עטש, וועסטו ניט צוהערן צו מיר. /38:16 האט דער מלך צדקיהו געשווארן ירמיהון אין פארבארגעניש, אזוי צו זאגן: אזוי ווי עס לעבט {dn גאט} וואס האט אונדז באשאפן די דאזיקע זעל, אויב איך וועל דיך טייטן, און אויב איך וועל דיך איבערגעבן אין דער האנט פון די דאזיקע לייט וואס זוכן דיין לעבן!
/38:17 האט ירמיהו געזאגט צו צדקיהון: אזוי האט געזאגט {dn יהוה} דער {dn גאט} פון צבאות, דער {dn גאט} פון ישראל: אויב ארויסגיין וועסטו ארויסגיין צו די האנר פון דעם מלך פון בבל, וועט דיין נפש בלייבן לעבן, און די דאזיקע שטאט וועט ניט פארברענט ווערן אין פייער; אי דו וועסט בלייבן לעבן, אי דיין הויזגעזינט. /38:18 אויב אבער וועסט ניט ארויסגיין צו די הארן פון דעם מלך פון בבל, וועט די דאזיקע שטאט איבערגעגעבן ווערן אין דער האנט פון די כשדים, און זיי וועלן זי פארברענען אין פייער, און דו וועסט ניט אנטרונען ווערן פון זייער האנט. /38:19 האט דער מלך צדקיהו געזאגט צו ימיהון: איך האב מורא פאר די יידן וואס זיינען צוגעפאלן צו די כשדים, מע זאל מיך ניט איבערגעבן אין זייער האנט, און זיי וועלן זיך אנטאן אן מיר. /38:20 האט ירמיהו געזאגט: מע וועט דיך ניט איבערגעבן. הער צו, איך בעט דיך, צו דעם קול פון {dn גאט} אין וואס איך רעד צו דיר, און עס וועט זיין גוט פאר דיר, און דיין נפש וועט בלייבן לעבן.
/38:21 אויב אבער דו ווילסט ניט ארויסגיין, איז דאס דאס ווארט וואס {dn גאט} האט מיר געוויזן: /38:22 ערשט אלע ווייבער וואס זיינען געבליבן אין הויז פון דעם מלך פון יהודה, ווערן ארויסגעפירט צו די הארן פון דעם מלך פון בבל, און זיי זאגן:
דיך איינגערעדט און דיך בייגעקומען האבן די גוטע פריינט דיינע; איינגעזונקען אין א זומפ זיינען דיינע פיס – זיינען זיי אפגעטרעטן אהינטער.
/38:23 און אלע דיינע ווייבער און דיינע קינדער פירט מען ארויס צו די כשדים, און דו וועסט ניט אנטרונען ווערן פון זייער האנט, נייערט אין דער האנט פון דעם מלך פון בבל וועסטו געכאפט ווערן, און וועסט מאכן פארברענען די דאזיקע שטאט אין פייער.
/38:24 האט צדקיהו געזאגט צו ירמיהון: זאל קיי מענטש ניט וויסן פון די דאזיקע ווערטער, און וועסט ניט שטארבן. /38:25 און אז די הארן וועלן הערן אז איך האב גערעדט מיט דיר, און זיי וועלן קומען צו דיר און זאגן צו דיר: זאג אונדז אקארשט, וואס האסטו גערעדט צום מלך; זאלסט ניט פארלייקענען פון אונדז און מיר וועלן דיך ניט טייטן; און וואס האט גערעדט צו דיר דער מלך? /38:26 זאלסטו זאגן צו זיי: איך האב געלאזט פאלן מיין געבעט פארן מלך, מיך ניט אומצוקערן אין יהונתנס הויז, צו שטארבן דארטן.
/38:27 זיינען געקומען אלע הארן צו ירמיהון, און האבן אים געפרעגט, און ער האט זיי געזאגט אזוי ווי אלע די דאזיקע ווערטער וואס דער מלך האט באפוילן, און זיי האבן אים צו רו געלאזט, ווארום דאס גערייד איז ניט געהערט געווארן. /38:28 און ירמיהו איז געזעסן אין הויף פון דער וואך ביז דעם טאג וואס ירושלים איז באצווונגען געווארן.
און עס איז געווען, אז ירושלים איז באצווונגען געווארן –

/39:1 אין ניינטן יאר פון צדקיהו דעם מלך פו יהודה, אין צענטן חודש, איז געקומען נבוכדראצר דער מלך פון בבל און זיין גאנצער כל אויף ירושלים, און זיי האבן געלעגערט אויף איר; /39:2 אין עלפטן יאר פון צדקיהון, אין פירטן חודש, אין ניינטן טאג פון חודש, איז איינגעבראכן געווארן די שטאט. – /39:3 זיינען געקומען אלע הארן פון דעם מלך פון בבל, און האבן זיך געזעצט אין מיטלסטן טויער: נרגל־שראצר, סמגר־נבו, שרסכים רב־סריס, און אלע איבעריקע הארן פון דעם מלך פון בבל. /39:4 און עס איז געווען, ווי צדקיהו דער מלך פון יהודה און אלע מלחמה־לייט האבן זיי דערזען, אזוי זיינען זיי אנטלאפן, און זיינען ארויסגעגאנגען ביי נאכט פון שטאט דורך דעם מלכס גארטן, דורך דע, טויער צווישן די צוויי מויערן; און ער איז ארויסגעגאנגען אויפן וועג פון פלוין. /39:5 האט דער חיל פון די כשדים זיי נאכגעיאגט, און זיי האבן אנגעיאגט צדקיהון אין די פלוינען פון איריכו; און זיי האבן אים גענומען און אים ארויפגעבראכט צו נבוכדראצר דעם מלך פון בבל קיין רבלה אין לאנד חמת, און ער האט ארויסגעזאגט א משפט אויף אים. /39:6 און דער מלך פון בבל האט געשאכטן די זין פון צדקיהון אין רבלה פאר זיינע אויגן; אויך אלע אדללייט פון יהודה האט דער מלך פון בבל געשאכטן. /39:7 און די אויגן פון צדקיהון האט ער בלינד געמאכט, און ער האט אים געשמידט אין קופערנע קייטן, אים צו ברענגען קיין בבל. /39:8 און דאס הויז פון דעם מלך, און דאס הויז פון פאלק, האבן די כשים פארברענט אין פייער, און די מויערן פון ירושלים האבן זיי איינגעווארפן. /39:9 און דעם רעשט פון פאלק וואס זיינען געבליבן אין דער שטאט, און די צוגעפאלענע וואס זיינען צוגעפאלן צו אים, און דעם רעשט פון פאלק וואס זיינען געבליבן, האט נבוזראדן דער הויפט פון דעם לייב־חיל פארטריבן קיין בבל. /39:10 אבער פון דעם ארימען פאלק וואס האבן גארנישט געהאט, האט נבוזראדן דער הויפט פון דעם לייב־חיל איבערגעלאזט אין לאנד יהודה, און ער האט זיי געגעבן וויינגערטנער און פעלדער אין יענעם טאג.
/39:11 און נבוכדראצר דער מלך פון בבל האט באפוילן דורך נבוזראדן דעם הויפט פון דעם לייב־חיל וועגן ירמיהון, אזוי צו זאגן: /39:12 נעם אים, און טו דיינע אויגן אויף אים, און זאלסט אים ניט טאן קיין שום בייז; נייערט אזוי ווי ער וועט דיר זאגן, אזוי טו מיט אים. /39:13 האט געשיקט נבוזראדן דער הויפט פון דעם לייב־חיל, און נבושזבן רב־סריס, און נרגל־שראצר רב־מג, און אלע גרויסע לייט פון דעם מלך פון בבל – /39:14 האבן זיי געשיקט, און האבן ארויסגענומען ירמיהון פון הויף פון דער וואך, און האבן אים איבערגעגעבן צו גדליהו דעם זון פון אחיקם דעם זון פון שפנען, אים ארויסצונעמען אהיים. און ער איז געזעסן צווישן פאלק.
/39:15 און דאס ווארט פון {dn גאט} איז געווען צו ירמיהון, ווען ער איז געווען איינגעשפארט אין הויף פון דער וואך, אזוי צו זאגן: /39:16 גיי, און זאלסט זאגן צו עבד־מלך דעם כושי, אזוי צו זאגן: אזוי האט געזאגט {dn יהוה} פון צבאות, דער {dn גאט} פון ישראל: זע, איך ברענג מיינע ווערטער אויף דער דאזיקער שטאט צום בייזן, און ניט צום גוטן; און זיי וועלן געשען פאר דיר אין יענעם טאג. /39:17 אבער איך וועל דיך מציל זיין אין יענעם טאג, זאגט {dn גאט}, און וועסט ניט איבערגעגעבן ווערן אין דער האנט פון די מענטשן וואס דו שרעקסט זיך פאר זיי. /39:18 ווארום אנטרינען וועל איך דיך מאכן אנטרינען, און דורכן שווערד וועסטו ניט פאלן, און דיין נפש וועט דיר זיין צום געווינס, ווייל דו האסט זיך פארזיכערט אויף מיר, זאגט {dn גאט}.

דאס ווארט וואס איז געווען צו ירמיהון פון {dn גאט} נאכדעם אז נבוזראדן דער הויפט פון דעם לייב־חיל האט אים אוועקגעלאזט פון רמה, ווען ער האט אים געהאט גענומען א געשמידטן אין קייטן צווישן אלע פארטריבענע פון ירושלים און יהודה וואס זיינען פארטריבן געווארן קיין בבל. /39:2 און דער הויפט פון דעם לייב־חיל האט גענומען ירמיהון, און האט צו אים געזאגט: {dn יהוה} דיין {dn גאט} האט אנגעזאגט דאס דאזיקע בייז אויף דעם דאזיקן ארט, /39:3 און {dn יהוה} האט געבראכט און געטגאן אזוי ווי ער האט גערעדט; ווארום איר האט געזינדיקט צו {dn יהוה}, און איר האט ניט צוגעהערט צו זיין קול, דרום איז אייך געשען די דאזיקע זאך. /39:4 און אצונד, זע, איך האב דיך היינט לויז געמאכט פון די קייטן וואס אויף דיין האנט. אויב עס איז גוט אין דיינע אויגן צו קומען מיט מיר קיין בבל, קום, און איך וועל טאן מיין אויג אויף דיר; אויב אבער עס איז שלעכט אין דיינע אויגן צו קומען מיט מיר קיין בבל, לאז עס. זע, דאס גאנצע לאנד ליגט פאר דיר; ווו עס איז גוט און ווו עס איז רעכט אין דיינע אויגן אהין צו גיין, גיי. /39:5 און אז ער האט אלץ זיך ניט געוואלט אומקערן האט נבוזראדן געזאגט: טא קער זיך אום צו גדליה דעם זון פון אחיקם דעם זון פון שפנען, וואס דער מלך פון בבל האט אויפגעזעצט איבער די שטעט פון יהודה, און זיץ מיט אים צווישן דעם פאלק; אדער וווהין נאר עס איז רעכט אין דיינע אויגן צו גיין, גיי. און דער הויפט פון דעם לייב־חיל האט אים געגעבן צערונג און א מתנה, און האט אים אוועקגעשיקט. /39:6 און ירמיהו איז געקומען צו גדליה דעם זון פון אחיקמען קיין מצפה. און איז געזעסן מיט אים צווישן דעם פאלק וואס זיינען געבליבן אין לאנד.
/39:7 און אלע הויפטלייט פון חיל וואס אין פעלד, זיי מיט זייערע מענטשן, האבן געהערט אז דער מלך פון בבל האט אויפגעזעצט גדליהו דעם זון פון אכיקמען איבערן לאנד, און אז ער האט געלאזט אונטער אים מענער און ווייבער אונקינדער, און פון די ארימע פון לאנד, פון די וואס זיינען ניט פארטריבן געווארן קיין בבל; /39:8 און זיי זיינען געקומען צו גדליהן קיין מצפה: ישמעאל דער זון פון נתניהון, און יוחנן און יונתן די זין פון קרחן, און שריה דער זון פון תנחומתן, און די זין פון עיפין פון נטופה, און איזניהו דער זון פון דעם מעכתי, זיי מיט זייערע מענטשן. /39:9 און גדליהו דער זון פון אחיקם דעם זון פון שפנען האט געשווארן זיי און זייערע מענטשן, אזוי צו זאגן: איר זאלט ניט מורא האבן צו דינען די כשדים. זיצט אין לאנד, און דינט דעם מלך פון בבל, און אייך וועט זיין גוט. /39:10 און איך, אט בלייב איך אין מצפה צו שטיין פאר די כשדים וואס וועלן קומען צו אונדז; און איר זאמלט איין וויין, און זומעראויבס, און אייל, און טוט אריין אין אייערע כלים, און זיצט אין אייערע שטעט וואס איר האט פארכאפט.
/39:11 און אויך אלע יידן וואס אין מואב, און צווישן די קינדער פון עמון, און אין אדום, און די וואס אין אלע לענדער, האבן געהערט אז דער מלך פון בבל האט געלאזט אן איבערבלייב פון יהודה, און אז ער האט אויפגעזעצט איבער זיי גדליהו דעם זון פון אחיקם דעם זון פון שפנען. /39:12 און אלע יידן האבן זיך אומגעקערט פון אלע ערטער וואס זיי זיינען פארשטויסן געווארן אהין, און זיי זיינען געקומען קיין לאנד יהודה צו גדליהון קיין מצפה; און זיי האבן איינגעזאמלט וויין און זומעראויבס זייער פיל.
/39:13 און יוחנן דער זון פון קרחן, און אלע הויפטלייט פון חיל וואס אויפן פעלד, זיינען געקומען צו גדליהון קיין מצפה, /39:14 און זיי האבן צו אים געזאגט: צי ווייסן ווייסטו אז בעליס דער מלך פון די קינדער פון עמון האט געשיקט ישמעאל דעם זון פון נתניהן צו נעמען דיין לעבן? אבער גדליהו דער זון פון אחיקמען האט זיי ניט געגלויבט. /39:15 האט יוחנן דער זון פון קרחן געזאגט צו גדליהון אין פארבארגעניש אין מצפלה, אזוי צו זאגן: לאמיך גיין, איך בעט דיך, און איך וועל דערשלאגן ישמעאל דעם זון פון נתניהן, און קיין מענטש וועט ניט וויסן. נאך וואס זאל ער דיר נעמען דאס לעבן, און גאנץ יהודה וואס זיינען איינגעזאמלט ארום דיר, וועלן צעשפרייט ווערן, און דער איבערבלייב פון יהודה וועט אונטערגיין? /39:16 אבער גדליהו דער זון פון אחיקמען האט געזאגט צו יוחנן דעם זון פון קרחן: זאלסט ניט טאן די דאזיקע זאך, ווארום ליגן זאגסטו אויף ישמעאלן.

/40:1 און עס איז געווען אין זיבעטן חודש, איז געקומען ישמעאל דער זון פון נתניה דעם זון פון אלישמען פון קיניגלעכן אפשטאם, און די גרויסע לייט פון דעם מלך, און צען מאן מיט אים, צו גדליהו דעם זון פון אחיקמען קיין מצפה, און זיי האבן דארטן געגעסן ברויט אין איינעם אין מצפה. /40:2 איז אויפגעשטאנען ישמעאל דער זון פון נתניהן, און די צען מאן וואס מיט אים, און זיי האבן געשלאגן גדליהו דעם זון פון אחיקם דעם זון פון שפנען מיטן שווערד; און ער האט אים געטייט – דעם וואס דער מלך פון בבל האט אויפגעזעצט איבערן לאנד. /40:3 אויך אלע יידן וואס זיינען געווען מיט אים, מיט גדליהון, אין מצלפה, און די כשדים וואס האבן זיך דארטן געפונען, די מלחמה־לייט, האט ישמעאל דערשלאגן.
/40:4 און עס איז געווען אויפן צווייטן טאג נאכן טייטן גדליהון, ווען קיי מענטש האט נאך ניט געוווסט, /40:5 זיינען אנגעקומען מענטש פון שכם, ווון שילו, און פון שומרון, אכציק מאן מיט אפגעגאלטע בערד, און צעריסענע קליידע, ר און שניטן אויפן לייב; מיט שפייזאפפער און וויירויך אין זייער האנט, אויף צו ברענגען אין הויז פון {dn גאט}. /40:6 איז ארויסגעגאנגען ישמעאל דער זון פון נתניהן זיי אנטקעגן פון מצפה, געגאנגען און גייענדיק געוויינט; און עס איז געווען, ווי ער האט זיי באגעגנט, אזוי האט ער צו זיי געזאגט: קומט צו בדליהו דעם זון פון אחיקמען. /40:7 איז, ווי זיי זיינען אריינגעקומען אין מיטן שטאט, אזוי האט ישמעאל דער זון פון נתניהן זיי געשאכטן אין דער גרוב אריין, ער און די מענטשן וואס מיט אים. /40:8 און צען מאן האבן זיך געפונען צווישן זיי, וואס האבן געזאגט צו ישמעאלן: טייט אונדז ניט ווארום מיר האבן, באהאלטן אין פעלד, ווייץ און גערשטן און אייל און האניק. האט ער זיך אפגעהאלטן, און האט זיי ניט געטייט צווישן זייערע ברידער. /40:9 און די גרוב וואס ישמעאל האט אהין אריינגעווארפן די טויטע לייבער פון די מענטשן וואס ער האט דערשלאגן לעבן גדליהון, דאס איז געווען די וואס דער מלך אסא האט געמאכט אויס מורא פאר בעשא דעם מלך פון ישראל; זי האט ישמעאל דער זון פון נתניהן אנגעפילט מיט דערשלאגענע.
/40:10 און ישמעאל האט געפאנגען דעם גאנצן איבערבלייב פון פאלק וואס אין מצפה, די טעכטער פון מלך, און דאט גאנצע פאלק וואס זיינען געבליבן אין מצפה, וואס נבוזראדן דעם הויפט פון דעם לייב־חיל האט געלאזן אונטער גדליהו דעם זון פון אחיקמען; האט זיי ישמעאל דער זון פון נתניהן געפאנגען, און ער איז אוועק אריבערצוגיין צו די קינדער פון עמון.
/40:11 האט געהערט יוחנן דער זון פון קרחן, און אלע הויפטלייט פון חיל וואס מיט אים, דאס גאנצע בייז וואס ישמעאל דער זון פון נתניהן האט אפגעטאן. /40:12 און זיי האבן גענומען אלע מענער, און זיינען געגאנגען מלחמה האלטן מיט ישמעאל דעם זון פון נתניהן, און האבן אים געפונען ביים גרויסן וואסער וואס אין גבעון. /40:13 און עס איז געווען, ווי דאס גאנצע פאלק מיט ישמעאלן האבן דערזען יוחנן דעם זון פון קרחן, און אלע הויפטלייט פון חיל מיט אים, אזוי האבן זיי זיך דערפרייט. /40:14 און דאס גאנצע פאלק וואס ישמעאל האט גענומען געפאנגען פון מצפה, האבן זיך אויסגעדרייט און זיך אוםמגקערט, און זיינען אוועקגעגאנגען צו יוחנן דעם זון פון קרחן. /40:15 און ישמעאל דער זון פון נתניהן איז אנטרונען געווארן פון יוחננען, מיט אכט מאן, און איז אוועק צו די קינדער פון עמון.
/40:16 און יוחנן דער זון פון קרחן, און אלע הויפטלייט פון חיל וואס מיט אים, האבן גענומען דעם גאנצן איבערבלייב פון דעם פאלק וואס ער האט אומגעקערט פון ישמעאל דעם זון פון נתניהן, פון מצפה, נאכדעם ווי יענער האט דערשלאגן גדליה דעם זון פון אחיקמען – די מענער די מלחמה־לייט, און דיוו אייבער, און די קינדער, און די הויפדינער, וואס ער האט אומגעקערט פון גבעון; /40:17 און זיי זיינען געגאנגען, און זיינען געזעסן אין גרות־כמהם וואס ביי בית־לחם, כדי צו גיין קומען קיין מצרים. /40:18 פון וועגן די כשדים: ווארום זיי האבן מורה געהאט פאר זיי, ווייל ישמעאל דער זון פון נתניהן האט דערשלאגן גדליה דעם זון פון אחיקמען, וואס דער מלך פון בבל האט אויפגעזעצט איבערן לאנד.

/41:1 און אלע הויפטלייט פון חיל, און יוחנן דער זון פון קרחן, און איזניה דער זון פון הושעיהן, און דאס גאנצע פאלק פון קליין ביז גרויס, האבן געגענט, /41:2 און האבן געזאגט צו ירמיהו הנביא: זאל, איך בעט דיך, פאלן אונדזער געבעט פאר דיר, און זיי מתפלל צו {dn יהוה} דיין {dn גאט} פאר אונדז, פאר דעם דאזיקן גאנצן איבערבלייב, ווארום מיר זיינען פון פיל געבליבן ווינציק, אזוי ווי דיינע אויגן זעען אונדז. /41:3 און זאל {dn יהוה} דיין {dn גאט} אונדז זאגן דעם וועג וואס מיר זאלן אויף אים גיין, און די זאך וואס מיר זאלן טאן.
/41:4 האט ירמיהו הנביא צו זיי געזאגט: איך האב געהערט; אט בין איך מתפלל צו {dn יהוה} אייער {dn גאט}, אזוי ווי אייערע ווערטער; און עס וועט זיין, איטלעך ווארט וואס {dn יהוה} וועט אייך ענטפערן, וועל איך אייך דערציילן; איך וועל ניט פארמיידן פון אייך א ווארט.
/41:5 האבן זיי געזאגט צו ירמיהון: זאל {dn יהוה} זיין אן אמתער און באגלויבטער עדות אקעגן אונדז, אויב ניט אזוי ווי איטלעך ווארט מיט וואס {dn יהוה} דיין {dn גאט} וועט דיך שיקן צו אונדז, אזוי וועלן מיר טאן. /41:6 סיי גוט און סיי שלעכט וועלן מיר צוהערן צו דעם קול פון {dn יהוה} אונדזער {dn גאט}, וואס מיר שיקן דיך צו אים; כדי אונדז זאל גוט זיין, אז מיר וועלנם צוהערן צו דעם קול פון {dn יהוה} אונדזער {dn גאט}.
/41:7 און עס איז געווען צום סוף פון צען טעג, איז דאס ווארט פון {dn גאט} געווען צו ירמיהון. /41:8 און ער האט גערופן יוחנן דעם זון פון קרחן, און אלע הויפטלייט פון כל וואס מיט אים, און דאס גאנצע פאלק אופן קליין ביז גרויס. /41:9 און ער האט צו זיי געזאגט:
אזוי האט געזאגט {dn יהוה} דער {dn גאט} פון ישראל, וואס איר האט מיך צו אים געשיקט, צו מאכן פאלן אייער געבעט פאר אים: /41:10 אויב בלייבן וועט איר בלייבן אין דעם דאזיקן לאנד וועל איך אייך אויפבויען און ניט צעשטערן, און וועל אייך איינפלאנצן און ניט אויסרייסן, ווארום איך האב חרטה אויף דעם בייז וואס איך האב אייך געטאן. /41:11 איר זאלט ניט מורא האבן פאר דעם מלך פון בבל, וואס איר האט מורא פאר אים; איר זאלט ניט מורא האבן פאר אים, זאגט {dn גאט}, ווארום איך בין מיט אייך, אייך צו העלפן, און אייך מציל צו זיין פון זיין האנט. /41:12 און איך וועל אייך געבן דערבארימונג, און ער וועט אייך דערבארימען, אונוו עט אייך אומקערן אויף אייער ערד.
/41:13 אויב אבער איר זאגט: מיאר וועלן ניט בלייבן אין דעם דאזיקן לאנד – ניט צוצוהערן צו דעם קול פון {dn יהוה} אייער {dn גאט}, /41:14 אזוי צו זאגן: ניין, נייערט קיין לאנד מצרים וועלן מיר גיין, ווו מיר וועלן ניט זען קיין מלחמה, און ניט הערן דעם קול פון א שופר, און מיר וועלן ניט הונגערן נאך ברויט; און דארטן וועלן מיר וווינען – /41:15 טא אצונד הערט דרום דאס ווארט פון {dn גאט}, איר איבערבלייב פון יהודה:
אזוי האט געזאגט {dn יהוה} פון צבאות, דער {dn גאט} פון ישראל: אויב קערן וועט איר קערן אייער פנים צו קומען קיין מצרים, און איר וועט קומען וווינען דארטן, /41:16 איז, די שווערד וואס איר האט מורא פאר איר, וועט אייך דארטן דערגרייכן אין לאנד מצרים, און דער הונגער וואס איר האגהט זיך וועטן אים, וועט אייך אניאגן דארטן אין מצרים, און דארטן וועט איר שטארבן. /41:17 און געשען וועט מיט אלע מענטשן וואס האבן געקערט זייער פנים צו קומען קיין מצרים, צו וווינען דארטן, אז זיי וועלן שטארבן און דער שווערד, פונעם הונגער, און פון דערם פעסט, און פון זיי וועט ניט זיין א געבליבענער אדער אנטרונענער, פון וועגן דעם בייז וואס איך ברענג אויף זיי. /41:18 ווארום אזוי האט געזאגט {dn יהוה} פון צבאות, דער {dn גאט} פון ישראל: אזוי ווי מיין כעס און מיין גרימצארן איז אויסגעגאסן געווארן אויף די באוווינער פון ירושלים, אזוי וועט אויסגעגאסן ווערן מיין גרימצארן אויף אייך, ווען איר קומט קיין מצרים, און איר וועט זיין פאר א פולך, און פאר א שרעק, און פאר א קללה, און פאר א שאנד; און איר וועט מער ניט אנזען דעם דאזיקן ארט.
/41:19 {dn גאט} האט אנגעזאגט וועגן אייך, איר איבערבלייב פון יהודה: איר זאלט ניט גיין קיין מצרים; וויסן זאלט איר וויסן זיין אז איך האב אייך היינט געווארנט. /41:20 ווארום איר האט אן אפנאר באגאנגען אקעגן אייער זעל, ווען איר האט מיך געשיקט צו {dn יהוה} אייער {dn גאט}, אזוי צו זאגן: זיי מתפלל פאר אונדז צו {dn יהוה} אונדזער {dn גאט}, און אזוי ווי אלץ וואס {dn יהוה} אונדזער {dn גאט} וועט הייסן, אזוי זאג אונדז, און מיר וועלן טאן. /41:21 און איך האב אייך היינט געזאגט, אבער איר הערט ניט צו דעם קול פון {dn יהוה} אייער {dn גאט}, און צו אלץ מיט וואס ער האט מיך געשיקט צו אייך. /41:22 און זצונד וויסן זאלט איר וויסן זיין, אז פון שווערד, פון הונגער, און פון פעסט וועט איר שטארבן אין דעם ארט וואס איר ווילט קומען וווינען דארטן.

/42:1 און עס איז געווען, ווי ירמיהו האט געענדיקט רעדן צום גאנצן פאלק אלע ווערטער פון {dn יהוה} זייער {dn גאט}, מיט וואס {dn יהוה} זייער {dn גאט} האט אים געשיקט צו זיי, אלץ דידאזיקלע ווערטער, /42:2 אזוי האט גערעדט עזריה דער זון פון הושעיהן, און יוחנן דער זון פון קרחן, און אלע מוטוויליקע לייט, זאגנדיק צו ירמיהון: ליגן זאגסטו! ניט {dn יהוה} אונדזער {dn גאט} האט דיך געשיקט זאגט: איר זאלט ניט קומען קיין מצרים צו וווינען דארטן; /42:3 נייערט ברוך דער זון פון נריהן רעדט דיך אן אויף אונדז, כדי אונדז איבערצוגעבן אין דער האנט פון די כשדים אונדז צו טייטן, אדער אונדז צו פארטרייבן קיין בבל.
/42:4 און יוחנן דער זון פון קרחן, און אלע הויפטלייט פון כל, און דאס גאנצע פאלק, האבן ניט צוגעהערט צו דעם קול פון {dn גאט}, צו בלייבן אין לאנד יהודה. /42:5 און יוחנן דער זון פון קרחן, און אלע הויפטלייט פון חיל, האבן גענומען דעם גנאצן איבערבלייב פון יהודה וואס האבן זיך אומגעקערט פון אלע פעלקער וואס זיי זיינען פארשטויסן געווארן אהין, כדי צו וווינען אין לאנד יהודה: /42:6 די מענער, און די ווייבער, און די קינדער, און דעם מלכס טעכטער, און אלע נפשות וואס נבוזראדן דער הויפט פון דעם לייב־כל האט געלאזט מיט גדליהו דעם זון פון אחיקם דעם זון פון שפנען, און ירמיהו הנביאן, און ברוך דעם זון פון נריהון; /42:7 און זיי זיינען געקומען קיין לאנד מצרים; ווארום זיי האבן ניט צוגעהערט צו דעם קול פון {dn גאט}; און זיי זיינען געקומען ביז תכפנכס.
/42:8 און דאס ווארט פון {dn גאט} איז געווען צו ירמיהון אין תכפנכס, אזוי צו זאגן: /42:9 נעם מיט דיין האנט גרויסע שטיינער, און זאלסט זיי באהאלטן אין וואפנע, אין דעם ציגלפלאסטער וואס ביים איינגאנג פון פרעהס הויז אין תכפנכס, פאר די אויגן פון די מענער פון יהודה; /42:10 מאון זאלסט זאגן צו זיי:
אזוי האט געזאגט {dn יהוה} פון צבאות, דער {dn גאט} פון ישראל: זע, איך שיק און וועל נעמען נבוכדראצר דעם מלך פון בבל, מיין קנעכט, און איך וועל שטעלן זיין טראן איבער די דאזיקע שטיינער וואס איך האב באהאלטן, אואן ער וועט אויסשפרייטן זיין פראכטגעצעלט איבער זיי. /42:11 און ער וועט קומען, און וועט שלאגן דאס לאנד מצרים; וועמען צום טויט צום טויט, און וועמען צו געצאנגענשאפט צו געפאנגענשאפט, און וועמען צום שווערד צום שווערד. /42:12 און איך וועל אנצינדן א פייער אין די הייזער פון די געטער פון מצרים; און ער וועט זיי פארברענען, אדער זיי נעמען געפאנגען; און ער וועט צונויפוויקלען דאס לאנד מצרים, ווי א פאסטוך וויקל צונויף זיין בגד; און ער וועט ארויס פון דארטן בשלום. /42:13 און ער וועט צעברעכן די זיילשטיינער פון בית־שמש וואס אין לאנד מצרים; און די הייזער פון די געטער פון מצרים וועט ער פארברענען אין פייער.

/43:1 דאס ווארט פון {dn גאט} וואס איז געווען צו ירמיהון וועגן אלע יידן וואס זיינען געזעסן אין לאנד מצרים, די וואס זיינען געזעסן אין מגדול, און אין תכפכס, און אין נוף, און אין לאנד פתרוס, אזוי צו זאגן: /43:2 אזוי האט געזאגט {dn יהוה} פון צבאות, דער {dn גאט} פון ישראל: איר האט געזען דאס גאנצע בייז וואס איך האב געבראכט אויף ירושלים, און אויף אלע שטעט פון יהודה; און אט זיינען זיי א וויסטעניש היינט איקן טאג, און קיינער וווינט ניט אין זיי; /43:3 פון וועגן זייער בייז וואס זיי האבן געטאן, מיך צו דערצערענען, צו גיין רייכערן און דינען צו פרעמדע געטער וואס ניט זיי האבן זיי געקענט, ניט איר, און ניט אייערע עלטערן. /43:4 און איך האב צו אייך געשיקט אלע מיינע קנעכט די נביאים, נאכאנאנד און נאכאנאנד גע, שיקט, אזוי צו זאגן: איר זאלט ניט טאן די דאזיקע אומווערדיקע זאך וואס איך האב פיינט. /43:5 אבער זיי האבן ניט צוגעהערט שלעכטיקייט, ניט צו רייכערן צו פרעמדע געטער. /43:6 און מיין גרימצארן און מיין כעס איז אויסגעגאסן געווארן, און נאט געברענט אין די שטעט פון יהודה, און אין די גאסן פון ירושלים, און זיי זיינען געווארן א חורבן, א וויסטעניש, אזוי ווי ניינטיקן טאג. /43:7 און אצונד האט אזוי געזאגט {dn יהוה} דער {dn גאט} פון צבאות, דער {dn גאט} פון ישראל: צווואס טוט איר אייך אליין א גרויסע רעה, מע זאל אייך פארשניידן מאן און ווייב, קינד און ברוסטקינד, פון צווישן יהודה, אוך ניט צו לאזן אן איבערבלייב? /43:8 מיך צו דערצערענען מיט די ווערק פון אייערע הענט, צו רייכערן צו פרעמדע געטער אין לאנד מצרים, ווו איר זייט געקומען וווינען, כדי מע זאל אייך פארשניידן, און כדי איר זאלט ווערן פאר א קללה און פאר א שאנד צווישן אלע פעלקער פון דער ערד. /43:9 האט איר פארגעסן די שלעכטיקייטן פון אייערע עלטערן, און די שלעכטיקייטן פון די מלכים פון יהודה, און די שלעכטיקייטן פון זייערע ווייבער, און אייערע שלעכטיקייטן, און די שלעכטיקייטן פון אייערע ווייבער, וואס זיי האבן געטאן אין לאנד יהודה, און אין די גאסן פון ירושלים? /43:10 זיי זיינען ניט אונטערטעניק געווארן ביז אויף היינטיקן טאג, און זיי האבן ניט מורא געהאט, און זיינען ניט געגאנגען אין מיין תורה און אין מיינע געזעצן וואס איך האב געלייגט פאר אייך און פאר אייערע עלטערן.
/43:11 דרום האט אזוי געזאגט {dn יהוה} פון צבאות, דער {dn גאט} פון ישראל: זעט, איך קער מיין פנים אויף אייך צום ביזן, און צו פארשניידן גאנץ יהודה. /43:12 און איך וועל נעמען דעם איבערבלייב פון יהודה וואס האבן געקערט זייער פנים צו קומען קיין לאנד מצרים צו וווינען דארטן, און אלע וועלן פארלענדט ווערן; אין לאנד מצרים וועלן זיי פאלן; פון שווערד, פון הונגער, וועלן זיי פארלענדט ווערן; פון קליין ביז גרויס, פון שווערד און פון הונגער וועלן זיי שטארבן; און זיי וועלן זיין פאר א פלוך, און פאר א שרעק, און פאר א קללה, און פאר א שאנד. /43:13 און איך וועל זיך אפרעכענען מיט די וואס זיצן אין לאנד מצרים, ווי איך האב זיך אפגערעכנט מיט ירושלים, מיט שווערד, מיט הונגער, און מיט פעסט. /43:14 און פון דעם רעשט פון יהודה וואס קומען קיין לאנד מצרים צו וווינען דארטן, וועט ניט זיין א געבליבענער אדער אנטרונענער זיך אומצוקערן קיין לאנד יהודה, וואס זייער הארץ ציט זיי זיך ווידער צו באזעצן דארטן; ווארום זיי וועלן זיך ניט אומקערן, צו מאל ווי אנטרונענע.
/43:15 האבן געענטפערט ירמיהון אלע מענער וואס האבן געוווסט אז זייער ווייבער רייכערן צו פרעמדע געטער, און אלע ווייבער וואס זיינען געשטאנען ארום, א גרויס געזעמל, און דאס גענצע פאלק וואס זיינען געזעסן אין לאנד מצרים, אין פתרוס, אזוי צו זאגן: /43:16 דאס ווארט וואס דו האסט גערעדט צו איאנדז אין נאמען פון {dn גאט}, הערן מיר דיר ניט צו. /43:17 נייערט טאן וועלן מיר טאן איטלעך ווארט וואס איז ארויס פון אונדזער מויל, צו רייכערן צו דער מלכה פון הימל, און גיסן צו איר גיסאפווער, אזוי ווי איר האבן געטאן, מיר און אונדזערע עלטערן, אונדזערע מלכים און אונדזערע הארן, אין די שטעט פון יהודה, און אין די גאסן פון ירושלים; און מיר האבן געהאט ברויט צו זאט, און אונדז איז געווען גוט, און שלעכטס האבן מיר ניט אנגעזען. /43:18 און פון זינט מיר האבן אויפגעהערט רייכערן צו דער מלכה פון הימל, און גיסן צו איר גיסאפפער, זיינען מיר געמינערט פון אלץ, און פון שווערד און פון הונגער ווערן מיר פארלענדט. /43:19 און אז מיר האבן גערייכערט צו דער מלכה פון הימל, און געגאסן צו איר גיסאפפער, האבן מיר דען אן אונדזערע מאנען איר געמאכט קוכנס אין איר געשטאלט, און געגאסן צו איר גיסאפפער?
/43:20 האט ירמיהו געזאגט צום גאנצן פאלק – צו די מענער און צו די ווייבער צו דעם גאנצן פאלק וואס האאבן אים געגעבן אן ענטפער – אזוי צו זאגן: /43:21 פאר וואר, די רייכערונג וואס איר האט גערייכערט אין די שטעט פון יהודה, און אין די גאסן פון ירושלים, איר און אייערע עלטערן, אייערע מלכים און אייערע הארן, און דאס פאלק פון לאנד, דעראן האט {dn גאט} געדאכט, און עס איז אים ארויפגעקומען אויפן זינען; /43:22 און {dn גאט} האט מער ניט געקענט פארטראגן, פון וועגן אייערע בייזע מעשים, פון וועגן די אומווערדיקייטן וואס איר האט געטאן, און אייער לאנד איז געווארן פאר א וויסטעניש, און פאר א שרעק, און פאר א קללה, אן א באוווינער, אזוי ווי היינטיקן טאג. /43:23 ווייל איר האט גערייכערט, און ווייל איר האט געזינדיקט צו {dn גאט}, און האט ניט צוגעהערט צו דעם קול פון {dn גאט}, און אין זיין תורה און אין זיינען געזעצן און אין זיינע אנזאגן זייט איר ניט געגאנגען, דרום האט אייך געטראפן דאס דאזיקע בייז, אזוי ווי היינטיקן טאג.
/43:24 און ירמיהו האט געזאגט צום גאנצן פאלק, און צו אלע ווייבער: הערט דאס ווארט פון {dn גאט}, איר גאנץ יהודה וואס אין לאנד מצרים. /43:25 אזוי האט געזאגט {dn יהוה} פון צבאות, דער {dn גאט} פון ישראל, אזוי צו זאגן: איר און אייערע ווייבער האט אי גערעדט מיט אייער מויל, אי מיט אייערע הענט דערפילט, אזוי צו זאגן: ״טאן וועלן מיר טאן אונדזערע נדרים וואס מיר האבן א נדר געטאן, צו רייכערן צו דער מלכה פון הימל, און צו גיסן צו איר גיסאפפער״; מקיים מוזט איר מקיים זיין אייערע נדרים, און טאן מוזט איר טאן אייערע נדרים!
/43:26 דרום הערט דאס ווארט פון {dn גאט}, איר גאנץ יהודה וואס זיצט אין לאנד מצרים, אט שווער איך ביי מיין גרויסן נאמען, זאגט {dn גאט}, אויב מיין נאמען וועט מער גערופן ווערן פון דעם מויל פון א שום מענטשן פון יהודה איאן גאנצן לאנד מצרים, וואס זאל זאגן: אזוי ווי {dn גאט} {dn יהוה} לעבט! /43:27 זע, איך פאס־אויף אויף זיי צום בייזן און ניט צום גוטן; און אומקומען וועלן אלע מענער פון יהודה וואס אין לאנד מצרים פון שווערד און פון הונגער, ביז זיי וועלן פארלענדט ווערן. /43:28 און אנטרונענע פון שווערד וועלן זיך אומקערן פון לאנד מצרים קיין לאנד יהודה, געציילטע מענטשן; און וויסן וועט דער גאנצער איבערבלייב פון יהודה וואס זיינען געקומען קיין לאנד מצרים צו וווינען דארטן, וועמעס ווארט וועט מקוים ווערן, מיינס אדער זייערס. /43:29 און דאס איז אייך א צייכן, זאגט {dn גאט}, אז איך רעכן זיך אפ מיט אייך אין דעם דאזיקן ארט, כדי איר זאלט וויסן אז מקוים וועלן מקוים ווערן מיינע ווערטער אויף אייך צום בייזן; /43:30 אזוי האט {dn גאט} געזאגט: זע, איך גיב איבער פרעה־כפרע דעם מלך פון מצרים אין דער האנט פון זיינע פיינט, און אין דער האנט פון די וואס זוכן זיין לעבן, ווי איך האב איבערגעגעבן צדקיהו דעם מלך פון יהודה אין דער האנט פון נבוכדראצר דעם מלך פון בבל, זיין פיינט און דער וואס האט געזוכט זיין לעבן.

/44:1 דאס ווארט וואס ירמיהו הנביא האט גערעדט צו ברוך דעם זון פון נריהן, ווען ער האט אויפגעשריבן די דאזיקע ווערטער אויף א בוך פון ירמיהוס מויל, אין פירטן יאר פון יהויקים דעם זון פון יאשיהון, דעם מלך פון יהודה, אזוי צו זאגן: /44:2 אזוי האט געזאגט {dn יהוה} דער {dn גאט} פון ישראל וועגן דיר, ברוך:
/44:3 האסט געזאגט: א וויי איז מיר! ווארום {dn גאט} האט געמערט קומער אויף מיין ווייטאק; איך בין מיד פון מיין זיפצן, און געפין ניט קיין רו. /44:4 אזוי זאלסט זאגן צו אים: אזוי האט {dn גאט} געזאגט: זע, וואס איך האב געבויט צעשטער איך, און וואס איך האב געפלאנצט רייס איך אויס; און אזוי איז דאס אין גאנצן לאנד. /44:5 און דו פארלאנגסט דיר גרויסע זאכן? זאלסט ניט פארלאנגען. ווארום זע, איך ברענג אן אומגליק אויף אלע לייבער, זאגט {dn גאט}; אבער דיר וועל איך געבן דיין נפש צום געווינס, אין אלע ערטער וואס דו וועסט גיין אהין.

/45:1 וואס דאס ווארט פון {dn גאט} איז געווען צו ירמיהו הנביא אויף די פעלקער.
/45:2 אויף מצרים: אויף דעם חיל פון פרעה־נכו דעם מלך פון מצרים, וואס איז געווען ביים טייך פרת אין כרכמיש, וואס נבוכדראצר דער מלך פון בבל האט געשלאגן אין פירטן יאר פון יהויקים דעם זון פון יאשיהון, דעם מלך פון יהודה.
/45:3 ברייט אן פאנצער און שלד, און גענענט אויף מלחמה! /45:4 שפאנט די פערד, און זעצט זיך ארויף, איר רייטער, און שטעלט זיך אויס אין די קיווערס; שלייפט די שפיזן, טוט אן די וואפנקליידער! /45:5 פאר וואס זע איך זיי דערשראקענע אפטרעטן אהינטער? און זייערע גיבורים ווערן צעקלאפט, און לויפן אין געלאף, און קערן זיך ניט אום; א שרעק רונד ארום, זאגט {dn גאט}. /45:6 דער פלינקער קען ניט אנטלויפן, און דער גיבור קען ניט אנטרונען ווערן; אין צפון ביים ברעג פון טייך פרת ווערן זיי געשטרויכלט און פאלן.
/45:7 ווער איז דער וואס גייט אויף ווי דער נילוס, וואס ווי שטראמען שטורעמען זיינע וואסער? /45:8 מצרים גייט אויף ווי דער נילוס, און ווי שטראמען שטורעמען די וואסערן; און ער זאגט: איך וועל אויפגיין, איך וועל באדעקן די ערד, איך וועל אונטערברענגען די שטאט און די וווינער אין איר. /45:9 שפרינגט אויף, איר פערד, א אוין ווילדעוועט, איר רייטוועגן, און זאלן אר אויסגיין די גיבורים, כוש און פוט וואס האלטן א שלד, און די לודים וואס האלטן – שפאנען א בויגן.
/45:10 און יענער טאג וועט זיין ביי {dn יהוה} דער {dn גאט} פון צבאות א טאג פון נקמה זיך נוקם צו זיין אן זיינע פיינט; און עסן וועט די שווערד און זיך זעטן, און זיך אנטרינקען מיט זייער בלוט; ווארום א שלאכטונג איז ביי {dn יהוה} דעם {dn גאט} פון צבאות אין צפון־לאנד ביים טייך פרת. /45:11 גיי ארויף קיין גלעד, און נעם באלזאם, יונגפרוי טאכטער מצרים; אונזיסט האסטו רפואות געמערט, ניטא קיין גענעזונג פאר דיר. /45:12 געהערט האבן די פעלקער דיין שאנד, און מיט דיין געשריי איז פול די ערד; ווארום א גיבור אן א גיבור האט געשטרויכלט, אין איינעם געפאלן זיינען זיי ביידע.
/45:13 דאס ווארט וואס {dn גאט} האט גערעדט צו ירמיהו הנביא וועטן דעם קומען פון נבוכדראצר דעם מלך פון בבל צו שלאגן מצרים.
/45:14 זאגט אן אין מצרים, און מאכט הערן אין מגדול, און מאכט הערן אין נוף און תכפנכס; זאגט: שטעל זיך און ברייט דיך אן, ווארום די שווערד פארצערט רונד ארום דיר. /45:15 פאר וואס איז דיין שטארקער אנדערגעווארפן געווארן? ער איז ניט באשטאנען, ווארום {dn גאט} האט אים געשטויסן. /45:16 ער האט געמערט די געשטרויכלטע; יא, איינער אויפן אנדערן זיינען זיי געפאלן, און זיי האבן געזאגט: שטייט אויף, און לאמיר זיך אומקערן צו אונדזער פאלק, און צום לאנד פון אונדזער געבורט, פון וועגן דער שווערד וואס פארטיליקט. /45:17 זיי האבן דארטן גערופן: פרעה דער מלך פון מצרים איז בלויז טומל; ער האט געלאזט די צייט אריבערגיין. /45:18 אזוי ווי איך לעב, זאגט דער קיניג – {dn יהוה} פון צבאות איז זיין נאמען, אז ווי תבור צווישן די בערג, און ווי כרמל ביים אים, וועט ער קומען. /45:19 מאך דיר וואנדער־כלים, טאכטער באווומינערין פון מצרים; ווארום נוף וועט צו וויסט ווערן, און חרב זיין אן א באוווינער. /45:20 א ווונדערשיין קאלב איז מצרים, אבער די שטעכפליג פון צפון איז געקומען, געקומען. /45:21 אפילו אירע געדונגענע קריגסלייט אין איר זינען ווי קעלבער געשטגאפטע, ווארום זיי אויך האבן זיך אומגעקערט, זיי זיינען אנטלאפן אין איינעם, זיי זיינען ניט באשטאנען; ווארום דער טאג פון זייער בראך איז געקומען אויף זיי, די צייט פון זייער רעכנשאפט. /45:22 איר קול גייט ווי פון א שלאנג, א ווארום מיט חיל גייט מען, און מיט העק קומט מען אויף איר, אזוי ווי האלטשעקער. /45:23 זיי האקן אויס איר וואלד, זאגט {dn גאט}, ווי ער איז ניט צו דערפארשן; ווארום מער ווי היישעריקן זיינען זיי, און ניטא קיין צאל צו זיי. /45:24 געווארן צו שאנד איז די טאכטער מיצרקים, געגעבן אין דער האנט פון דעם פאלק פון צפון.
/45:25 געזאגט האט {dn יהוה} פון צבמאות, דער {dn גאט} פון ישראל: זע, איך רעכן זיך אפ מיט אמון פון נוא, און מיט פרעהן, און מיט מצרים, און מיט אירע געטער, און מיט אירע מלכים; אי מיט פקרעה אין מיט די וואס פארזיכערן זיך אויף אים. /45:26 און איך וועל זיי געבן אין דער האנט פון די וואס זוכן זייער לעבן, און אין דער האנט פון נבוכדראאצקר דעם מלך פון בבל, און אין דער האנט פון איזינע קנעכט; און דער נאך וועט זי באוווינט ווערן, אזוי ווי אין די טעג פון א מאל, זאגט {dn גאט}.
/45:27 אבער דו זאלסט ניט מורא האבן, מיין קנעכט יעקב, און זאלסט ניט אנגסטן, ישראל, ווארום זע, איך העלף דיך פון דער ווייט, און דיין זאמען פון לאנד פון זייער געפאנגענשאפט; און יעקב וועט ניט שרעקן. /45:28 דו זאלסט ניט מורא האבן, מיין קנעכט יעקב, זאגט {dn גאט}, ווארום איך בין מיט דיר. ווארום איך וועל מאכן א פארלענדוינג פון אלע פעלקער וואס איך האב דיך פארשטויסן אהין, אבער פון דיר וועל איך קיין פארלענדונג ניט מכן; און איך וועל דיך שטראפן לויט גערעכטיקייט, אבער פארטיליקן וועל איך דיך ניט פארטיליקן.

/46:1 וואס דאס ווארט פון {dn גאט} איז געווען צו ירמיהו הנביא אויף די פלשתים, איידער פרעה האט געשלאגן עזה.
/46:2 אזוי האט {dn גאט} געזאגט: זע, וואסערן גייען אויף פון צפון, און וועלן ווערן א פלייציקער טייך, און פארפלייצן דאס לאנד און איר פולקייט, די שטאט און די וווינער אין איר; און שרייען וועלן די מענטשן, און יאמערן וועלן אלע וווינער פון לאנד. /46:3 איבער דעם טריטגעפלידער פון די קלויען פון זיינע אגערס, איבער דעם רעש פון זיינע רייטוועגן, דעם טומל פון זיינע רעדער, קערן זיך עלטערן ניט צו קינדער, פון אפהענטיקייט. /46:4 פון וועגן דעם טאג וואס קומט צו פארוויסטן אלע פלשתים, צו פארשניידן פון צור און פון ידון איטלעך געבליבענעם העלפער; ווארום {dn גאט} טוט פארוויסטן די פלשתים, דעם רעשט פון אינדזל כפתור. /46:5 געקומען איז א פליכעניש אויף עזה פארשניטן געווארן איז אשקלון, דער רעשט פון זייער טאל. ביז וואנען וועסטו זיך דעם לייב שניידן? /46:6 וויי, דו שווערד פון {dn גאט}, וויז ווי לאנג נאך וועסטו ניט דוען? ווער איינגעטאן אין דיין שייד, בארו זיך און ווער שטיל. /46:7 ווי קענסטו זיין רואיק? אז {dn גאט} האט איר באפוילן; אויף אשקלון און אויפן בארטן פון אים, אהין האט ער זי באשערט.
/47:1 אויף מואב. אזוי האט געזאגט {dn יהוה} פון צבאות, דער {dn גאט} פון ישראל: וויי צו נבו, ווארום זי איז פארוויסט; צו שאנד, באצווונגען, איז קריתים, צו שאנד און צעבראכן איז משגב. /47:2 ניטא מער דער לויב פון מואב, אין חשבון האט מען באקלערט בייז אויף איר: קומט, און לאמיר זי פארשניידן פון צו זיין א פאלק! דו אויך, מדמן, וועסט שטיל ווערבן, עף דיר וועט נאכגיין די שווערד. /47:3 א קול פון געשריי פון כרונים, א פארוויסטונג און א בראך א גרויסער. /47:4 צעבראכן געווארן איז מואב, אירע יונגע לאזן הערן א געשריי. /47:5 ווארום דעם אויפגאנג פון לוכית גייט מען אר אויף מיט געוויין אויף געוויין; ווארום דעם אויפגאנג פון לוכית גייט מען ארויף מיט געוויין אויף געוויין; ווארום אויף דעם אראפגאנג פון כורונים הערט מען אן אנגסטגעשריי פון בראך. /47:6 אנטלויפט, ראטעוועט אייער נפש, און זייט ווי א טאמאריסק אין דער מדבר.
/47:7 ווארום ווייל דו האסט זיך פארזיכערט אויף דיינע אויפטוען און אויף דיינע אוצרות, וועסט דו אויך באצווונגען ווערן; און כמוש וועט אין גלות אוועק, זיינע פריסטער און זיינע הארן אין איינעם. /47:8 און א פארוויסטער וועט קומען אויף איטלעכער שטאט, און קיין שטאט וועט ניט אנטרונען ווערן; און אונטערגיין וועט דער טאל, און פארטיליקט ווערן וועט דער פלוין, אזוי ווי {dn גאט} האט געזאגט. /47:9 גיט פליגלען צו מואב, ווארום פליען אוועקפליען וועט זי; און אירע שטעט וועלן צו וויסט ווערן, אן א באוווינער אין זיי. /47:10 פארשאלטן דער וואס טוט אפגעלאזט די ארבעט פון {dn גאט}, און פארשאלטן דער וואס פארמיידט זיין שווערד פון בלוט! /47:11 רואיק געווען איז מואב פון זיין יוגנט אן, און אפגעזעצט איז ער אויף זיינע הייוון, און ניט איבערגעליידיקט געווארן פון כלי אין כלי, און אין גלות איז ער ניט געגאנגען; דערפאר האט זיך אפגעשטעלט זיין טעם ביי אים, און זיין ריך האט זיך ניט געביטן. /47:12 אבער זע, טעג קומען, זאגט {dn גאט}, און איך וועל שיקן צו אים אומבייגערס, און זיי וועלן אים אומבייגן, און זיינע כלים וועלן זיי אויסליידיקן, און זייערע קריג וועלן זיי צעברעכן. /47:13 און מואב וועט זיך שעמן מיט כמוש, ווי דאס הויז פון ישראל האט זיך געשעמט מיט בית־אל זייער פארזיכערונג. /47:14 ווי קענט איר זאגן: גיבורים זיינער מיר, און העלדישע לייט פאר מלחמה? /47:15 פארוויסט געווארן איז מואב, און אויף אירע שטעט איז מען ארויפגעגאנגען; און זיינע געקליבענע יונגען האבן גענידערט צו דער שכיטה, זאגט דער קיניג – {dn יהוה} פון צבאות איז זיין נאמען. /47:16 נאנט איז דער בראך פון מואב צו קומען, און זיין אומגליק איילט זייער. /47:17 באדויערט אים אלע זיינע אר אומיקע, און אלע וואס קענט זיין מאען; זאגט: ווי איז צעבראכן דער מאכטיקער שטעקן, דער פראכטיקער שטאק! /47:18 נידער פון כבוד, און זיץ אין דארשטיקייט, טאכטער באוווינערין פון דיבון, ווארום דער פארוויסטער פון מואב איז ארויפגעקומען אויף דיר, ער האט צעשטערט דיינע פעסטונגען. /47:19 ביים וועג שטיי, און קוק אויס, באוווינערין פון ערוער; פרעג דעם אנטלאפענעם און די אנטרונענע; זאג: וואס איז געשען? /47:20 צו שאנד געווארן איז מואב, ווארום זי איז צעבראכן געווארן; יאמערט און שרייט, זאגט אן אין ארנון, אז פארוויסט געווארן איז מואב. /47:21 און א משפט איז געקומען אויף דעם לאנד פון פלוין; אויף חולון, און אויף יהצה, און אויף מיפעת; /47:22 און אויף דיבון, און אויף נבון, און אויף בית־דבלתים; /47:23 און אויף קריתים, און אויף ביית־גמול, און אויף בית־מעון; /47:24 און אויף קריות, און אויף בצרה, און אויף אלע שטעט פון לאנד מואב, די ווייטע און די נאנטע. /47:25 אפגעהאקט געווארן איז דער הארן פון מואב, און זיין ארעם איז צעבראכן געווארן, זאגט {dn גאט}. /47:26 פארשיכורט אים, ווארום קעגן {dn גאט} האט ער זיך געגרייסט; און מואב וועט זיך פאטשן אין זיין מייקעכץ, און ער אויך וועט צום געלעכטער ווערן. /47:27 ווארום איז ניט א געלעכטער געווען דיר ישראל? צי איז ער צווישן גנבים געפונען געווארן, וואס ווען נאר דו האסט גערעדט פון אים, פלעגסטו זיך אויפטרייסלען? /47:28 פארלאזט די שטעט, און רוט אין פעלז, באוווינער פון מואב, און זייט ווי א טויב וואס טוט נעסטן ביי די זייטן פון דעם מויל פון א גרוב.
/47:29 מיר האבן געהערט די שטאלצקייט פון מואב, ווי זייער שטאלץ ער איז; זיין גרויסקייט און זיין שטאלצקייט און זיין גאווה, און די הויכקייט פון זיין הארצן. /47:30 איך ווייס, זאגט {dn גאט}, זיין כוצפה, און זיינע בארימערייען אן א האפט, זייער טאן אן א האפט. /47:31 דרום יאמער איך אויף מואב, און אויף גאנץ מואב טו איך קלאגן; אויף די באוווינער פון קיר־כרש מוז מען זיפצן. /47:32 מער פון דעם געוויין אויף יעזר וויין איך אויף דיר, וויינשטאק פון שבמה; דיינע צווייגן זיינען ביז צום ים אריבער, ביזן אים פון יעזר האבן זיי דערגרייכט; אויף דיין הארבסטונג און אויף דיין לעז איז א פארוויסטער אנגעפאלן. /47:33 און איינגעטאן איז די פרייד און די לוסטיקייט פון דעם פרוכטגארטן, און פון לאנד מואב, און וויין פון די קעלטערס האב איך פארשטערטג;: מע טרעט ניט מיט ״הידד״! דער ״הידד״ איז ניט ״הידד״. /47:34 דאס געשעריי פון כשבון איז ביז אלעלה, ביז יהץ לאזן זיי ארויס זייער קול, פון צוער ביז כורונים, דער דריייאריקער קו; ווארום אויך די וואסערן פון נמרים וועלן צו וויסט ווערן.
/47:35 און איך וועל פארשטערן פון מואב, זאגט {dn גאט}, דעם וואס ברענגט־אויף אויף א במה, און דעם וואס רייכערט צו זיינע געטער. /47:36 דרום מיין הארץ אויף מואב טוט ווי פלייטן ברומען, און מיין הארץ אויף די מענער פון קיר־כרש, טוט ווי פלייטן ברומען, פאר וואס די שפע וואס זיי האבן אנגעשאפט איז אונטערגאנגען. /47:37 ווארום יעוועדער קאפ איז א פליץ, און יעוועדער ווארד איז אפגעשניטן, אויף אלע הענט זיינען שניטן, און אויף די לענדן איז זאק. /47:38 אויף אלע דעכער פון מואב, און אין אירע גאסן, איז לויטער קלאגעריי; ווארום איך האב צעבראכן מואב ווי א נישטווערטיקע כלי, זאגט {dn גאט}. /47:39 ווי איז זי צעבראכן געווארן! – יאמערט – ווי האט מואב אין ביאש דעם רוקן געקערט! און מואב וועט ווערן צו געלעכטער און צו שרעק פאר אלע זיינע ארומיקע.
/47:40 ווארום אזוי האט {dn גאט} געזאגט: זע, ווי אן אדלער וועט ער שוועבן, און שפרייטן זיינע פליגלען צו מואב. /47:41 באצווונגען ווערן די שטעט, און די פעסטונגען ווערן איינגענומען; און דאס הארץ פון די גיבורים פון מואב אין יענעם טאג וועט זיין ווי דאס הארץ פון א פרוי אין ווייען. /47:42 און מואב ווערט פארטיליקט ווערן פון צו זיין א פאלק, פאר וואס ער האט זיך קעגן {dn גאט} געגרייסט. /47:43 א גרויל און א גרוב און א נעץ אויף דיר, באוווינער פון מואב, זאגט {dn גאט}. /47:44 דער וואס אנטלויפט פון דעם גרויל, בעט אריינפאלן אין גרוב, און דער וואס קומט ארויף פון גרוב, וועט געוואנגען ווערן אין נעץ; ווארום איך וועל ברענגען אויף איר, אויף מואב, דאס יאר פון זייער רעכנשאפט, זאגט {dn גאט}.
/47:45 אין שאטן פון כשבון האבן זיך אפגעשטעלט אן כוך אנטרונענע; ווארום א פייער איז ארויס פון כשבון, און א פלאם פון מיטן סיכן, און זי האט פארצערט די שלייף פון מואב, און דעם שארבן פון די ליארעמיונגען. /47:46 וויי דיר, מואב! אונטערגעגאנגען איז דאס פאלק פון כמוש; ווארום דיינע זין זיינען גענומען געווארן אין געפאנג, און דיינע טעכטער אין געפאנגענשאפט. /47:47 אבער איך וועל אומקערן די געפאנגענשאפט פון מואב אין סוף פון די טעג, זאגט {dn גאט}. ביז דאנען איז דער משפט פון מואב.

/48:1 אויף די קינדער פון עמון. אזוי האט {dn גאט} געזאגט: האט ישראל קיין קינדער ניט? צי האט ער קיין יורש ניט? פאר וואס האט מלכם געירשעט גד, און זיין פאלק האט זיך באזעצט אין זיינע שטעט? /48:2 דרום זע, טעג קומען, זאגט {dn גאט}, און איך וועל מאכן הערן אויף רבה פון די קינדער פון עמון א שאלונג פון מלחמה; און זי וועט ווערן א וויסטער הויפן, און אירע טעכטערשטעט וועלן אין פייער אנגעצונדן ווערן; און ישראל וועט ירשען זיינע ירשער, זאגט {dn גאט}. /48:3 יאמער, כשבונק ווארום פארוויסט געווארן איז עי; שרייט, איר טעכטער פון רבה, גורט אן זאקקליידער, קלאגט און לויפט אום צווישן די שאפגעהעפטן, ווארום מלכם וועט אין גלות גיין, זיינע פריסטער און זיינע הארן אין איינעם. /48:4 וואס רימסטו זיך מיט די טאלן, מיט דיין פלוסיקן טאל, דו טאכטער ווידערשפעניקע, וואס פארזיכערט זיך אויף אירע אוצרות: ״ווער קען קומען צו מיר?״ /48:5 זע, איך ברענג אויף דיר א פחד, זאגט {dn יהוה} דער {dn גאט} פון צבאות, פון אלע דיינע אר אומיקע, און איר וועט פארשטויסן ווערן איטלעכער גלייך אקעגן זיך, און קיינער וועט ניט איינזאמלען דעם פארוואגלטן. /48:6 אבער דערנאך וועל איך אומקערן די געפאנגענשאפט פון די קינדער פון עמון, זאגט {dn גאט}.
/48:7 אויף אדום. אזוי האט געזאגט {dn גאט} פון צבאות: איז מער קיין חכמה ניטא אין תימן? איז אן עטש אויסגעגאנגען פון די פארשטאנדיקע? איז אויסגעוועפט געווארן זייער חכמה? /48:8 אנטלויפט, פארקערט אייך, באזעצט אייך טיף, באוווינער פון דדן; ארום דער בראך פון עשון ברענג איך אויף אים, בעת איך רעכן זיך מיט אים. /48:9 אויב הארבסטער וואלטן געקומען צו דיר, וואלטן זיי דאך א נאכקלייב געלאזט; אויב נגבים ביי דער נאכט, וואלטן זיי דאך בלויז צעשטערט גענוג פאר זיך. /48:10 אבער איך האב אנטלויזט עשון, איך האב אנטפלעקט זיינע פארבארגענישן, און באהאלטן קען ער זיך ניט; פארוויסט געווארן אין זיין זאמען, און זיינע ברידער און זיינע שכנים, און ער איז מער ניטא. /48:11 לאז איבער דיינע יתומים, איך זאל זיי דערנערן, און דיינע אלמנות זאלן אויף מיר זיך פארזיכערן.
/48:12 ווארום אזוי האט {dn גאט} געזאגט: זע, די וואס זיי האט ניט געקומט טרינקען דעם כוס, זיי זאלן יא טרינקען, און דו זאלסט זיין דער וואס זאל שוינען פארשוינט ווערן? וועסט ניט פארשוינט ווערן, נייערט טרינקען וועסטו טרינקען. /48:13 ווארום איך שווער ביי מיר, זאגט {dn גאט}, אז פאר א שרעק, פאר א שאנד, פאר א וויסטעניש, און פאר א קללה, וועט בצרה ווערן, און אלע אירע שטעט וועלן ווערן אייביקע כורבות.
/48:14 א הערונג האב איך געהערט פון {dn גאט}, און א שליך איז געשיקט צווישן די פעלקער: זאלמט אייך איין, און קומט אויף איר, און שטייט אויף צו מלחמה. /48:15 ווארום זע, קליין מאך איך דיך צווישן די פעלקער, פאראכט צווישן מענטשן. /48:16 דיין מוראדיקייט האט דיך פארפירט, די מוטוויליקייט פון דיין הארצן, דו וואס וווינסט אין די שפאלטן פון פעלז, וואס פארנעמסט די הייך פון בארג. ווען זאלסט דערהייכן ווי אן אדלער דיין נעסט, וועל איך פון דארט דיך אראפנידערן, זאגט {dn גאט}. /48:17 און אדום וועט ווערן פאר א שרעק, איטלעכער וואס גייט איר פארביי וועט זיך דערשרעקן, און וועט שמוצערן אויף אלע אירע פלאגן. /48:18 אזוי ווי די איבערקערעניש פון סדום און עמורה און אירע שכנים, זאגט {dn גאט}, וועט קיין מענטשן דארט ניט וווינען, און קיין מענטשנקינד וועט זיך ניט אויפהאלטן אין איר. /48:19 זע, ווי א לייב פון דעם געוועלד פון ירדן, וועט ער ארויפגיין אויף דער פעסטער וווינונג; ווארום אין א רגע וועל איך אים אניאגן אויף איר, און ווער דער אויסדערוויילטער, דעם וועל איך אויפזעצן איבער איר. ווארום ווער איז מיין גלייכן? און ווער קען מיך ארויסרופן? און ווער איז דער פאסטוך וואס קען באשטיין פאר מיר? /48:20 דרום הערט דעם באראט פון {dn גאט} וואס ער האט באראטן אויף אדום, און זיינע טראכטונגען וואס ער טראכט אויף די באוווינער פון תימן: אויב די מינדסטע פון די שאף וועלן זיי ניט אוועקשלעפן! אויב מע וועט ניט פארוויסטן זייער וווינונג איבער זיי! /48:21 פון דעם הילף פון זייער פאל ציטערט די ערד; א געשריי וואס זיין הילך ווערט אויפן ים־סוף געהערט. /48:22 זע, ווי אן אדלער וועט ער זיך אויפהייבן און שוועבן, און שפרייטן זיינע פליגלען קעגן בצרה; און דאס הארץ פון די גיבורים פון אדום אין יענעם טאג וועט זיין ווי דאס הארץ פון א פרוי אין ווייען. /48:23 אויף דמשק. פארשעמט איז חמת און ארפד, ווארום א שלעכטע הערונג האבן זיי געהערט; צעגאנגען זיינען זיי געווארן; אויפן אים איז אן אומרו, ער קען זיך ניט איינשטילן. /48:24 שלאף געווארן איז דמשק, זי קערט זיך צו אנטלויפן, און א ציטערניש האט זי אנגענומען; אנגסט און ווייען האבן זי אנגעכאפט ווי א געווינערין. /48:25 ווי ניט פארשוינט געווארן איז דער גערימטער כרך, די שטאט פון מיין פרייד! /48:26 פאר וואר, אירע יונגע לייט וועלן פאלן אין אירע גאסן, און אלע מלחמה־לייט וועלן פארשניטן ווערן אין יענעם טאג, זאגט {dn גאט} פון צבאות. /48:27 און איך וועל אנצינדן א פייער אין דער מויער פון דמשק, און עס וועט פארצערן די פאלאצן פון בן־הדד.
/48:28 אויף קדר, און אויף די קיניגרייכן פון חצור וואס נבוכדראצר דער מלך פון בבל האט געשלאגן.
אזוי האט {dn גאט} געזאגט: שטייט אויף, גייט ארויף אויף קדר, און פארוויסט די קינדער פון מזרח. /48:29 זייערע געצעלטן און זייערע שאף וועט מען צונעמען; זייערע פארהאנגען, און אלע זייערע כלים, און זייערע קעמלען וועט מען צונעמען פאר זיך; און מען וועט אויסרופן אויף זיי: א שרעק רונד ארום! /48:30 אנטרינט, אנטלויפט ווייט, באזעצט אייך טיף, באוווינער פון חצור, זאגט {dn גאט}; ווארום נבוכדראצר דער מלך פון בבל האט באראטן אויף אייך א בסראט און טראכט אויף אייך א טראכטונג. /48:31 שטייט אויף, גייט ארויף אויף א רואיקן פאלק וואס זיצט אין זיכערקייט, זאגט {dn גאט}; קיין טירן און ריגל האט ער ניט, אפגעזונדערט וווינען זיי. /48:32 און זייערע קעמלען וועלן זיין צו רויב, און זייער מחנה פי צו פנג; און איך וועל זיי צעשפרייטן אויף אלע ווינטן – די וואס מיט אפגעהאקטע הארעקן; און פון אלע זייערע זייטן וועל איך ברענגען זייער בראך, זאגט {dn גאט}. /48:33 און חצור וועט זיין פאר א וווינונג פון שאקאלן, א וויסטעניש ביז אייביק; קיין מענטש וועט ניט וווינען דארט, און קיין מענטשנקינד וועט זיך ניט אויפהאלטן אין איר.
/48:34 וואס דאס ווארט פון {dn גאט} איז געווען צו ירמיהו הנביא אויף עילם, אין אנהייב פון דער מלוכה פון צדקיה דעם מלך פון יהודה, אזוי צו זאגן:
/48:35 אזוי האט געזאגט {dn גאט} פון צבאות: זע, איך צעברעך דעם בויגן פון עילם, די פער פון זייערע גיבורים. /48:36 און איך וועל ברענגען אויף עילם די פיר ווינטן פון די פיר עקן הימל, און איך וועל זיי צעשפרייטן צו אלע די דאזיקע ווינטן; און עס וועט ניט זיין א פאלק, וואס די פארשויסענע פון עילם וועלן ניט קומען אהין. /48:37 און איך וועל צעברעכן עילם פאר זייערע פיינט, און פאר די וואס זוכן זייער לעבן, און איך וועל ברענגען אויף זיי אן אומגליק – דעם גרים פון מיין צארן, זאגט {dn גאט}; /48:38 און איך וועל נאכשיקן נאך זיי די שווערד, ביז איך טו זיי פארלענדן. און איך וועל שטעלן מיין טראן אין עילם, און וועל אונגערברענגען פון דארטן קיניג און הארן, זאגט {dn גאט}. /48:39 אבער עס וועט זיין אין סוף פון די טעג, וועל איך אומקערן די געפאנגענשאפט פון עילם, זאגט {dn גאט}.

/49:1 דאס ווארט וואס {dn גאט} האט גערעדט אויף בבל, אויפן לאנד פון די כשדים, דורך ירמיהו הנביא. /49:2 זאגט אן צווישן די פעלקער, און מאכט הערן, און הייבט אויף א פאן; מאכט הערן, איר זאלט ניט פארהוילן; זאגט: באצווונגען איז בבל, צו שאנד איז בל, צעבראכן איז מרודך, צו שאנד זיינען אירע געצנבליקדער, צעבראכן אירע אפגעטער. /49:3 ווארום א פאלק פון צפון איז ארויפגעגאנגען אויף איר, ער וועט מאכן איר לאנד צו וויסט, און קיין באוווינער וועט אין איר ניט זיין; פון א מענטש ביז א בהמה זיינען אנטלאפן, אוועק. /49:4 אין יענע טעג און אין יענער צייט, זאגט {dn גאט}, וועלן קומען די קינדער פון ישראל, זיי און די קינדער אופן יהודה אין איינעם; גיין וויינענדיק וועלן זיי גיין, און {dn יהוה} זייער {dn גאט} וועלן זיי זוכן. /49:5 אויף ציון וועלן זיי פרעגן, אויפן וועג אהער זייער פנים: קומט, און לאמען זיך באהעפטן אן {dn יהוה}, אין אן אייביקן בונד וואס זאל ניט פארגעסן ווערן.
/49:6 בלודנע שאף איז געווען מיין פאלק; זייערע פאסטוכער האבן זיי געלאזט בלאנדזשען, אויף די בערג זיי אוועקגעלאזט; פון בארג צו בערגל זיינען זיי געגאנגען, פארגעסן זייער הויערארט. /49:7 אלע וואס האבן זיי געפונען האבן זיי פארצערט, און זייערע פיינט האבן געזאגט: מיר וועלן ניט שולדיק זיין, ווייל זיי האבן געזינדיקט צו {dn גאט}, צו דער וווינונג פון גערעכטיקייט, און דער האפונג פון זייערע עלטערן, {dn גאט}.
/49:8 אנטלויפט פון בבל, און פון לאנד כשדים גייט ארויס, און זייט ווי בעק פארויס פאר די שאף. /49:9 ווארום זע, איך דערוועק און ברענג ארויף אויף בבל א געזעמל גרויסע פעלקער פון צפון־לאנד, און זיי וועלן זיך אויסשטעלן קעגן איר; פון דארטן וועט זי באצווונגען ווערן; זייערע פיילן זיינען ווי פון א באגליקטן גיבור, וואס קערט זיך ניט אום מיט ליידיקן. /49:10 און כשדים וועט זיין צו רויב; אלע אירע ר אויבער וועלן זיך אנזעטן, זאגט {dn גאט}. /49:11 ווייל איר פרייט זיך, ווייל איר זייט לוסטיק, איר אויסרויבער פון מיין ארב, ווייל איר שפרינגט ווי א קאלב אויף גראז, און הירזשעט ווי די אגערס, /49:12 וועט זיין אין גרויס שאנד אייער מוטער, וועט זיך שעמען אייער געווינערין. זע, דאס לעצטע פון די פעלקער וועט ווערן א מדבר, א טריקעניש, און א ווילדערניש. /49:13 פון וועגן דעם צארן פון {dn גאט} וועט זי זיין ניט באוווינט, און זי וועט זיין א וויסטעניש אין גאנצן; איטלעכער וואס גייט פארביי בבל וועט זיך דערשרעקן, און וועט שמוצערן אויף אלע אירע פלאגן. /49:14 שטעלט זיך אויס קעגן בבלרונד ארום, אלע שפאנער פון בויגן, ווארפט אויף איר, איר זאלט ניט שפארן קיין פיילן, ווארום צו {dn גאט} האט זי געזינדיקט. /49:15 שאלט אויף איר רונד ארום, זי האט זיך אונטערגעגעבן; געפאלן זיינען אירע גרונטפעסטן, צעשטערט געווארן אירע מויערן; ווארום דאס איז די נקמה פון {dn גאט}, זייט זיך נוקם אן איר; ווי זי האט געטאן, טו צו איר. /49:16 פארשניידט א זייער פון בבל, און דעם וואס האלט א שניידמעסער אין שניטצייט; פון וועגן דער שווערד וואס פארטיליקט, וועלן זיי איטלעכער צו זיין פאלק זיך קערן, און איטלעכער צו זיין לאנד וועלן זיי אנטלויפן.
/49:17 א צעשפרייטע שאף איז ישראל, לייבן האבן אים פארשטויסן; דער ערשער האט אים געגעסן דער מלך פון אשור, און דער דאזיקער לעצטער האט אים צעביינערט – נבוכדראאצר דעם מלך פון בבל. /49:18 דרום האט אזוי געזאגט {dn יהוה} פון צבאות, דער {dn גאט} פון ישראל: זע, איך רעכן זיך מיט דעם מלך פון בבל און מיט זיין לאנד, אזוי ווי איך האב זיך אפגערעכנט מיט דעם מלך פון אשור. /49:19 און איך וועל אומקערן ישראל צו זיין פיטערפלאץ, און ער וועט זיך פיטערן אויפן כרמל און בשן, און אויפן געבערג פון אפרים און גלעד וועט זיך זעטן זיין זעל. /49:20 אין יענע טעג און אין יענער צייט, זאגט {dn גאט}, וועט געזוכט ווערן די זינד פון ישראל, און זי וועט ניט זיין, און די חטאים פון יהודה, און זיי וועלן ניט געפונען ווערן, ווארום איך וועל פארגעבן די וואס איך וועל איבערלאזן. /49:21 אויף דעם לאנד מרתים מאך חרב און חרם הינטער זיי, זאגט {dn גאט}, און טו אזוי ווי אלץ וואס איך האב דיר באפוילן. /49:22 א קול פון מלחמה אין לאנד, און א בראך א גרויסער! /49:23 ווי איז צעהאקט און צעבראכן געווארן דער האמער פון דע גאנצער ערד! ווי איז בבל צו וויסט געווארן ווי איז בבל צו וויסט געווארן צווישן די פעלקער! /49:24 איך האב דיר א נעץ געשטעלט און ביסט אויף געפאנגען געווארן, בבל, און דו האסט ניט געמערקט; ביסט געפונען געווארן און אויך געכאפט געווארן, ווייל דו האסט זיך מיט {dn גאט} אנגעהויבן. /49:25 {dn גאט} האט געעפנט זיין שאצקאמער, און ארויסגעצויגן די געצייג פון זיין צארן, ווארום אן ארבעט פאר {dn יהוה} דעם {dn גאט} פון צבאות איז דא אין לאנד פון די כשדים. /49:26 קומט אויף איר פון אלע עקן, עפנט אירע שפייכלערס, ווארפט זי אן אזוי ווי הויפנס, און פארוויסט זי; זאל ניט זיין פון איר אן איבערבלייב. /49:27 קוילעט אלע אירע אקסן, זאלן זיי נידערן צו דער שכיטה; וויי צו זיי! ווארום געקומען איז זייער טאג, די צייט פון זייער רעכנשאפט. /49:28 א קול פון אנטלאפענע און אנטרונענע פון לאנד בבל! אנצוזאגן אין ציון די נקמה פון {dn יהוה} אונדזער {dn גאט}, די נקמה פאר זיין טעמפל. /49:29 רופט צונויף די שיסערס אויף בבל, אלע שפאנער פון בויגן, לעגערט אויף איר רונד ארום, זאל איר ניט זיין קין אנטרינגונג; באצאלט איר לויט איר ווערק, אזוי ווי אלץ וואס זי האט געטאן, טוט צו איר. ווארום אקעגן {dn גאט} האט זי געמוטוויליקט, אקעגן דעם הייליקן פון ישראל. /49:30 דרום וועלן פאלן אירע יונגעלייט אין אירע גאסן, און אלע אירע מלחמה־לייט וועלן פארשניטן ווערן אין יענעם טאג, זאגט {dn גאט}.
/49:31 זע, איך קום אויף דיר, מוטוויליקער, זאגט {dn יהוה}, דער {dn גאט} פון צבאות, ווארום געקומען איז דיין טאג, די צייט וואס איך רעכן זיך מיט דיר. /49:32 און דער מוטוויליקער וועט געשטרויכלט ווערן און פאלן, און ניט האבן ווער זאל אים אויפשטעלן; און איך וועל אנצינדן א פייער אין זיינע שטעט, און עס וועט פארצערן אלץ וואס ארום אים.
/49:33 אזוי האט געזאגט {dn גאט} פון צבאות: געדריקט ווערן די קינדער פון ישראל און די קינדער פון יהודה אין איינעם, און אלע זייערע פאנגערס האלטן זיי פעסט, זיי ווילן זיי ניט אוועקלאזן. /49:34 זייער אויסלייזער איז שטארק, {dn יהוה} פון צבאות איז זיין נאמען; קריגן וועט ער קריגן זייער קריג, כדי צו בארוען די ערד, און מאכן ציטערן די באוווינער פון בבל. /49:35 א שווערד אויף די כשדים, זאגט {dn גאט}, און אויף די באוווינער פון בבל, און אויף אירע הארן, און אויף אירע חכמים! /49:36 א שווערד אויף די בארימער, און זיי וועלן באנארישט ווערן! א שווערד אויף אירע גיבורים, און זיי וועלן צעבראכן ווערן! /49:37 א שווערד אויף זייערע פערד, און אויף זייער רייטוועגן, און אויף אלע געמישטע פעלקער וואס אין איר, און זיי וועלן ווערן ווי ווייבער! א שווערד אויף אירע אוצרות, און זיי וועלן צערויבט ווערן! /49:38 א טריקעניש אויף אירע וואסערן, און זיי וועלן אויסגעטריקנט ווערן! ווארום א לאנד פון געצן איז דאס, און מיט שרעקבילדער זיינען זיי משוגע. /49:39 דרום וועלן דארט וווינען ווילדע קעץ פממיט שאקאלן, און וווינען אין איר וועלן שטרויספויגלען, און זי וועט ניט באזעצט ווערן אויף אייביק, און ניט באוווינט ווערן אויף דור־דורות. /49:40 אזוי ווי גאטס איבערקערעניש פון סדום און עמורה און אירע שכנים, זאגט {dn גאט}, וועט קיין מענטש דארט ניט וווינען, און קין מענטשנקינד וועט זיך ניט אויפהאלטן אין איר.
/49:41 זע, א פאלק קומט פון צפון, און א גרויסע אומה און פיל מלכים דערוועקן זיך פון די עקן ערד. /49:42 בויגן און שפיז האלטן זיי, אכזרים זיינען זיי, און האבן קיין רכמנות ניט; זייער קול ברומט ווי דער אים, און אויף פערד רייטן זיי; אויסגעשטעלט ווי איין מאן אויף מלחמה, אקעגן דיר, טאכטער בבל. /49:43 דער מלך פון בבל האט געהערט זייער הערונג, און זיינע הענט זיינען שלאף געווארן, אן אנגסט האט אים אנגענומען, א ווייטאק ווי א געווינערין. /49:44 זע, ווי א לייב פון דעם געוועלד פון ירדן, וועט ער ארויפגיין אויף דער פעסטער וווינונג; ווארום אין א רגע וועל איך וויי אניאגן אויף איר, און ווער דער אויסדערוויילטער, דעם וועל איך אויפזעצן איבער איר. ווארום ווער איז מיין גלייכן? און ווער קען מיך אר אויסרופן? אונוו ער איז דער פאסטוך וואס קען באשטיין פאר מיר? /49:45 דרום הערט דעם באראט פון {dn גאט}, וואס ער האט באראטן אויף בבל, און זיינע טראכטונגען וואס ער טראכט אויפן לאנד פון די כשדים: אויב די מינדסטע פון די שאף וועלן זיי ניט אוועקשלעפן! אויב ער עט ניט פארוויסטן די ווונונג איבער זיי! /49:46 פון דעם קלאנג ״בבל איז איינגענומען!״ ווערט אויפגעציטערט די ערד, און א געשריי צווישן די פעלקער ווערט געהערט.

/50:1 אזוי האט {dn גאט} געזאגט: זע, איך דערוועק אויף בבל, און אויף די באוווינער פון לב־קמי, עף א ווינט א צעשטעריקן. /50:2 און איך וועל אנשיקן אויף בבל פרעמדע, און זיי וועלן זיי ווינטשופלען, עף און וועלן אויסליידיקן איר לאנד; ווארום פון רונד ארום וועלן זיי זיין אויף איר, אין דעם טאג פון אומגליק. /50:3 אהין זאל שפאנען דער שפאנער זיין בויגן, און אהין זאל ער זיך אויפהייבן אין זיין פאנצער; און איר זאלט ניט שוינען אירע יונגעלייט; פארוויסט איר גאנצן חיל. /50:4 און דערשלאגענע וועלן פאלן אין לאנד פון די כשדים, און דערשטאכענע אין אירע גאסן. /50:5 ווארום ניט פאראלמנט איז ישראל און יהודה פון זיין {dn גאט}, פון {dn יהוה} פון צבאות; ווארום זייער לאנד איז פול מיט שולד אקעגן דעם הייליקן פון ישראל. /50:6 אנטלויפט פון בבל, און ראטעוועט איטלעכער זיין נפש, אירזאלט ניט פארשניטן ווערן דורך איר זינד; ווארום א צייט פון ן קמה איז דאס ביי {dn גאט}, א פארגעלטונג באצאלט ער איר. /50:7 א גילדערנער כוס איז בבל געווען אין גאטס האנט, די גאנצע ערד האט זי פארשיכורט; פון איר וויין האבן די פעלקער געטרונקען, דרום זיינען די פעלקער צעדולט געווארן. /50:8 פלוצלינג איז געפאלן בבל און צעבראכן געווארן; טוט יאמערן אויף איר; קריגט א באלזאם פאר איר ווייטאק, אפשר עט זי געהיילט ווערן. /50:9 ״מיר האבן געהיילט בבל, אבער זי איז ניט געהיילט געווארן; פארלאזט זי, און לאמיר גיין איטלעכער צו זיין לאנד; ווארום ביז צום הימל גרייכט איר משפט, און ער הייבט זיך אויף ביז די וואלקנס״. /50:10 {dn גאט} האט ארויסגעבראכט אונדזער גערעכטיקייט; קומט, און לאמיר דערציילן אין ציון דעם אויפטו פון {dn יהוה} אונדזער {dn גאט}.
/50:11 מאכט בלאנק די פיילן, פילט אן די פיילבייטלען, {dn גאט} האט דערוועקט דעם גייסט פון די מלכים פון מדי; ווארום אויף בבל איז זיין טראכטונג, זי צו צעשטערן, ווייל די נקמה פון {dn גאט} איז דאס, די נקמה פאר זיין טעמפל. /50:12 קעגן די מויערן פון בבל הייבט אויף א פאן, פארשטארקט די וואך, שטעלט אויף וועכטער, ברייט אן לויערער, ווארום אי געטראכט האט {dn גאט} אי געטאן וואס ער האט גערעדט אויף די באוווינער פון בבל.
/50:13 דו וואס וווינסט ביי גרויסע וואסערן, דו רייכע אין אוצרות, געקומען איז דיין סוף, די מאס פון דיין גייציקייט. /50:14 {dn גאט} פון צבאות האט געשווארן ביי זיך: פאר וואר, איך פיל דיך אן מיט מענטשן ווי היישעריקן, און זיי וועלן אויסרופן קעגן דיר ״הידד״!
/50:15 ער האט געמאכט די ערד מיט זיין כוך, ער האט אויפגעשטעלט די וועלט מיט זיין חכמה, און מיט זיין פארשטאנדיקייט אויסגעשפרייט די הימלען. /50:16 ביים קול פון זיין דונערן ווערט א פילקייט פון וואסער אין הימל, און ער ברטענגט אויף וואלקנס פון עק פון דער ערד; ער מאכט בליצן צום רעגן, און ציט ארויס פון זיינע שפייכלערס דעם ווינט. /50:17 איטלעכער מענטש אי פארגרעבט, אן פארשטאנד, איטלעכער שמעלצער ווערט צו שאנד פון דעם געץ, ווארום פאלש איז זיין געגאסענער אפגאט, און קין אטעם איז אין זיי ניטא. /50:18 נישטיק זיינען זיי, א ווערק פון פארפירעניש; אין דער צייט פון זייער רעכנשאפט וועלן זיי אונטערגיין. /50:19 ניט אזוי ווי די דאזיקע איז דער טייל פון יעקב, ווארום ער איז דער באשעפער פון אלץ, און ישראל איז דער שבט פון זיין ארבונג; {dn יהוה} פון צבאות איז זיין נאמען.
/50:20 א האמער ביסטו מיר, א געצייג פון מלחמה, און איך וועל צעברעכן מיט דיר פעלקער, און צעשטערן מיט דיר קיניגרייכן. /50:21 און איך וועל צעברעכן מיט דיר דעם פערד און זיין רייטער, און איך וועל צעברעכן מיט דיר דעם רייטוואגן און זיין רייטער; /50:22 און איך וועל צעברעכן מיט דיר מאן און ווייב, און איך וועל צעברעכן מיט דיר אלט און יונג, און איך וועל צעברעכן מיט דיר בכור און מיידל; /50:23 און איך וועל צעברעכן מיט דיר דעם פאסטוך און זיין סטאדע, און איך וועל צעברעכן מיט דיר דעם אקערמאן און זיין געשפאן, און איך וועל צעברעכן מיט דיר דוכסים און פירשטן. /50:24 אבער איך וועל באצאלן בבל און אלע באוווינער פון כקשדים אל זייער בייז וואס זיי האבן געטאן אין ציון פאר אייערע אויגן, זאגט {dn גאט}.
/50:25 זע, איך קום צו דיר, דו צעשטעריקער בארג, זאגט {dn גאט}, וואס צעשטערט די גאנצע ערד; און איך וועל אויסשטרעקן מיין האנט אויף דיר, און וועל דיך אראפקייקלען פון די וועלזן, און דיך מאכן פאר אן אויסגעברענטן בארג. /50:26 און מע וועט ניט נעמען פון דיר א שטיין פאר א ווינקל, און א שטיין פאר גרונטפעסטן; נייערט אייביקע וויסטענישן וועסטו זיין, זאגט {dn גאט}.
/50:27 הייבט אויף א פאן אין לאנד, בלאזט א שופר צווישן די פעלקער, ברייט אן קעגן איר די פעלקער, רופט צונויף קעגן איר די קיניגרייכן אררט, מני, און אשכנז; זעצט אויף קעגן איר א חיל־פירער, ברענגט ארויף פערד ווי האריקע היישעריקן. /50:28 ברייט אן קעגן איר די פעלקער, די מלכים פון מדי, אירע דוכסים און אלע אירע פירשטן, און דאס גאנצע לאנד פון זיין ממשלה. /50:29 און די ערד שטורעמט און ציטערט, ווארום מקוים געווארן זיינען אויף בבל די טראכטונגען פון {dn גאט}, צו מאכן לאנד בבל צו וויסט, אן א וווינער. /50:30 די גיבורים פון בבל האבן אויפגעהערט מלחמה האלטן, זיי זיצן אין די פעסטונגען; אפגעטאן האט זיך זייער גבורה, זיי זיינען געווארן ווי ווייבער; מע האט אנגעצונדן אירע וווינונגען, צעבראכן געווארן זיינען אירע ריגלען. /50:31 א לויפער קעגן א לויפער לויפט, און אן אנזאגער קעגן אן אנזאגער, אנצוזאגן דעם מלך פון בבל, אז זיין שטאט איז באצווונגען פון אלע עקן; /50:32 און די איבערפארן זיינען פארכאפט, און די פעסטונגען האט מען פארברענט אין פייער, און די מלחמה־לייט זיינען צעטומלט.
/50:33 ווארום אזוי האט געזאגט {dn יהוה} פון צבאות, דער {dn גאט} פון ישראל: טאכטער בבל איז ווי א שייער אין דער צייט וואס מע טרעט אים; נאך א קליין וויילע, און קומען וועט די שניטצייט אויף איר.
/50:34 פארצערט האט מיך, צעדריקט האט מיך, נבוכדראצר דער מלך פון בבל; ווי א ליידיקע כלי האט ער מיך אפגעשטעלט, ווי א קראקאדיל האט ער מיך איינגעשלונגען; ער האט אנגעפילט זיין בויך מיט מיינע געריכטן; אוועקגעשווענקט האט ער מיך. /50:35 ״דאס אומרעכט צו מיר און מיין פלייש אויף בבל!״ זאגט די באוווינערין פון ציון; און: ״מיין בלוט אויף די באוווינער פון כשדים!״ זאגט ירושלים.
/50:36 דרום האט {dn גאט} אזוי געזאגט: זע, איך קריג דיין גריג, און וועל זיך נוקם זיין דיין נקמה; און איך וועל אויסטריקענען איר אים, און טרוקן מאכן איר קוואל. /50:37 און בבל וועט ווערן צו הויפנס, א וווינונג פון שאקאלן, א שרעק און א שמוצערונג, אן א באוווינער. /50:38 אין איינעם ווי יונגלייבן וועלן זיי ברילן, ווי קליינע לייבן וועלן זיי שרייען. /50:39 מיט גיפט וועל איך צוריכטן זייער טראנק, און איך וועל זיי פארשיכורן, כדי זיין זאלן זיך צאפלען, און איינשלאפן אן אייביקן שלאף, און זיך ניט אויפכאפן, זאגט {dn גאט}. /50:40 איך וועל זיי מאכן נידערן ווי לעמער צו דער שכיטה, ווי ווידערס מיט בעק. /50:41 ווי איז באווונגען געווארן ששך, און איינגענומען געווארן דער לויב פון דער גאנצער ערד! ווי איז בבל צו וויסט געווארן צווישן די פעלקער! /50:42 אויפגעגאנגען איז ער אים אויף בבל; פון זיינע פיל אינדן איז זי פארדעקט געווארן. /50:43 אירע שטעט זיינען געווארן א וויסטעניש, א טרוקן לאנד און א מדבר, א לאנד וואס קיין שוממענטש וווינט ניט דערין, און קיין מענטשנקינד גייט ניט דורך דערין. /50:44 און איך וועל זיך אפרעכענען מיט בל אין בבל, עף און וועל ארויסציען זיין שלונג פון זיין מויל, און מער וועלן ניט שטראמען צו אים פעלקער; אויך די מויער פון בבל טוט פאלן.
/50:45 גייט ארויס פון איר, מיין פאלק, און ראטעוועט איטלעכער זיין נפש, פון דעם גרימצארן פון {dn גאט}. /50:46 און זאל ניט שלאף ווערן אייער הארץ, אז איר זאלט מורא האבן פאר דער הערונג וואס ווערט געהערט אין לאנד; ווארום א הערונג וועט קומען איין יאר, און דאס יאר נאכדעם א הערונג, און רויב וועט זיין אין לאנד, א געוועלטיקער קעגן א געוועלטיקער. /50:47 פאר וואר, זע, טעג קומען, און איך וועל זיך אפרעכענען מיט די געצן פון בבל, און איר גאנץ לאנד וועט זיך שעמען, און אלע אירע דערשלאגענע וועלן פאלן אין איר מיט. /50:48 און זינגען וועלן איבער גבל הימל און ערד און אלץ וואס אין זיי; ווארום פון צפון וועלן קומען אויף איר די פארוויסטערס, זאגט {dn גאט}. /50:49 אויך בבל איז צום פאלן, איר דערשלאגענע פון ישראל! אויך אין בבל טוט מען פאלן, איר דערשלאגענע פון דער גאנצער ערד! /50:50 איר אנטרונענע פון שווערד, גייט, איר זאלט אייך ניט אפשטעלן; דערמאנט פון דער ווייטן {dn גאט}, און ירושלים זאל אויפגיין אויף אייער הארצן. /50:51 ״מיר שעמען זיך, ווייל כרפות האבן מר זיך אנגעהערט, א בושה באדעקט אונדזער פנים, ווייל פרעמדע זיינען געקומען אויף די הייליקטומען פון גאטס הויז״. /50:52 אבער זע, טעג קומען, זאגט {dn גאט}, און איך וועל זיך אפרעכענען מיט איר געצן, און אין איר גאנצן לאנד וועלן קרעכצן דערשלאגענע. /50:53 ווען ארויפגיין אין הימל זאל בבל, און ווען זי זאל באפעסטיקן די הייך פון איר מאכט, וועלן פון מיר קומען פארוויסטערס אויף איר, זאגט {dn גאט}. /50:54 א קול פון געשריי פון בבל, און א גרויסער בראך פון לאנד כשדים! /50:55 ווארום {dn גאט} פארוויסט בבל, און עט אונטערברענגען פון איר דעם גרויסן טומל; און זייערע אינדן וועלן ברומען ווי גרויסע וואסערן; עס הילכט דער ליארעם פון זייער קול. /50:56 ווארום עס קומט אויף איר, אויף בבל, א פארוויסטער, און אירע גיבורים וועלן באצווונגען ווערן, זייערע בויגנס ווערן צעבראכן; ווארום א {dn גאט} פון פארגעלטונג איז {dn יהוה}, באצאלן וועט ער באצאלן. /50:57 און איך וועל פארשיכורן אירע הארן און אירע חכמים, אירע דוכסים און אירע פירשטן און אירע גיבורים, און זיי וועלן איינשלאפן אן אייביקן שלאף, און וועלן זיך ניט אויפכאפן, זאגט דער קיניג – {dn יהוה} פון צבאות איז זיין נאמען.
/50:58 אזוי האט געזאגט {dn גאט} פון צבאות: איינגעווארפן וועלן איינגעווארפן ווערן די ברייטע מויערן פון בבל, א און אירע הויכע טויערן וועלן אין פייער אנגעצונדן ווערן; און די פעלקער וועלן זיך מיען אומנישט, און די אומות פארן פייער; און זיי וועלן פארמאטערט ווערן.
/50:59 דאס ווארט וואס ירמיהו הנביא האט באפוילן שפיה דעם זון פון נריה דעם זון פון מחסיהן, ווען ער איז געגאנגען מיט צדקיהו דעם מלך פון יהודה קיין בבל, אין פירטן יאר פון זין מלוכה; און שריה איז געווען דער לאגערמייסטער. /50:60 און ירמיהו האט אויפגעשריבן דאס גאנצע בייז וואס וועט קומען אויף בבל, אין איין בוך, אלד די דאזיקע ווערטער וואס זיינען געשריבן אויף בבלל. /50:61 און ירמיהו האט געזאגט צו שריהן: ווי דו קומסט קיין בבל, אזוי זאלסטו זען און איבערלייענען אלע די דאזיקע ווערטער, /50:62 און זאלסט זאגן: {dn גאט}, דו האסט גערעדט אויף דעם דאזיקן ארט, אים צו פארשניידן, אז קיין וווינער זאל אין אים ניט זיין, פון א מענטש ביז א בהמה, נייערט אייביקע וויסטענישן זאל עס זיין. /50:63 און עס וועט זיין, ווי דו ענדיקסט לייענען דאס דאזיקע בוך, זאלסטו אנבינדן אן אים א שטיין, און עס אריינווארפן אין מיטן פרת; /50:64 און זאלסט זאגן: אזוי וועט איינגעזונקען ווערן בבל, און ניט אויפשטיין, פון וועגן דעם בייז וואס איך ברענג אויף איר. און זיי וועלן פארמאטערט ווערן.
ביז דאנען זיינען די ווערטער פון ירמיהון.

/51:1 איין און צוואנציק יאר איז צדקיהו אלט געווען, אז ער איז געווארן מלך, און עלף יאר האט ער געקיניגט אין ירושלים; און דער נאמען פון זיין מוטער איז געווען חמוטל די טאכטער פון ירמיהון פון לבנה. /51:2 און ער האט געטאן וואס איז שלעכט אין די אויגן פון {dn גאט}, אזוי ווי אלץ וואס יהויקים האט געטאן. /51:3 ווארום פון וועגן דעם צארן פון {dn גאט} איז דאס געשען אין ירושלים און יהודה, ביז ער האט זיי אוועקגעווארפן פון זיין פנים.
/51:4 און צדקיהו האט ווידערשפעניקט אן דעם מלך פון בבל. און עס איז געווען אין ניינטן יאר פון זיין מלוכה, אין צענטן חודש, אין צענטן טאג פון חודש, איז געקומען נבוכדראצר דער מלך פון בבל, ער מיט זיין גאנצן חיל, אויף ירושלים, און זיי האבן געלעגערט אויף איר, און געבויט א באלעגערומויער רונד ארום איר. /51:5 און די שטאט איז געווען אין באלעגערונג ביזן עלפטן יאר פון מלך צדקיהון. /51:6 אין פירטן חודש, אין ניינטן טאג פון חודש, האט זיך געשטארקט דער הונגער אין שטאט, און עס איז ניט געווען קיין ברויט פאר דעם פאלק פון לאנד. /51:7 איז איינגעבראכן געווארן די שטאט; און אלע מלחמהלייט זיינען אנטלאפן, און זיינען ארויס פון שטאט ביי נאכט דורך דעם טויער צווישן די צוויי מויערן וואס ביים מלכס גארטן – און די כשדים זיינען געווען ביין שטאט רונד ארום – און זיי זיינען אוועק מיטן וועג פון פלוין. /51:8 האט דער כל פון די כשדים נאכגעיאגט דעם מלך, און זיי האבן אנגעיאגט צדקיהון אין די פלוינען פון יריחו; און זיין גאנצער חיל איז זיך צעלאפן פון אים. /51:9 און זיי האבן געכאפט דעם מלך, און האבן אים ארויפגעבראכט צו דעם מלך פון בבל קיין רבלה אין לאנד חמת; און ער האט ארויסגעזאגט אויף אים א משפט. /51:10 און דער מלך פון בבל האט געשאכטן די זין פון צדקיהוה פאר זיינע אויגן; און אויך אלע הארן פון יהודה האט ער געשאכטן אין רבלה. /51:11 און צדקיהוס אויגן האט ער בלינד געמאכט, און האט אים געשמידט אין קופערנע קייטן; און דער מלך פון בבל האט אים געבראכט קיין בבל, און האט אים אריינגעזעצט אין וואכהויז ביז דעם טאג פון זיין טויט.
/51:12 און אין פינפטן חודש, אין צענטן טאג פון חודש – דאס איז דאס ניינצנטע יאר פון מלך נבוכדראאצר, דעם מלך פון בבל – איז געקומען נבוזראדן דער הויפט פון דעם לייב־חיל, וואס איז געשטאנען פאר דעם מלך פון בבל אין ירושלים. /51:13 און ער האט פארברענט דאס הויז פון {dn גאט}, און דעם מלכס הויז; און אלע הייזער פון ירושלים, ווו נאר א הויז פון א גרויסן מאן, האט ער פארברענט אין פייער. /51:14 און אלד מויערן פון ירושלים רונד ארום האט דער גאנצער כל פון די כשדים וואס מיט דעם הויפט פון דעם לייב־חיל איינגעווארפן. /51:15 און פון די ראימע פון פאלק און דעם רעשט פון פאלק וואס זיינען געבליבן אין שטאט, און די צוגעפאלענע וואס זיינען צוגעפאלן צו דעם מלך פון בבל, און דעם רעשט פון די מיינסטער, האט נבוזראדן דער הויפט פון דעם לייב־חיל פארטריבן. /51:16 אבער פון די ארימע פון לאנד האט נבוזראדן דער הויפט פון דעם לייב־חיל איבערגעלאזט פאר וויינגערטנירער און פאר אקערלייט.
/51:17 און די קופערנע זיילן וואס אין הויז פון {dn גאט}, און די געשטעלן, און דעם קופערנעם אים וואס אין הויז פון {dn גאט}, האבן די כשדים צעבראכן, און האבן אוועקגעטראגן זייער גאנצע קופער קיין בבל. /51:18 אויך די טעפ, און די שופלען, און די שנייצמעסערס, און די שפרענגבעקנס, און די שאלן, און אלע קופערנע כלים וואס מע פלעגט דינען מיט זיי, האבן זיי צוגענומען. און די בעקנס, און די פייערפאנען, און די שפרענגבעקנס, און די טעפ, און די מנורות, און די שאלן, און די שיסלען, וואס גאלד, גאלד, און וואס זילבער, זילבער, האט דער הויפט פון לייב־חיל צוגענומען. /51:19 און די בעקנס, און די פייערפאנען, און די שפרענגבעקנס, און די טעפ, און די מנורות, און די שאלן, און די שיסלען, וואס גאלד, גאלד, און וואס זילבער, זילבער, האט דער הויפט פון לייב־כל צוגענומען. /51:20 די צוויי זיילן, דער איין ים, און די צוועלף קופערנע רינדער וואס אונטער די געשטעלן, וואס שלמה המלך האט געמאכט פארן הויז פון {dn גאט} – דאס קופער פון אלע די דאזיקע כלים איז ניט געווען אפצווועגן. /51:21 און די זיילן: אכצן איילן איז געווען די הייך פון איין זייל, און א פאדים פון צוועלף איילן האט אים ארומגערינגלט, און זיין גרעב איז געווען פיר פינגער; הויל אינעווייניק. /51:22 און א קרוין איז געווען אויף אים פון קופער; און די הייך פון איין זייל איז געווען פינף איילן, מיט א נעצווערק און מילגרוימען אויף דער קרוין רונד ארום, אלצדינג פון קופער; און אזוי ווי די דאזיקע אויפן צווייטן זייל, מיט מילגרוימען. /51:23 און די מילגרוימען זיינען געווען זעקס און ניינציק צו דערויסן צו; אלע מילגרוימען אויפן נעצווערק רונד ארום זיינען געווען הונדערט.
/51:24 און דער הויפט פון דעם לייב־כל האט גענומען שריה דעם אויבער־כהן, און צפניה דעם צווייטן כהן, און די דריי שוועלהיטער; /51:25 און פון דער שטאט האט ער גענומען איין הויפדינער וואס איז געווען דער אויפזעער איבער די מלחמה־לייט, און זיבן מענער פון די וואס פלעגן זען דעם מלכס פנים, וואס האבן זיך געפונען אין שטאט, און דעם שרייבער פון דעם כל־פירער, וואס פלעגט אויפנעמען אין חיל דאס פאלק פון לאנד, און זעכציק מאן פון דעם פאלק פון לאנד, וואס האבן זיך געפונען אין שטאט. /51:26 און נבוזראדן דער הויפט פון דעם לייב־חיל האט זיי גענומען, און האט זיי אוועקגעפירט צום מלך פון בבל קיין רבלה. /51:27 און דער מלך פון בבל האט זיי געשלאגן און זיי געטייט אין רבלה אין לאנד חמת. אזוי איז יהודה אין גלות אוועק פון זיין לאנד.
/51:28 דאס איז דאס פאלק וואס נבוכדראצר האט פארטריבן: אין זיבעטן יאר, יהודהער דריי טויזנט און דריי און צוואנציק; /51:29 אין אכצנטן יאר פון נבוכדראצרן, און ירושלים אכט הונדערט און צוויי און דרייסיק נפשות; /51:30 אין דריי און צוואנציקסטן יאר פון נבוכדראצרן האט נבוזראדן דער הויפט פון דעם לייב־חיל פארטריבן יהודהער זיבן הונדערט און פינף און פערציק נפשות; אלע נפשות, פיר טויזנט און זעקס הונדערט.
/51:31 און עס איז געווען אין זיבן און דרייסיקסטן יאר פון דעם גלות פון יהויכין דעם מלך פון יהודה, אין צוועלפטן חודש, אין פינף און צוואנציקסטן טאג פון חודש, האט אויל־מרודך דער מלך פון בבל, אין דעם יאר וואס ער איז געווארן מלך, אויפגעהויבן דעם קאפ פון יהויכין דעם מלך פון יהודה, און האט אים ארויסגעצויגן פון תפיסה. /51:32 און ער האט גערעדט צו אים פריינטלעך, און האט געשטעלט זיין שטול איבער די שטולן פון די מלכים וואס ביי אים זין גבל. /51:33 און ער האט אומגעביטן זיינע תפיסה־קליידער; און ער האט געגעסן ביי אים גרויט תמיד, אלע טעג פון זיין לעבן. /51:34 און זיין אויסקומעניש, א שטענדיקע אויסקומעניש, איז אים געגעבן געווארן פון דעם מלך פון בבל טאגטעגלעך ביז צום טאג פון זיין טויט, אלע טעג פון זיין לעבן.

 יידיש פון יהואש
יחזקאל

/1:1 און עס איז געווען אין דרייסיקסטן יאר, אין פירטן חודש אין פינפטן טאג פון חודש, ווען איך בין געווען צווישן די פארטריבענע ביים טייך כבר, האבן זיך געעפנט די הימלען, און איך האב געזען זעונגען פון {dn גאט}. /1:2 אין פינפטן טאג פון חודש – דאס איז דאס פינפטע יאר נאך דעם גלות פון מלך יויכין – /1:3 איז געווען דאס ווארט פון {dn גאט} צו יחזקאל דעם זון פון בוזין, דעם כהן, אין לאנד פון די כשדים ביים טייך כבר; און די האנט פון {dn גאט} איז דארטן געווען אויף אים.
/1:4 און איך האב געזען, ערשט א שטורעמווינט איז אנגעקומען פון צפון, א גרויסער וואלקן מיט א פלאקעריקן פייער און א שיין רונד ארום אים; און אין מיטן פון אים אזוי ווי דער אנבליק פון בורשטין – אין מיטן פון פייער. /1:5 און אין מיטן דערפון איז געווען די געשטאלט פון פיר חיות. און דאס איז געווען זייער אויסזען: זיי האבן געהאט די געשטאלט פון א מענטשן. /1:6 און פיר פנימער זיינען ביי איטלעכער געווען, און פיר פליגלען ביי איטלעכער פון זיי. /1:7 און זייערע פיס זיינען געווען גלייכע פיס, און זייערע פוסטריט זיינען געווען אזוי ווי דער פוסטריט פון א קאלב; און זיי האבן געפונקלט אזוי ווי בלאנקע קופער. /1:8 און הענט פון א מענטשן זיינען געווען פון אונטער זייערע פליגלען אויף זייערע פיר זייטן; און זייערע פנימער און זייערע פליגלען ביי זיי פירן – /1:9 זייערע פליגלען זיינען געווען באהעפט איינער צום אנדערן – האבן זיך ניט אומגעדרייט ביי זייער גיין; איטלעכע צו דער זייט פון איר פנים זיינען זיי געגאנגען. /1:10 און די געשטאלט פון זייערע פנימער איז געווען: א פנים פון א מענטשן; און א פנים פון א לייב אויף דער רעכטער זייט ביי זיי פירן; און א פנים פון אן אקס פון דער לינקער זייט ביי זיי פירן; און א פנים פון אן אדלער ביי זיי פירן. /1:11 אזוי זיינען געווען זייערע פנימער; און זייערע פליגלען זיינען געווען פאנאנדערגעשפרייט צו דער הייך צו; צוויי פון איטלעכער זיינען געווען באהעפט אן איינאנדער, און צוויי האבן באדעקט זייערע לייבער. /1:12 און איטלעכע צו דער זייט פון איר פנים זיינען זיי געגאנגען; וווהין דער גייסט איז געווען צו גיין, זיינען זיי געגאנגען; זיי האבן זיך ניט אומגעדרייט ביי זייער גיין. /1:13 און די געשטאלט פון די חיות, זייער אויסזען, איז געווען אזוי ווי ברענעדיקע קוילן פייער; אזוי ווי דאס אויסזען פון בראנדהעלצער איז דאס אומגעגאנגען צווישן די חיות; און דאס פייער האט געהאט א שיין, און פון דעם פייער איז ארויסגעגאנגען א בליץ. /1:14 און די חיות זיינען געלאפן הין און צוריק, אזוי ווי דאס אויסזען פון א בליצשטראל.
/1:15 און איך האב אנגעקוקט די חיות, ערשט צו איין ראד איז אויף דער ערד לעבן די חיות צו זייערע פיר פנימער. /1:16 דאס אויסזען פון די רעדער און זייער ארבעט איז געווען אזוי ווי דער אנבליק פון גאלדשטיין, און איין געשטאלט איז געווען ביי זיי פירן; און זייער אויסזען און זייער ארבעט איז געווען אזוי ווי עס וואלט זיין א ראד אין א ראד. /1:17 אז זיי זיינען געגאנגען זיינען זיי געגאנגען צו זייערע פיר זייטן; זיי האבן זיך ניט אומגעדרייט ביי זייער גיין. /1:18 און זייערע רייפן – אי זיי האבן געהאט א הויכקייט, אי זיי האבן געהאט א מוראדיקייט; און זייערע רייפן זיינען געווען פול מיט אויגן רונד ארום ביי זיי פירן. /1:19 און אז די חיות זיינען געגאנגען, זיינען געגאנגען די רעדער לעבן זיי, און אז די חיות האבן זיך אויפגעהויבן פון דער ערד, האבן זיך אויפגעהויבן די רעדער. /1:20 וווהין נאר דער גייסט איז געווען צו גיין, זיינען זיי געגאנגען אהין ווו דער גייסט איז געווען צו גיין, און די רעדער האבן זיך אויפגעהויבן באגלייך מיט זיי, ווארום דער גייסט פון די חיות איז געווען אין די רעדער. /1:21 אז יענע זיינען געגאנגען, זיינען זיי געגאנגען, און אז יענע האבן זיך אפגעשטעלט, האבן זיי זיך אפגעשטעלט; און אז זיי האבן זיך אויפגעהויבן פון דער ערד, האבן זיך אויפגעהויבן די רעדער באגלייך מיט זיי, ווארום דער גייסט פון די חיות איז געווען אין די רעדער.
/1:22 און איבער די קעפ פון די חיות איז געווען די געשטאלט פון א הימל, אזוי ווי דער אנבליק פון מוראדיקן אייז, אויסגעשפרייט איבער זייערע קעפ פון אויבן. /1:23 און אונטער דעם הימל זיינען געווען זייערע פליגלען, איינער גלייך אקעגן אנדערן; צו צוויי פון איטלעכער פון זיי האבן צוגעדעקט, צו צוויי פון איטלעכער פון זיי האבן צוגעדעקט זייערע לייבער. /1:24 און אז זיי זיינען געגאנגען, האב איך געהערט דאס גערויש פון זייערע פליגלען, אזוי ווי דאס גערויש פון גרויסע וואסערן, אזוי ווי דער קול פון אלמאכטיקן, א טומלדיק גערויש, אזוי ווי דאס גערויש פון א מחנה; אז זיי האבן זיך אפגעשטעלט, האבן זיי אראפגעלאזט זייערע פליגלען. /1:25 און עס איז געווארן א גערויש איבער דעם הימל וואס אויף זייערע קעפ, אז זיי האבן זיך אפגעשטעלט, אראפלאזנדיק זייערע פליגלען.
/1:26 און איבער דעם הימל וואס אויף זייערע קעפ איז געווען אזוי ווי דאס אויסזען פון סאפירשטיין, די געשטאלט פון א טראן; און אויף דער געשטאלט פון דעם טראן א געשטאלט אזוי ווי דאס אויסזען פון א מענטשן, אויבן אויף אים. /1:27 און איך האב געזען אזוי ווי דעם אנבליק פון בורשטין, מיט אן איינראם דערצו רונד ארום אזוי ווי דאס אויסזען פון פייער, פון דעם אויסזען פון זיינע לענדן און ארויף; און פון דעם אויסזען פון זיינע לענדן און אראפ האב איך געזען אזוי ווי דאס אויסזען פון פייער, מיט א שיין רונד ארום אים. /1:28 אזוי ווי דאס אויסזען פון רעגנבויגן וואס איז אין וואלקן אין א טאג פון רעגן, אזוי איז געווען דאס אויסזען פון דעם שיין רונד ארום. דאס איז געווען דאס אויסזען פון דער געשטאלט פון גאטס פראכט. און ווי איך האב עס געזען, אזוי בין איך געפאלן אויף מיין פנים, און איך האב געהערט א קול פון איינעם וואס רעדט.

/2:1 און ער האט צו מיר געזאגט: מענטשנקינד, שטעל זיך אויף דיינע פיס, און איך וועל רעדן מיט דיר. /2:2 און א גייסט איז אריין אין מיר, ווי ער האט גערעדט צו מיר, און האט מיך אויפגעשטעלט אויף מיינע פיס, און איך האב געהערט דעם וואס רעדט צו מיר. /2:3 און ער האט צו מיר געזאגט:
מענטשנקינד, איך שיק דיך צו די קינדער פון ישראל, צו די ווידערשפעניקע שבטיםוואס האבן ווידערשפעניקט אן מיר;זיי און זייערע עלטערן האבן געבראכן אן מיראזש ביז היינטיקן טאג. /2:4 און די קינדער האבן פארשייטע פנימער און הארטע הערצער:צו זיי שיק איך דיך, און זאלסט זאגן צו זיי:אזוי האט געזאגט {dn גאט דער האר};/2:5 און זיי, סיי זיי וועלן הערן, און סיי זיי וועלן פארמיידן –ווארום א ווידערשפעניק געזינדל זיינען זיי –זאלן זיי וויסן אז א נביא איז געווען צווישן זיי.
/2:6 און דו מענטשנקינד, זאלסט ניט מורא האבן פאר זיי, און ניט מורא האבן פאר זייערע רייד, הגם דערנער און שטעכגעוועקס זיינען ארום דיר, און צווישן שקארפיאנען טוסטו זיצן;פאר זייערע רייד זאלסטו ניט מורא האבן, און פאר זייער פנים זאלסטו ניט אנגסטן;ווארום א ווידערשפעניק געזינדל זיינען זיי. /2:7 און זאלסט רעדן מיינע ווערטער צו זיי, סיי זיי וועלן הערן, און סיי זיי וועלן פארמיידן;ווארום לויטער ווידערשפעניקייט זיינען זיי. /2:8 און דו מענטשנקינד, הער וואס איך רעד צו דיר;זאלסט ניט ווידערשפעניק זייןווי דאס ווידערשפעניקע געזינדל;מאך אויף דיין מויל, און עס וואס איך גיב דיר.
/2:9 און איך האב א קוק געטאן, ערשט א האנט איז אויסגעשטרעקט צו מיר, און זע, אין איר איז געווען א מגילה פון א בוך. /2:10 און ער האט זי אויסגעשפרייט פאר מיר, און זי איז געווען באשריבן פון אינעווייניק און פון אויסנווייניק, און אויף איר איז געווען אנגעשריבן קלאגן און זיפצעניש און וויי.
/3:1 און ער האט צו מיר געזאגט:מענטשנקינד, וואס דו געפינסט, עס, עס די דאזיקע מגילה, און גיי רעד צו דעם הויז פון ישראל.
/3:2 האב איך אויפגעעפנט מיין מויל, און ער האט מיר געגעבן עסן די דאזיקע מגילה. און ער האט צו מיר געזאגט:
מענטשנקינד, דיין בויך זאלסטו אנשפייזן, און דיינע אינגעווייד זאלסטו אנפילן, מיט דער דאזיקער מגילה וואס איך גיב דיר.
און איך האב געגעסן, און זי איז געווען אין מיין מויל אזוי ווי האניק אין זיסקייט. /3:4 און ער האט צו מיר געזאגט:
מענטשנקינד, גיי קום צו דעם הויז פון ישראל, און זאלסט רעדן מיט מיינע ווערטער צו זיי. /3:5 ווארום ניט צו א פאלק מיט א טונקעלער שפראךאון א שווערער צונג ווערסטו געשיקט, נייערט צו דעם הויז פון ישראל;/3:6 ניט צו פעלקער א סךמיט א טונקעלער שפראך און א שווערער צונג, וואס דו פארשטייסט ניט זייערע ווערטער. פאר וואר, אז איך וואלט דיך צו זיי געשיקט, וואלטן זיי יא צוגעהערט צו דיר. /3:7 אבער דאס הויז פון ישראל וועלן ניט וועלן צוהערן צו דיר, ווארום זיי ווילן ניט צוהערן צו מיר;ווארום דאס גאנצע הויז פון ישראלהאבן הארטע שטערנס און פארשייטע הערצער. /3:8 זע, איך האב געמאכט דיין פנים הארט אקעגן זייער פנים, און דיין שטערן הארט אקעגן זייער שטערן. /3:9 ווי דימענט הארטער פון פעלדז, האב איך געמאכט דיין שטערן;זאלסט ניט מורא האבן פאר זיי, און ניט אנגסטן פאר זייער פנים;ווארום א ווידערשפעניק געזינדל זיינען זיי. /3:10 און ער האט צו מיר געזאגט: מענטשנקינד, אלע מיינע ווערטער וואס איך וועל רעדן צו דיר, נעם אריין אין דיין הארצן, און מיט דיינע אויערן הער. /3:11 און גיי קום צו די פארטריבענע, צו די קינדער פון דיין פאלק, און זאלסט רעדן צו זיי, און זאגן צו זיי:אזוי האט געזאגט {dn גאט דער האר};סיי זיי וועלן הערן, און סיי זיי וועלן פארמיידן.
/3:12 און א ווינט האט מיך אויפגעהויבן, און איך האב געהערט הינטער מיר א גערויש פון א גרויס ערדציטערניש: געלויבט איז די פראכט פון {dn גאט} אין זיין ארט; /3:13 און דאס גערויש פון די פליגלען פון די חיות זיך אנרירנדיק איינער אן אנדערן, און דאס גערויש פון די רעדער באגלייך מיט זיי – א גערויש פון א גרויס ערדציטערניש. /3:14 און דער ווינט האט מיך אויפגעהויבן, און האט מיך אוועקגענומען; און איך בין געגאנגען א פארביטערטער אין מיין הייס געמיט, און די האנט פון {dn גאט} איז געווען שטארק אויף מיר. /3:15 און איך בין געקומען צו די פארטריבענע קיין תל־אביב, וואס זיינען געזעסן ביים טייך כבר, און איך בין געזעסן אווו זיי זיינען געזעסן; און איך בין דארטן געזעסן זיבן טעג א באנומענער צווישן זיי.
/3:16 און עס איז געווען צום סוף פון זיבן טעג, איז געווען דאס ווארט פון {dn גאט} צו מיר, אזוי צו זאגן: /3:17 מענטשנקינד, א וועכטער האב איך דיך געמאכט פאר דעם הויז פון ישראל, און אז דו וועסט הערן פון מיין מויל א ווארט, זאלסטו זיי ווארענען פון מיינעט וועגן. /3:18 אז איך זאג צו דעם שלעכטן: שטארבן מוזטו שטארבן; און דו האסט אים ניט געווארנט, און ניט גערעדט צו ווארענען דעם שלעכטן פון זיין שלעכטן וועג, כדי ער זאל לעבן, וועט ער, דער שלעכטער, שטארבן פאר זיין זינד, און זיין בלוט וועל איך מאנען פון דיין האנט. /3:19 אבער אויב דו האסט געווארנט דעם שלעכטן, און ער האט זיך ניט אומגעקערט פון זיין שלעכטיקייט, און פון זיין שלעכטן וועג, וועט ער שטארבן פאר זיין זינד, און דו האסט מציל געווען דיין נפש. /3:20 און אז דער גערעכטער קערט זיך אפ פון זיין גערעכטיקייט, און ער טוט אומרעכט, וועל איך לייגן א שטרויכלונג פאר אים; ער וועט שטארבן. ווייל דו האסט אים ניט געווארנט, וועט ער שטארבן פאר זיין חטא, און זיינע גערעכטיקייטן וואס ער האט געטאן, וועלן ניט דערמאנט ווערן, און זיין בלוט וועל איך מאנען פון דיין האנט. /3:21 אבער אויב דו האסט אים געווארנט, דעם גערעכטן, אז דער גערעכטער זאל ניט זינדיקן, און ער האט ניט געזינדיקט, וועט ער בלייבן לעבן, ווייל ער האט זיך געלאזט ווארענען, און דו האסט מציל געווען דיין נפש.
/3:22 און די האנט פון {dn גאט} איז דארטן געווען אויף מיר, און ער האט צו מיר געזאגט: שטיי אויף, גיי ארויס צום טאל, און דארטן וועל איך רעדן מיט דיר. /3:23 בין איך אויפגעשטאנען, און בין ארויסגעגאנגען צום טאל, ערשט די פראכט פון {dn גאט} שטייט דארטן, אזוי ווי די פראכט וואס איך האב געזען ביים טייך כבר; און איך בין געפאלן אויף מיין פנים. /3:24 און א גייסט איז אריין אין מיר, און האט מיך אויפגעשטעלט אויף מיינע פיס; און ער האט מיט מיר גערעדט, און האט צו מיר געזאגט:
קום פארשליס זיך אין דיין הויז. /3:25 און דו מענטשנקינד, זע, מע טוט ארויף אויף דיר שטריק, און מע וועט דיך בינדן דערמיט, און וועסט ניט ארויסגיין צווישן זיי. /3:26 און דיין צונג וועל איך באהעפטן אן דיין גומען, כדי זאלסט שטום זיין, און זאלסט זיי ניט זיין א בעל־מוכיח;ווארום א ווידערשפעניק געזינדל זיינען זיי. /3:27 ערשט ווען איך רעד מיט דיר, וועל איך עפענען דיין מויל;און זאלסט זאגן צו זיי:אזוי האט געזאגט {dn גאט דער האר}:דער וואס וויל הערן, זאל הערן, און דער וואס וויל פארמיידן, זאל פארמיידן;ווארום א ווידערשפעניק געזינדל זיינען זיי.
/4:1 און דו מענטשנקינד, נעם דיר א ציגל, און זאלסט אים אוועקלייגן פאר דיר, און אויסקריצן אויף אים א שטאט – ירושלים. /4:2 און זאלסט מאכן אויף איר א באלעגערונג, און בויען ארום איר א באלעגערמויער, און אנשיטן ארום איר אן ערדוואל, און שטעל אקעגן איר מחנות;און טו אקעגן איר שטורעמבעק רונד ארום. /4:3 און דו נעם דיר אן אייזערנע פאן, און זאלסט זי שטעלן ווי אן אייזערנע וואנטצווישן דיר און צווישן דער שטאט;און זאלסט קערן דיין פנים צו איר, און זי זאל זיין אין באלעגערונג, און דו זאלסט זי באלעגערן. א צייכן איז דאס פאר דעם הויז פון ישראל. /4:4 און דו ליג אויף דיין לינקער זייט, און זאלסט ארויפטאן אויף אירדי זינד פון דעם הויז פון ישראל;די צאל טעג וואס דו וועסט ליגן אויף איר, וועסטו טראגן זייערע זינד. /4:5 און איך האב דיר געמאכט די יארן פון זייערע זינדאקעגן דער צאל טעג – דריי הונדערט און ניינציק טעג;און וועסט טראגן די זינד פון דעם הויז פון ישראל. /4:6 און אז דו וועסט ענדיקן די דאזיקע, זאלסטו ווידער ליגן אויף דיין רעכטער זייט, און טראגן די זינד פון דעם הויז פון יהודה פערציק טעג:א טאג פאר א יאר, א טאג פאר א יאר האב איך עס דיר געמאכט. /4:7 און צו דער באלעגערונג פון ירושלים, זאלסטו קערן דיין פניםמיט דיין ארעם אנטבלויזט, און זאלסט נביאות זאגן אויף איר. /4:8 און זע, איך טו ארויף אויף דיר שטריק, און וועסט זיך ניט אומדרייעןפון איין זייט אויף דער אנדערער, ביז דו ענדיקסט די טעג פון דיין באלעגערונג.
/4:9 און דו נעם דיר ווייץ און גערשטןאון בעבלעך און לינדזן און הירזש און טונקלווייץ, און טו זיי אריין אין איין כלי, און זאלסט זיי דיר מאכן צו ברויט;די צאל טעג וואס דו ליגסט אויף דיין זייט, דריי הונדערט און ניינציק טעג, זאלסטו עס עסן. /4:10 און דיין עסן וואס דו וועסט עסן, זאל זיין מיט א וואג, צוואנציק שקל א טאג;פון מעת־לעת צו מעת־לעת זאלסטו עס עסן. /4:11 און וואסער מיט א מאס זאלסטו טרינקען;א זעקסטל הין פון מעת־לעת צו מעת־לעת זאלסטו טרינקען. /4:12 אזוי ווי א גערשטענעם קוכן זאלסטו עס עסן, און אויף קויט פון מענטשישער צואהזאלסטו עס באקן פאר זייערע אויגן.
/4:13 און {dn גאט} האט געזאגט:אזוי וועלן עסן די קינדער פון ישראלזייער ברויט אומריין צווישן די פעלקערוואס איך וועל זיי אהין פארשטויסן.
/4:14 האב איך געזאגט: וויי, {dn גאט דו האר}, זע מיין זעל איז ניט פאראומרייניקט געווארן, און געפאלנס און פארצוקטס האב איך ניט געגעסן פון מיין יוגנט אן און ביז אצונד, און אין מיין מויל איז ניט געקומען אומווערדיק פלייש. /4:15 האט ער צו מיר געזאגט: זע, איך גיב דיר מיסט פון רינדער אנשטאט קויט פון מענטשן, און זאלסט מאכן דיין ברויט דערויף. /4:16 און ער האט צו מיר געזאגט:
מענטשנקינד, זע, איך צעברעך דעם אונטערלען פון ברויט אין ירושלים, און זיי וועלן עסן ברויט מיט א וואג, און מיט זארג, און וואסער מיט א מאס און מיט באנומעניש וועלן זיי טרינקען. /4:17 ווייל זיי וועלן געמינערט זיין ברויט און וואסער, און זיי וועלן באנומען ווערן איינער מיטן אנדערן, און וועלן איינגיין פאר זייערע זינד.
/5:1 און דו מענטשנקינד, נעם דיר א שארפע שווערד –פאר א גאלמעסער זאלסטו זי דיר נעמען, און אריבערפירן איבער דיין קאפ און איבער דיין בארד;און זאלסט דיר נעמען וואגשאלן און עס צעטיילן. /5:2 א דריט־חלק זאלסטו אין פייער פארברענעןאין מיטן פון דער שטאט, ווען עס ווערן פול די טעג פון דער באלעגערונג;און א דריט־חלק זאלסטו נעמען, און שלאגן מיט דער שווערד רונד ארום דעם, און א דריט־חלק זאלסטו צעשפרייטן פארן ווינט;און א שווערד וועל איך ארויסציען הינטער זיי. /5:3 און זאלסט נעמען דערפון עטלעכע אין צאל, און זיי איינבינדן אין דיינע ברעגן. /5:4 און פון זיי זאלסטו ווידער נעמען עטלעכע , און זיי אריינווארפן אין מיטן פייער, און זיי פארברענען אין פייער;דערפון וועט ארויסגיין א פייעראויפן גאנצן הויז פון ישראל.
/5:5 אזוי האט געזאגט {dn גאט דער האר}:דאס איז ירושלים;אין מיטן פון די פעלקער האב איך זי באשטאט, מיט לענדער רונד ארום איר. /5:6 און זי האט ווידערשפעניקט מיינע געזעצןצו טאן בייז מער פון די פעלקער, און מיינע חוקים –מער פון די לענדער וואס רונד ארום איר;ווארום מיינע געזעצן האבן זיי פאראכט, און מיינע חוקים, אין זיי זיינען זיי ניט געגאנגען. /5:7 דרום האט {dn גאט דער האר} אזוי געזאגט:ווייל איר האט אנגעגעבןמער פון די פעלקער וואס רונד ארום אייך;אין מיינע חוקים זייט איר ניט געגאנגען, און מיינע געזעצן האט איר ניט געטאן;צו מאל ווי די געזעצן פון די פעלקער וואס רונד ארום אייךהאט איר ניט געטאן –/5:8 דרום האט {dn גאט דער האר} אזוי געזאגט:זע, איך אויך קום אויף דיר, און וועל טאן א משפט אין דירפאר די אויגן פון די פעלקער. /5:9 און איך וועל טאן אויף דיר וואס איך האב ניט געטאן, פון וועגן אלע דיינע אומווערדיקייטן. /5:10 דרום וועלן עלטערן עסן זייערע קינדער אין דיר, און קינדער וועלן עסן זייערע עלטערן, און איך וועל טאן א משפט אויף דיר, און אל דיין איבערבלייב וועל איך צעשפרייטן אויף אלע ווינטן. /5:11 דרום אזוי ווי איך לעב, זאגט {dn גאט דער האר}, פאר וואר, ווייל דו האסט מיין הייליקטום פאראומרייניקטמיט אלע דיינע מיאוסקייטןאון מיט אלע דיינע אומווערדיקייטן, דרום וועל איך אויך דיך פארמינערן, און מיין אויג וועט ניט שוינען, און איך אויך וועל ניט דערבארימען. /5:12 א דריט־חלק פון דיר וועלן פון פעסט שטארבן, און אויסגיין פון הונגער אין דיר, און א דריט־חלק וועלן דורכן שווערד פאלן רונד ארום דיר, און א דריט־חלק וועל איך אויף אלע ווינטן צעשפרייטן, און א שווערד וועל איך ארויסציען הינטער זיי. /5:13 און מיין כעס וועט אויסגיין, און איך וועל בארוען מיין גרימצארן אויף זיי, און איך וועל מיך שטילן;און זיי וועלן וויסן אז איך {dn יהוה}האב גערעדט אין מיין פארדראס, ווען איך לאז אויס מיין גרימצארן אויף זיי. /5:14 און איך וועל דיך מאכן פאר א חורבן און פאר א חרפהצווישן די פעלקער וואס רונד ארום דיר, פאר די אויגן פון איטלעכן פארבייגייער. /5:15 און עס וועט זיין א חרפה און א לעסטערונג, א מוסר און א שרעק, ביי די פעלקער וואס רונד ארום דיר, ווען איך טו א משפט אויף דירמיט כעס און מיט גרימצארן און מיט שטראפן פון גרימצארן –איך {dn יהוה} האב גערעדט;/5:16 ווען איך שיק אן אויף זיי די בייזע פיילן פון הונגערוואס זיינען אויף אומצוברענגען, וואס איך וועל זיי שיקן אייך אומצוברענגען;און הונגער וועל איך מערן אויף אייך, און וועל אייך צעברעכן דעם אונטערלען פון ברויט. /5:17 און איך וועל אנשיקן אויף אייך הונגער און בייזע חיות, און זיי וועלן דיך אן קינדער לאזן;און פעסט און בלוט וועט דורכגיין דורך דיר, און א שווערד וועל איך ברענגען אויף דיר. איך {dn יהוה} האב גערעדט.

/6:1 און דאס ווארט פון {dn גאט} איז געווען צו מיר, אזוי צו זאגן:/6:2 מענטשנקינד, טו דיין פנים צו די בערג פון ישראל, און זאג נביאות צו זיי, /6:3 און זאלסט זאגן: איר בערג פון ישראל, הערט דאס ווארט פון {dn גאט דעם האר}:אזוי האט געזאגט {dn גאט דער האר}צו די בערג און צו די הייכן, צו די גראבנס און צו די טאלן:זעט, איך ברענג אויף אייך א שווערד, און וועל אונטערברענגען אייערע במות. /6:4 און פארוויסט ווערן וועלן אייערע מזבחות, און צעבראכן ווערן וועלן אייערע זונזיילן;און איך וועל מאכן פאלן אייערע דערשלאגענעפאר אייערע אפגעטער. /6:5 און איך וועל אהינטאן די פגרים פון די קינדער פון ישראלפאר זייערע אפגעטער, און איך וועל צעשפרייטן אייערע ביינעררונד ארום אייערע מזבחות. /6:6 אין אלע אייערע וווינערטער וועלן די שטעט חרוב ווערן, און די במות וועלן פארוויסט ווערן;כדי חרוב און וויסט ווערן זאלן אייערע מזבחות, און צעבראכן און צעשטערט ווערן זאלן אייערע אפגעטער, און אפגעהאקט ווערן זאלן אייערע זונזיילן, און אויסגעמעקט ווערן זאלן אייערע ווערק. /6:7 און פאלן וועלן דערשלאגענע צווישן אייך, און איר וועט וויסן אז איך בין {dn יהוה}. /6:8 אבער איך וועל לאזן אן איבערבלייב:אז איר זאלט האבן אנטרונענע פון שווערד צווישן די פעלקער, ווען איר ווערט צעשפרייט אין די לענדער. /6:9 און אייערע אנטרונענע וועלן מיך דערמאנעןצווישן די פעלקער וואס זיי זיינען געפאנגען געווארן אהין, ווי אזוי איך בין געווען צעבראכןפון וועגן זייער פארפירטן הארצןוואס האט זיך אפגעקערט פון מיר, און פון וועגן זייערע אויגןוואס זיינען געווען פארפירט נאך זייערע אפגעטער;און זיי וועלן זיך עקלען פאר זיך אליין, וועגן די בייזן וואס זיי האבן געטאןביי אלע זייערע אומווערדיקייטן. /6:10 און זיי וועלן וויסן אז איך בין {dn יהוה};ניט אומזיסט האב איך גערעדטזיי צו טאן דאס דאזיקע בייז.
/6:11 אזוי האט געזאגט {dn גאט דער האר}:פאטש מיט דיין האנט, און קלאפ מיט דיין פוס, און זאג: וויי אויף אלע בייזע אומווערדיקייטןפון דעם הויז פון ישראל;ווארום פון שווערד, פון הונגער, און פון פעסט, וועלן זיי פאלן. /6:12 דער ווייטער וועט פון פעסט שטארבן, און דער נאנטער וועט פון שווערד פאלן, און דער געבליבענער און באלעגערטערוועט פון הונגער שטארבן:און איך וועל אויסלאזן מיין גרימצארן אויף זיי. /6:13 און איר וועט וויסן אז איך בין {dn יהוה}, ווען זייערע דערשלאגענע וועלן זיין צווישן זייערע אפגעטעררונד ארום זייערע מזבחות, אויף יעטוועדער הויכן בערגל, אויף אלע שפיצן בערג, און אונטער יעטוועדער צווייגהאפטיקן בוים, און אונטער יעטוועדער געדיכטן אייכנבוים, אין דעם ארט וואס זיי האבן דארטן געגעבןא געשמאקן ריח צו אלע זייערע אפגעטער. /6:14 און איך וועל אויסשטרעקן מיין האנט אויף זיי, און וועל מאכן דאס לאנד א וויסט און וויסטענישמער פון מדבר דבלה, אין אלע זייערע וווינערטער;און זיי וועלן וויסן אז איך בין {dn יהוה}.

/7:1 און דאס ווארט פון {dn גאט} איז געווען צו מיר, אזוי צו זאגן:/7:2 און דו מענטשנקינד, אזוי האט געזאגט {dn גאט דער האר}:א סוף צו דער ערד פון ישראל!געקומען א סוף אויף די פיר עקן פון לאנד. /7:3 אצונד איז א סוף אויף דיר, און איך וועל אנשיקן מיין צארן אויף דיר, און וועל דיך משפטן לויט דיינע וועגן, און פארגעלטן אויף דיר אלע דיינע אומווערדיקייטן. /7:4 און מיין אויג וועט דיך ניט שוינען, און איך וועל ניט דערבארימען;נייערט דיינע וועגן וועל איך פארגעלטן אויף דיר, און דיינע אומווערדיקייטן וועלן אין דיין מיט בלייבן;און איר וועט וויסן אז איך בין {dn יהוה}. /7:5 אזוי האט געזאגט {dn גאט דער האר}:אן אומגליק, א באזונדער אומגליק אט קומט!/7:6 א סוף איז געקומען, געקומען דער סוף, ער האט זיך דערוועקט אויף דיר;אט קומט עס!/7:7 געקומען איז די ריי צו דיר, באוווינער פון לאנד;געקומען די צייט, נאנט איז דער טאג פון מהומה, און אויס דער געהילך פון די בערג. /7:8 אצונד באלד וועל איך אויסגיסן מיין גרימצארן אויף דיר, און אויסלאזן אויף דיר מיין כעס, און דיך משפטן לויט דיינע וועגן, און פארגעלטן אויף דיר אלע דיינע אומווערדיקייטן. /7:9 און מיין אויג וועט ניט שוינען, און איך וועל ניט דערבארימען;לויט דיינע וועגן וועל איך פארגעלטן אויף דיר, און דיינע אומווערדיקייטן וועלן אין דיין מיט בלייבן;און איר וועט וויסן אז איך {dn יהוה} טו שלאגן.
/7:10 אט איז דער טאג, אט קומט עס!אויסגעפאלן איז די ריי, געשפראצט האט דער שטעקן, געבליט האט די מוטוויליקייט. /7:11 אומרעכט איז אויסגעוואקסןאין א שטעקן פון שלעכטיקייט;ניט פון זיי קומט ארויס, און ניט פון זייער געזעמל, און ניט פון זייער געטומל;און ניטא קיין געהויבנקייט אין זיי. /7:12 געקומען איז די צייט, דערגרייכט האט דער טאג;דער קויפער זאל זיך ניט פרייען, און דער פארקויפער זאל ניט טרויערן, ווארום א גרימצארן איז אויף איר גאנצן געזעמל. /7:13 ווארום דער פארקויפער וועט צום פארקויפטןאין זיין לעבנס לעבן זיך ניט אומקערן;ווייל א זעונג איז אויף איר גאנצן געזעמל, עס זאל זיך ניט אומקערן;און פון וועגן זיין זינד אין זיין לעבןוועט זיך קיינער ניט דערהאלטן. /7:14 געבלאזן דעם הארן, און אנגעברייט אלצדינג, און ניטא ווער זאל גיין אויף מלחמה;ווארום מיין גרימצארן איז אויף איר גאנצן געזעמל. /7:15 דערויסן די שווערד, און אינעווייניק די פעסט און דער הונגער;דער וואס אין פעלד וועט דורכן שווערד שטארבן, און דער וואס אין שטאט, וועט אים הונגער און פעסט אויפעסן. /7:16 און זייערע אנטרונענע וועלן אנטרינען, און וועלן זיין אויף די בערג, ווי טויבן פון די טאלן, וואס אלע טוען זיי ברומען;איטלעכער פון וועגן זיין זינד. /7:17 אלע הענט וועלן שלאף ווערן, און אלע קני וועלן רינען מיט וואסער. /7:18 און זיי וועלן אנגורטן זאקקליידער, און א שוידער וועט זיי באדעקן, און אויף אלע פנימער וועט זיין א בושה, און אויף אלע זייערע קעפ א פליך. /7:19 זייער זילבער וועלן זיי אויף די גאסן ארויסווארפן, און זייער גאלד וועט אן אומרייניקייט ווערן, זייער זילבער און זייער גאלד וועט זיי ניט קענען מציל זייןאין טאג פון גאטס גרימצארן;זייער לייב וועלן זיי ניט אנזעטןאון זייערע אינגעווייד וועלן זיי ניט אנפילן;ווארום די שטרויכלונג צו זייער זינד איז דאס געווען, /7:20 און זייער שיינע צירונג וואס זיי האבן פאר א שטאלץ געמאכט;און בילדער פון זייערע מיאוסע אומווערדיקייטןהאבן זיי דערפון אויסגעארבעט;דרום מאך איך עס זיי פאר אן אומרייניקייט. /7:21 און איך וועל עס געבן אין דער האנט פון פרעמדע צו רויב, און צו די שלעכטע פון דער ערד צו פאנג, און זיי וועלן עס פארשוועכן. /7:22 און איך וועל אפדרייען מיין פנים פון זיי, און מע וועט פארשוועכן מיין פארבארגעניש;יא, איינברעכער וועלן קומען אין איר, און וועלן זי פארשוועכן.
/7:23 גרייט צו די קייטן, ווארום דאס לאנד איז פול מיט בלוטשולד, און די שטאט איז פויל מיט אומרעכט. /7:24 און איך וועל ברענגען די ערגסטע פון די פעלקער, און זיי וועלן ירשען זייערע הייזער;און איך וועל פארשטערן דעם שטאלץ פון די שטארקע;און פארשוועכט ווערן וועלן זייערע הייליקטומען. /7:25 א שוידערניש קומט, און זיי וועלן זוכן שלום, און עס וועט ניט זיין. /7:26 א בראך אויף א בראך וועט קומען, און א הערונג נאך א הערונג וועט זיין;און זיי וועלן זוכן א זעונג פון נביא, און די תורה וועט פארלארן ווערן פון כהן, און אן עצה פון די זקנים.
/7:27 דער מלך וועט טרויערן, און דער פירשט וועט זיך אנקליידן מיט וויסטקייט, און די הענט פון דעם פאלק פון לאנד וועלן צעטומלט ווערן;לויט זייער וועג וועל איך טאן מיט זיי, און מיט זייערע משפטים וועל איך זיי משפטן;און זיי וועלן וויסן אז איך בין {dn יהוה}.

/8:1 און עס איז געווען אין זעקסטן יאר, אין זעקסטן חודש, אין פינפטן טאג פון חודש, ווי איך זיץ אין מיין הויז, און די עלטסטע פון יהודה זיצן פאר מיר, אזוי איז דארטן געפאלן אויף מיר די האנט פון {dn גאט דעם האר}. /8:2 און איך האב געזען, ערשט א געשטאלט אזוי ווי דאס אויסזען פון פייער: פון דעם אויסזען פון זיינע לענדן און אראפ פייער, און פון זיינע לענדן און ארויף אזוי ווי דאס אויסזען פון גלאנציקייט, אזוי ווי דער אנבליק פון בורשטין. /8:3 און ער האט אויסגעשטרעקט א געשטאלט פון א האנט, און האט מיך אנגענומען פאר א לאק פון מיין קאפ, און א ווינט האט מיך געטראגן צווישן ערד און צווישן הימל, און האט מיך געבראכט אין זעונגען פון {dn גאט} קיין ירושלים, צום איינגאנג פון דעם אינעווייניקסטן טויער וואס איז געקערט צו צפון, וואס דארטן איז געווען דער ארט פון דעם דערצערנבילד וואס דערצערנט. /8:4 ערשט דארטן איז די פראכט פון דעם {dn גאט} פון ישראל, אזוי ווי די זעונג וואס איך האב געזען אין טאל. /8:5 און ער האט צו מיר געזאגט: מענטשנקינד, הייב אקארשט אויף דיינע אויגן קעגן צפון. האב איך אויפגעהויבן מיינע אויגן קעגן צפון, ערשט אין צפון פון דעם טויער פון מזבח איז דאס דאזיקע דערצערנבילד, ביים אריינגאנג. /8:6 און ער האט צו מיר געזאגט: מענטשנקינד, דו זעסט וואס זיי טוען? די גרויסע אומווערדיקייטן וואס דאס הויז פון ישראל טוט דא, כדי איך זאל מיך דערווייטערן פון מיין הייליקטום? און וועסט נאך ווייטער זען גרעסערע אומווערדיקייטן. /8:7 און ער האט מיך געבראכט צום איינגאנג פון הויף, און איך האב געזען, ערשט א לאך איז אין דער וואנט. /8:8 האט ער צו מיר געזאגט: מענטשנקינד, גראב אקארשט אין דער וואנט. און איך האב געגראבן אין דער וואנט, ערשט אן איינגאנג. /8:9 האט ער צו מיר געזאגט: גיי אריין, און זע די בייזע אומווערדקייטן וואס זיי טוען דא. /8:10 בין איך אריינגעגאנגען, און האב געזען, ערשט אלערליי אומווערדיקע געשטאלטן פון שרצים און בהמות, און אלערליי אפגעטער פון דעם הויז פון ישראל, זיינען אויסגעקריצט אויף דער וואנט רונד ארום. /8:11 און פאר זיי שטייען זיבעציק מאן פון די עלטסטע פון דעם הויז פון ישראל, און יאזניהו דער זון פון שפנען שטייט אין מיטן פון זיי, און איטלעכער מיט זיין רייכערפאן אין זיין האנט, און א דיקער וואלקן פון דעם וויירויך גייט אויף. /8:12 האט ער צו מיר געזאגט: האסטו געזען, מענטשנקינד, וואס די עלטסטע פון דעם הויז פון ישראל טוען אין דער פינצטערניש, איטלעכער אין זיינע בילדערקאמערן? ווארום זיי זאגן: {dn גאט} זעט אונדז ניט, פארלאזן האט {dn גאט} דאס לאנד. /8:13 און ער האט צו מיר געזאגט: וועסט נאך ווייטער זען גרעסערע אומווערדיקייטן וואס זיי טוען. /8:14 און ער האט מיך געבראכט צו דעם טויעראיינגאנג פון גאטס הויז וואס צו צפון, ערשט דארטן זיצן די ווייבער און באוויינען תמוזן. /8:15 האט ער צו מיר געזאגט: האסטו געזען, מענטשנדיקנד? וועסט נאך ווייטער זען גרעסערע אומווערדיקייטן ווי די דאזיקע. /8:16 און ער האט מיך געבראכט צו דעם אינעווייניקסטן הויף פון גאטס הויז, ערשט ביים איינגאנג פון גאטס טעמפל, צווישן דעם פאליש און דעם מזבח, זיינען ארום פינף און צוואנציק מאן, מיט זייערע רוקנס צום טעמפל פון {dn גאט}, און זייערע פנימער צו מזרח, און זיי בוקן זיך קעגן מזרח צו דער זון. /8:17 האט ער צו מיר געזאגט: האסטו געזען, מענטשנקינד? קנאפ איז דעם הויז פון יהודה צו טאן די אומווערדיקייטן וואס זיי האבן דא געטאן, אז זיי האבן נאך אנגעפילט דאס לאנד מיט אומרעכט, און האבן מיך ווידער און ווידער דערצערנט; און אט לייגן זיי צו דעם צווייג צו זייער נאז.
/8:18 דרום וועל איך אויך טאן מיט גרימצארן;מיין אויג וועט ניט שוינען, און איך וועל ניט דערבארימען;און זיי וועלן שרייען אין מיין אויער אויף א הויך קול, און איך וועל זיי ניט צוהערן.

/9:1 און א הויכער קול האט אויסגערופן אין מיין אויער, אזוי צו זאגן: מאכט גענענען די וואס זיינען געזעצט אויף דער שטאט, און איטלעכן מיט זיין צעשטערגעצייג אין זיין האנט. /9:2 ערשט זעקס מענער זיינען אנגעקומען פון דעם וועג פון דעם אויבערשטן טויער וואס איז געקערט צו צפון, און איטלעכער מיט זיין ברעכגעצייג אין זיין האנט, און איין מאן צווישן זיי אנגעטאן אין ליינען מיט א שרייבערס טינטהארן אויף זיינע לענדן. און זיי זיינען געקומען, און האבן זיך געשטעלט לעבן דעם קופערנעם מזבח. /9:3 און די פראכט פון דעם {dn גאט} פון ישראל האט זיך אויפגעהויבן פון איבער דעם כרוב וואס זי איז אויף אים געווען, צו דעם שוועל פון הויז; און ער האט גערופן צו דעם מאן אנגעטאן אין ליינען, וואס א שרייבערס טינטהארן איז געווען אויף זיינע לענדן. /9:4 און {dn גאט} האט צו אים געזאגט: גיי דורך אין מיטן שטאט, אין מיטן ירושלים, און זאלסט אנצייכענען א צייכן אויף די שטערנס פון די מענטשן וואס זיפצן און קרעכצן אויף אלע אומווערדיקייטן וואס ווערן געטאן אין איר. /9:5 און צו יענע האט ער געזאגט פאר מיינע אויערן: גייט דורך אין שטאט הינטער אים, און שלאגט; אייער אויג זאל ניט שוינען, און איר זאלט ניט דערבארימען. /9:6 א זקן, א בחור און א מיידל, און קליינע קינדער און ווייבער, זאלט איר הרגען צום טויט, נאר צו קיין מענטשן וואס אויף אים איז דער צייכן, זאלט איר ניט גענענען; און פון מיין הייליקטום זאלט איר אנהייבן. האבן זיי אנגעהויבן פון די אלטע לייט וואס פארן הויז. /9:7 און ער האט צו זיי געזאגט: פאראומרייניקט דאס הויז, און פילט אן די הויפן מיט דערשלאגענע; גייט ארויס! און זיי זיינען ארויסגעגאנגען, און האבן געשלאגן אין שטאט. /9:8 און עס איז געווען, ווי זיי האבן געשלאגן, און איך בין געבליבן אליין, אזוי בין איך געפאלן אויף מיין פנים, און איך האב געשריען, און געזאגט: וויי, {dn גאט דו האר}, ווילסטו אומברענגען דעם גאנצן איבערבלייב פון ישראל מיט וואס דו גיסט אויס דיין גרימצארן אויף ירושלים? /9:9 האט ער צו מיר געזאגט: די זינד פון דעם הויז פון ישראל און יהודה איז זייער זייער גרויס, און דאס לאנד איז אנגעפילט מיט בלוט, און די שטאט איז פול מיט אומגערעכטיקייט, ווארום זיי זאגן: פארלאזן האט {dn גאט} דאס לאנד, און {dn גאט} זעט ניט.
/9:10 דרום וועט אויך מיין אויג ניט שוינען, און איך וועל ניט דערבארימען;זייער וועג וועל איך פארגעלטן אויף זייער קאפ.
/9:11 ערשט דער מאן אנגעטאן אין ליינען וואס דער טינטהארן איז געווען אויף זיינע לענדן, האט געבראכט אן ענטפער, אזוי צו זאגן: איך האב געטאן אזוי ווי אלץ וואס דו האסט מיר באפוילן.

/10:1 און איך האב געזען, ערשט אויף דעם הימל וואס איבערן קאפ פון די כרובים האט זיך באוויזן אזוי ווי סאפירשטיין, אזוי ווי דאס אויסזען פון דער געשטאלט פון א טראן איבער זיי. /10:2 און ער האט גערעדט צו דעם מאן וואס איז געווען אנגעטאן אין ליינען, און ער האט געזאגט: גיי אריין צווישן די רעדער, אונטער דעם כרוב, און פיל אן דיינע הויפנס מיט פייערקוילן פון צווישן די כרובים, און טו א ווארף אויף דער שטאט. איז ער אריינגעגאנגען פאר מיינע אויגן. /10:3 און די כרובים זיינען געשטאנען רעכטס פון הויז, ווען דער מאן איז אריינגעגאנגען; און א וואלקן האט אנגעפילט דעם אינעווייניקסטן הויף. /10:4 און די פראכט פון {dn גאט} האט זיך אויפגעהויבן פון איבער דעם כרוב צום שוועל פון הויז; און דאס הויז איז אנגעפילט געווארן מיטן וואלקן, און דער הויף איז געווען פול מיט דעם שיין פון גאטס פראכט. /10:5 און דאס גערויש פון די פליגלען פון די כרובים האט זיך געהערט ביזן אויסנווייניקסטן טויער, אזוי ווי דער קול פון {dn גאט} אלמאכטיקן, ווען ער רעדט. /10:6 און עס איז געווען, ווי ער האט באפוילן דעם מאן וואס איז געווען אנגעטאן אין ליינען, אזוי צו זאגן: נעם פייער פון צווישן די רעדער, פון צווישן די כרובים, אזוי איז ער אריינגעגאנגען, און האט זיך געשטעלט לעבן א ראד. /10:7 און דער כרוב האט אויסגעשטרעקט זיין האנט פון צווישן די כרובים צו דעם פייער וואס צווישן די כרובים, און ער האט אויפגעהויבן און געגעבן אין די הויפנס פון דעם אנגעטאנענעם אין ליינען; און דער האט עס גענומען, און איז ארויסגעגאנגען. /10:8 און ביי די כרובים האט זיך געזען די געשטאלט פון א מענטשנס האנט אונטער זייערע פליגלען. /10:9 און איך האב געזען, ערשט פיר רעדער זיינען לעבן די כרובים, איין ראד לעבן איין כרוב, איין ראד לעבן איין כרוב; און דאס אויסזען פון די רעדער איז געווען אזוי ווי דער אנבליק פון גאלדשטיין. /10:10 און זייער אויסזען: איין געשטאלט איז געווען ביי זיי פירן, אזוי ווי עס וואלט זיין א ראד אין א ראד. /10:11 אז זיי זיינען געגאנגען, זיינען זיי געגאנגען צו זייערע פיר זייטן: זיי האבן זיך ניט אומגעדרייט ביי זייער גיין, נייערט צום ארט וווהין דער קאפ איז געווען געקערט, נאך אים זיינען זיי געגאנגען; זיי האבן זיך ניט אומגעדרייט ביי זייער גיין. /10:12 און זייער גאנצער לייב, און זייער רוקן, און זייערע הענט, און זייערע פליגלען, און די רעדער, זיינען געווען פול מיט אויגן רונד ארום – זייערע רעדער ביי זיי פירן. /10:13 די רעדער, זיי האט מען אנגערופן „דער גלגל״ אין מיינע אויערן. /10:14 און פיר פנימער זיינען ביי איטלעכן געווען: איין פנים דער פנים פון א כרוב, און דער צווייטער פנים דער פנים פון א מענטשן, און דער דריטער דער פנים פון א לייב, און דער פירטער דער פנים פון אן אדלער. /10:15 און די כרובים האבן זיך אויפגעהויבן. דאס איז געווען די חיה וואס איך האב געזען ביים טייך כבר. /10:16 און אז די כרובים זיינען געגאנגען, זיינען געגאנגען די רעדער לעבן זיי, און אז די כרובים האבן אויפגעשטעלט זייערע פליגלען זיך אויפצוהייבן פון דער ערד, האבן אויך די רעדער זיך ניט אפגעדרייט פון לעבן זיי. /10:17 אז יענע זיינען געשטאנען, זיינען די געשטאנען, און אז יענע האבן זיך אויפגעהויבן, האבן זיי זיך אויפגעהויבן מיט זיי, ווארום דער גייסט פון דער חיה איז געווען אין זיי. /10:18 און די פראכט פון {dn גאט} איז אוועק פון דעם שוועל פון הויז, און האט זיך געשטעלט אויף די כרובים. /10:19 און די כרובים האבן אויפגעשטעלט זייערע פליגלען, און האבן זיך אויפגעהויבן פון דער ערד פאר מיינע אויגן ביי זייער ארויסגיין, און די רעדער באגלייך מיט זיי; און זיי האבן זיך געשטעלט ביים איינגאנג פון מזרח־טויער פון גאטס הויז; און די פראכט פון דעם {dn גאט} פון ישראל איז געווען איבער זיי פון אויבן. /10:20 דאס איז די חיה וואס איך האב געזען אונטער דעם {dn גאט} פון ישראל, ביים טייך כבר; און איך האב דערקענט אז דאס זיינען כרובים. /10:21 צו פיר, צו פיר פנימער זיינען ביי איטלעכן געווען, און פיר פליגלען ביי איטלעכן, און די געשטאלט פון הענט פון א מענטשן אונטער זייערע פליגלען. /10:22 און די געשטאלט פון זייערע פנימער: דאס זיינען געווען די פנימער וואס איך האב געזען ביים טייך כבר, זייער אויסזען און זיי גופא. איטלעכער צו דער זייט פון זיין פנים זיינען זיי געגאנגען.

/11:1 און א ווינט האט מיך אויפגעהויבן, און האט מיך געבראכט צו דעם מזרח־טויער פון גאטס הויז וואס איז געקערט צו מזרח; ערשט אין דעם איינגאנג פון טויער זיינען פינף און צוואנציק מאן; און איך האב געזען צווישן זיי יאזניה דעם זון פון עזורן, און פלטיהו דעם זון פון בניהון, די הארן פון פאלק. /11:2 און ער האט צו מיר געזאגט:
מענטשנקינד, דאס זיינען די מענער וואס טראכטן אומרעכט, און עצהן בייזע עצות אין דער דאזיקער שטאט;/11:3 וואס זאגן: ניט אזוי באלד!מע וועט נאך בויען הייזער!זי איז דער טאפ, און מיר זיינען דאס פלייש. /11:4 דרום זאג נביאות אויף זיי, זאג נביאות, דו מענטשנקינד.
/11:5 און דער גייסט פון {dn גאט} איז געפאלן אויף מיר, און ער האט צו מיר געזאגט:
זאג: אזוי האט {dn גאט} געזאגט:אזוי האט איר געזאגט, הויז פון ישראל, און וואס אייך קומט אויפן זינען דאס ווייס איך. /11:6 איר האט געמערט אייערע דערשלאגענעאין דער דאזיקער שטאט, און אנגעפילט אירע גאסן מיט דערשלאגענע. /11:7 דרום האט {dn גאט דער האר} אזוי געזאגט:אייערע דערשלאגענע וואס איר האט אוועקגעלייגט אין איר, זיי זיינען דאס פלייש, און זי איז דער טאפ, אבער אייך וועט מען ארויסציען פון איר. /11:8 פאר דער שווערד האט איר מורא געהאט, און א שווערד וועל איך ברענגען אויף אייך, זאגט {dn גאט דער האר}. /11:9 און איך וועל אייך ארויסציען פון איר מיט, און וועל אייך געבן אין דער האנט פון פרעמדע, און וועל טאן אויף אייך א משפט. /11:10 דורך דער שווערד וועט איר פאלן;אויפן געמארק פון ישראל וועל איך אייך משפטן;און איר וועט וויסן אז איך בין {dn יהוה}. /11:11 זי וועט אייך ניט זיין צום טאפ, אבער איר וועט זיין אין איר צו פלייש;ביים געמארק פון ישראל וועל איך אייך משפטן. /11:12 און איר וועט וויסן אז איך בין {dn יהוה}, וואס אין מיינע חוקים זייט איר ניט געגאנגען, און מיינע געזעצן האט איר ניט געטאן, נייערט אזוי ווי די געזעצן פון די פעלקערוואס רונד ארום אייך האט איר געטאן.
/11:13 און עס איז געווען, ווי איך האב נביאות געזאגט, אזוי איז פלטיה דער זון פון בניהון געשטארבן; בין איך געפאלן אויף מיין פנים, און איך האב געשריען אויף א הויכן קול, און האב געזאגט: וויי, {dn גאט דו האר}, ווילסטו א פארלענדונג מאכן פון דעם איבערבלייב פון ישראל? /11:14 איז דאס ווארט פון {dn גאט} געווען צו מיר, אזוי צו זאגן:
/11:15 מענטשנקינד, דיינע ברידער, דיינע ברידער, די מענטשן פון דיין קרובהשאפט, און דאס גאנצע הויז פון ישראל אין גאנצן, וואס די באוווינער פון ירושלים האבן צו זיי געזאגט:זייט דערווייטערט פון {dn גאט}!דאס איז אונדז דאס לאנד געגעבן געווארן פאר א ירושה –/11:16 דרום זאגט: אזוי האט געזאגט {dn גאט דער האר}:הגם איך האב זיי דערווייטערט צווישן די פעלקער, און הגם איך האב זיי צעשפרייט אין די לענדער, בין איך זיי אבער פאר א קליין הייליקטוםאין די לענדער וואס זיי זיינען געקומען אהין. /11:17 דרום זאג: אזוי האט געזאגט {dn גאט דער האר}:יא, איך וועל אייך איינזאמלען פון די אומות, און וועל אייך צונויפקלייבן פון די לענדערוואס איר זייט צעשפרייט געווארן אין זיי, און איך וועל אייך געבן די ערד פון ישראל. /11:18 און זיי וועלן קומען אהין, און וועלן אפטאן אלע אירע מיאוסקייטןאון אלע אירע אומווערדיקייטן פון איר. /11:19 און איך וועל זיי געבן איין הארץ, און א ניי געמיט וועל איך אריינגעבן אין אייך;און איך וועל אפטאן דאס הארץ פון שטיין פון זייער לייב, און וועל זיי געבן א הארץ פון פלייש;/11:20 כדי זיי זאלן גיין אין מיינע חוקים, און מיינע געזעצן זאלן זיי היטן און זיי טאן;און זיי וועלן מיר זיין צום פאלק, און איך וועל זיי זיין צום {dn גאט}. /11:21 און די וואס זייער הארץ גייט נאך דעם הארצןפון זייערע מיאוסקייטן און זייערע אומווערדיקייטן, וועל איך זייער וועג אויף זייער קאפ פארגעלטן, זאגט {dn גאט דער האר}.
/11:22 און די כרובים האבן אויפגעהויבן זייערע פליגלען, און די רעדער באגלייך מיט זיי; און די פראכט פון דעם {dn גאט} פון ישראל איז געווען איבער זיי פון אויבן. /11:23 און די פראכט פון {dn גאט} האט זיך אויפגעהויבן פון איבערן מיטן שטאט, און האט זיך געשטעלט אויף דעם בארג וואס אין מזרח פון שטאט. /11:24 און א ווינט האט מיך אויפגעהויבן, און האט מיך געבראכט קיין כשדים צו די פארטריבענע, אין א זעונג, מיט דעם גייסט פון {dn גאט}. און די זעונג וואס איך האב געזען, האט זיך אויפגעהויבן פון מיר. /11:25 און איך האב גערעדט צו די פארטריבענע אלע ווערטער פון {dn גאט} וואס ער האט מיר באוויזן.
/12:1 און דאס ווארט פון {dn גאט} איז געווען צו מיר, אזוי צו זאגן:/12:2 מענטשנקינד, צווישן א ווידערשפעניקן געזינדל זיצסטו, וואס האבן אויגן צו זען, און זעען ניט, וואס האבן אויערן צו הערן, און הערן ניט, ווייל א ווידערשפעניק געזינדל זיינען זיי. /12:3 און דו מענטשנקינד, מאך דיר וואנדער־כלים, און וואנדער אויס ביי טאג פאר זייערע אויגן;און זאלסט וואנדערן פון דיין ארטצו אן אנדער ארט פאר זייערע אויגן;אפשר וועלן זיי איינזעןאז א ווידערשפעניק געזינדל זיינען זיי. /12:4 און זאלסט ארויסטראגן דיינע כליםאזוי ווי וואנדער־כלים ביי טאג פאר זייערע אויגן;און דו זאלסט ארויסגיין אין אוונט פאר זייערע אויגן, אזוי ווי מע גייט ארויס אין גלות. /12:5 פאר זייערע אויגן גראב דיר דורך די וואנט, און טראג ארויס דורך איר. /12:6 פאר זייערע אויגן זאלסטו אויפן אקסל טראגן, אין שטאקפינצטערניש זאלסטו ארויסטראגן;דיין פנים זאלסטו פארדעקן, און ניט אנקוקן דאס לאנד;ווארום א צייכן האב איך דיך געמאכטפאר דעם הויז פון ישראל.
/12:7 און איך האב געטאן אזוי ווי איך בין באפוילן געווארן: מיינע כלים האב איך ארויסגעטראגן אזוי ווי וואנדער־כלים ביי טאג, און אין אוונט האב איך מיר דורך־געגראבן די וואנט מיט דער האנט; אין שטאקפינצטערניש האב איך ארויסגעטראגן; אויפן אקסל האב איך געטראגן פאר זייערע אויגן.
/12:8 און דאס ווארט פון {dn גאט} איז געווען צו מיר אין דער פרי, אזוי צו זאגן:
/12:9 מענטשנקינד, האבן ניט געזאגט צו דיר דאס הויז פון ישראל, דאס ווידערשפעניקע געזינדל: וואס טוסטו?/12:10 זאג צו זיי: אזוי האט געזאגט {dn גאט דער האר}:די דאזיקע נבואה איז אויף דעם פירשט אין ירושלים, און אויף דעם גאנצן הויז פון ישראלוואס זיי זיינען צווישן זיי. /12:11 זאג: איך בין אייער צייכן;ווי איך האב געטאן, אזוי וועט געטאן ווערן צו זיי:אין גלות, אין געפאנגענשאפט וועלן זיי גיין. /12:12 און דער פירשט וואס צווישן זייוועט אויפן אקסל טראגן, און אין שטאקפינצטערניש וועט ער ארויסגיין;די וואנט וועט מען דורכגראבןאים ארויסצופירן דורך איר;זיין פנים וועט ער פארדעקן, כדי ער זאל ניט אנקוקן מיטן אויג דאס לאנד. /12:13 און איך וועל אויסשפרייטן מיין נעץ אויף אים, און ער וועט געפאנגען ווערן אין מיין פאסטקע;און איך וועל אים ברענגען קיין בבלאין לאנד פון די כשדים, אבער ער וועט עס ניט אנקוקן, הגם דארטן וועט ער שטארבן. /12:14 און אלע וואס רונד ארום אים, זיינע העלפער, און אלע זיינע מחנות, וועל איך צעשפרייטן אויף אלע ווינטן, און א שווערד וועל איך ארויסציען הינטער זיי. /12:15 און זיי וועלן וויסן אז איך בין {dn יהוה}, ווען איך צעווארף זיי צווישן די פעלקער, און וועל זיי צעשפרייטן אין די לענדער. /12:16 נאר געציילטע מענטשן פון זיי וועל איך איבערלאזןפון שווערד, פון הונגער, און פון פעסט, כדי זיי זאלן דערציילן אלע זייערע אומווערדיקייטןצווישן די פעלקער וואס זיי זיינען געקומען אהין;און זיי וועלן וויסן אז איך בין {dn יהוה}.
/12:17 און דאס ווארט פון {dn גאט} איז געווען צו מיר, אזוי צו זאגן:
/12:18 מענטשנקינד, דיין ברויט זאלסטו מיט ציטערניש עסן, און דיין וואסער זאלסטו מיט אומרו און מיט זארג טרינקען. /12:19 און זאלסט זאגן צו דעם פאלק פון לאנד:אזוי האט געזאגט {dn גאט דער האר}וועגן די באוווינער פון ירושלים אויף דער ערד פון ישראל:זייער ברויט וועלן זיי מיט זארג עסן, און זייער וואסער וועלן זיי מיט באנומעניש טרינקען, ווייל איר לאנד וועט פארוויסט ווערן פון איר פולקייט, פון וועגן דעם אומרעכט פון אלע וואס וווינען אין איר. /12:20 און די באזעצטע שטעט וועלן חרוב ווערן, און דאס לאנד וועט א וויסטעניש זיין;און איר וועט וויסן אז איך בין {dn יהוה}.
/12:21 און דאס ווארט פון {dn גאט} איז געווען צו מיר, אזוי צו זאגן:
/12:22 מענטשנקינד, וואס איז דאס דאזיקע ווערטל ביי אייךאין לאנד פון ישראל, אזוי צו זאגן:עס לענגערן זיך די טעג, און צו נישט ווערט איטלעכע זעונג?/12:23 דרום זאג צו זיי: אזוי האט געזאגט {dn גאט דער האר}:איך פארשטער דאס דאזיקע ווערטל, און מע וועט עס מער ניט זאגן אין ישראל. נייערט רעד צו זיי: עס גענענען די טעג, און די געשעונג פון איטלעכער זעונג. /12:24 ווארום מער וועט ניט זיין קיין פאלשע זעונגאון גלאטע ווארזאגעריי אין הויז פון ישראל. /12:25 נייערט איך {dn יהוה} וועל רעדן, וואסער ווארט איך וועל רעדן, און עס וועט געשען; עס וועט זיך מער ניט פארציען. ווארום אין אייערע טעג, איר ווידערשפעניק געזינדל, וועל איך רעדן א ווארט, און וועל עס טאן, זאגט {dn גאט דער האר}.
/12:26 און דאס ווארט פון {dn גאט} איז געווען צו מיר, אזוי צו זאגן:
/12:27 מענטשנקינד, זע, דאס הויז פון ישראל זאגט:די זעונג וואס ער זעט איז אויף פיל טעג ארום, און אויף ווייטע צייטן זאגט ער נביאות. /12:28 דרום זאג צו זיי: אזוי האט געזאגט {dn גאט דער האר}:מער וועלן זיך ניט פארציען אלע מיינע ווערטער;אז איך וועל רעדן א ווארט, וועט עס געשען, זאגט {dn גאט דער האר}.

/13:1 און דאס ווארט פון {dn גאט} איז געווען צו מיר, אזוי צו זאגן:/13:2 מענטשנקינד, זאג נביאותאויף די נביאים פון ישראל וואס זאגן נביאות, און זאלסט זאגן צו די נביאים פון זייער אייגענעם הארצן:הערט דאס ווארט פון {dn גאט}:/13:3 אזוי האט געזאגט {dn גאט דער האר}וויי צו די נביאים מנוווליםוואס גייען נאך זייער געמיט, און נאך וואס זיי האבן ניט געזען! –/13:4 אזוי ווי פיקס אין חורבותזיינען געווען דיינע נביאים, ישראל. /13:5 איר זייט ארויפגעגאנגען אין די בראכן, און פארצאמט א צאם ארום דעם הויז פון ישראל, צו באשטיין אין מלחמה אין טאג פון {dn גאט}. /13:6 זיי האבן געזען פאלשקייט און ווארזאגעניש פון ליגן, זיי וואס זאגן: {dn גאט} האט געזאגט, ווען {dn גאט} האט זי ניט געשיקט;און זיי הארן ער זאל מקיים זיין דאס ווארט!/13:7 האט איר דען ניט א זעונג פון ליגן געזען, און פאלשע ווארזאגעניש געזאגט?און איר זאגט: {dn גאט} האט געזאגט, ווען איך האב ניט גערעדט.
/13:8 דרום האט {dn גאט דער האר} אזוי געזאגט:ווייל איר האט גערעדט פאלשקייט און געזען ליגן, דרום זעט, איך קום אויף אייך, זאגט {dn גאט דער האר}. /13:9 און מיין האנט וועט זיין אויף די נביאיםוואס זעען פאלשקייט און ווארזאגן ליגן;אין דעם באראט פון מיין פאלק וועלן זיי ניט זיין, און אין דעם געשריפטס פון דעם הויז פון ישראלוועלן זיי ניט פארשריבן ווערן, און אויף דער ערד פון ישראל וועלן זיי ניט קומען;און איר וועט וויסן אז איך בין {dn גאט} {dn יהוה}. /13:10 ווייל און באווייל זיי האבן פארפירט מיין פאלק, אזוי צו זאגן: שלום! ווען קיין שלום איז ניטא;און ער בויט א ווענטל, און זיי־א באשמירן עס מיט טינק;/13:11 זאג צו די טינקשמירער אז עס וועט איינפאלן;עס ווערט א רעגן א פלייציקער, און איר, האגלשטיינער, וועט פאלן, און א שטורעמווינט וועט אויסברעכן. /13:12 און אט אז די מויער פאלט איין, צי וועט ניט געזאגט ווערן צו אייך:ווו איז דאס געשמיר וואס איר האט אנגעשמירט?/13:13 דרום האט {dn גאט דער האר} אזוי געזאגט:יא, איך וועל מאכן אויסברעכן א שטורעמווינטאין מיין גרימצארן, און א פלייציקער רעגן וועט זיין אין מיין כעס, און האגלשטיינער אין גרימצארן, צו פארלענדן. /13:14 און איך וועל צעשטערן די מויערוואס איר האט באשמירט מיט טינק, און וועל זי ברענגען צו דער ערד, און איר גרונטפעסט וועט אנטפלעקט ווערן;און זי וועט איינפאלן, און איר וועט פארלענדט ווערן דערין;און איר וועט וויסן אז איך בין {dn יהוה}. /13:15 און איך וועל אויסלאזן מיין גרימצארן אויף דער מויער, און אויף די וואס האבן זי באשמירט מיט טינק;און איך וועל זאגן צו אייך:ניטא די מויער, און ניטא די וואס האבן זי באשמירט –/13:16 די נביאים פון ישראל וואס זאגן נביאות אויף ירושלים, און זעען איר א זעונג פון שלום, ווען קיין שלום איז ניטא, זאגט {dn גאט דער האר}. /13:17 און דו מענטשנקינד, טו דיין פניםצו די טעכטער פון דיין פאלקוואס זאגן נביאות פון זייער אייגענעם הארצן, און זאג נביאות אויף זיי, /13:18 און זאלסט זאגן: אזוי האט געזאגט {dn גאט דער האר}:וויי צו די וואס נייען אן קישעלעך אויף אלע עלנבויגנס, און מאכן שלייערס אויפן קאפ פון איטלעכן וווקס, כדי נפשות צו פאנגען!די נפשות טוט איר פאנגען ביי מיין פאלק, כדי אייך די נפשות ביים לעבן צו דערהאלטן. /13:19 און איר האט מיך פארשוועכט ביי מיין פאלקפאר הייפלעך גערשטן, און פאר ברעקלעך ברויט, צו מאכן שטארבן נפשות וואס דארפן ניט שטארבן, און צו לאזן לעבן נפשות וואס דארפן ניט לעבן, מיט וואס איר זאגט ליגן צו מיין פאלק, די צוהערער פון ליגן.
/13:20 דרום האט {dn גאט דער האר} אזוי געזאגט:זעט, איך נעם זיך צו אייערע קישעלעךוואס איר פאנגט דערמיט די נפשות ווי פויגלען, און איך וועל זיי אראפרייסן פון אייערע ארעמס, און וועל אוועקלאזן די נפשות וואס איר פאנגט –נפשות ווי פויגלען. /13:21 און איך וועל אראפרייסן אייערע שלייערס, און וועל מציל זיין מיין פאלק פון אייער האנט, און זיי וועלן מער ניט זיין צום געפאנג אין אייער האנט;און איר וועט וויסן אז איך בין {dn יהוה}. /13:22 ווייל איר האט מיט ליגן באטריבט דאס הארץ פון דעם צדיק, ווען איך האב אים ניט געוואלט וויי טאן, און איר האט געשטארקט די הענט פון דעם רשעזיך ניט אומצוקערן פון זיין שלעכטן וועג, אז מע זאל אים לאזן לעבן, /13:23 דרום וועט איר מער פאלשקייט ניט זען, און ווארזאגעניש ניט ווארזאגן;און איך וועל מציל זיין מיין פאלק פון אייער האנט;און איר וועט וויסן אז איך בין {dn יהוה}.
/14:1 און צו מיר זיינען געקומען מענער פון די עלטסטע פון ישראל, און זיינען געזעסן פאר מיר. /14:2 איז דאס ווארט פון {dn גאט} געווען צו מיר אזוי צו זאגן:
/14:3 מענטשנקינד, די דאזיקע לייט האבן אויפגעשטעלטזייערע אפגעטער אין זייער הארצן, און די שטרויכלונג צו זייער זינדהאלטן זיי אקעגן זייער פנים;זאל איך פרעגן זיך לאזן פרעגן פון זיי?/14:4 דרום רעד מיט זיי, און זאלסט זאגן צו זיי:אזוי האט געזאגט {dn גאט דער האר}:יעטוועדער מאן פון דעם הויז פון ישראלוואס וועט אויפשטעלן זיינע אפגעטער אין זיין הארצן, און די שטרויכלונג צו זיין זינדוועט ער האלטן אקעגן זיין פנים, און ער וועט קומען צום נביא, וועל איך {dn יהוה} אים ענטפערן –דעם וואס קומט מיט זיינע פיל אפגעטער;/14:5 כדי צו פארכאפען ביים הארצן דאס הויז פון ישראל, וואס האבן זיך אפגעקערט פון מירדורך זייערע אפגעטער אלע. /14:6 דרום זאג צו דעם הויז פון ישראל:אזוי האט געזאגט {dn גאט דער האר}:קערט צוריק, און קערט אייך אום פון אייערע אפגעטער, און פון אלע אייערע אומווערדיקייטן קערט אפ אייער פנים. /14:7 ווארום יעטוועדער מאן פון דעם הויז פון ישראל, אדער פון דעם פרעמדן וואס האלט זיך אויף אין ישראל, וואס וועט זיך אפשיידן פון הינטער מיר, און וועט אויפשטעלן זיינע אפגעטער אין זיין הארצן, און די שטרויכלונג צו זיין זינדוועט ער האלטן אקעגן זיין פנים, און ער וועט קומען צום נביא, כדי ער זאל מיך פרעגן פון זיינעט וועגן, וועל איך {dn יהוה} אליין אים ענטפערן. /14:8 און איך וועל קערן מיין פנים אקעגן יענעם מאן, און וועל אים פארוויסטן, פאר א צייכן און פאר א שפריכווארט, און וועל אים פארשניידן פון צווישן זיין פאלק;און איר וועט וויסן אז איך בין {dn יהוה}. /14:9 און אז דער נביא וועט פארפירט ווערן, און וועט רעדן א ווארט, האב איך {dn יהוה} דאס פארפירט יענעם נביא, און איך וועל אויסשטרעקן מיין האנט אויף אים, און וועל אים פארטיליקן פון צווישן מיין פאלק ישראל. /14:10 און זיי וועלן טראגן זייער זינד;אזוי ווי די זינד פון דעם פרעגער, אזוי וועט זיין די זינד פון דעם נביא. /14:11 כדי דאס הויז פון ישראלזאלן מער ניט אוועקבלאנדזשען פון הינטער מיר, און זאלן זיך מער ניט פאראומרייניקןמיט אלע זייערע פארברעכן;און זיי זאלן מיר זיין צום פאלק, און איך זאל זיי זיין צום {dn גאט}, זאגט {dn גאט דער האר}.
/14:12 און דאס ווארט פון {dn גאט} איז געווען צו מיר, אזוי צו זאגן:
/14:13 מענטשנקינד, ווען א לאנד זאל זינדיקן קעגן מירצו פעלשן א פעלשונג, און איך זאל אויסשטרעקן מיין האנט אויף איר, און איר צעברעכן דעם אונטערלען פון ברויט, און אנשיקן אויף איר א הונגער, און פארשניידן פון איר מענטשן און בהמות, /14:14 און די דאזיקע דריי מענער זאלן זיין אין איר:נח, דניאל, און איוב, וועלן זיי מיט זייער גערעכטיקייטנאר מציל זיין זייער נפש, זאגט {dn גאט דער האר}. /14:15 ווען א בייזע חיה זאל איך מאכן דורכגיין אין לאנד, און זי זאל עס פון מענטשן בארויבן, און עס זאל ווערן א וויסטעניש אן א דורכגייערפון וועגן דער חיה, /14:16 מעגן די דאזיקע דריי מענער זיין אין איר, אזוי ווי איך לעב, זאגט {dn גאט דער האר}, אויב זיי וועלן מציל זיין זין אדער טעכטער!זיי אליין וועלן ניצול ווערן, אבער דאס לאנד וועט ווערן א וויסטעניש. /14:17 אדער ווען א שווערד זאל איך ברענגען אויף יענעם לאנד, און זאגן: א שווערד זאל דורכגיין אין לאנד;און איך זאל פארשניידן פון איר מענטשן און בהמות, /14:18 און די דאזיקע דריי מענער זיינען אין איר, אזוי ווי איך לעב, זאגט {dn גאט דער האר}, זיי וועלן ניט מציל זיין זין און טעכטער;בלויז זיי אליין וועלן ניצול ווערן. /14:19 אדער ווען א פעסט זאל איך שיקן אויף יענעם לאנד, און אויסגיסן מיין גרימצארן אויף איר מיט בלוט, צו פארשניידן פון איר מענטשן און בהמות, /14:20 און נח, דניאל, און איוב זיינען אין איר, אזוי ווי איך לעב, זאגט {dn גאט דער האר}, אויב זיי וועלן מציל זיין א זון אדער א טאכטער!זיי וועלן מיט זייער גערעכטיקייטנאר מציל זיין זייער נפש. /14:21 פאר וואר, אזוי האט געזאגט {dn גאט דער האר}:היינט ווי שוין אז מיינע פיר בייזע שטראפן, שווערד, און הונגער, און א בייזע חיה, און פעסט, האב איך אנגעשיקט אויף ירושלים, צו פארשניידן פון איר מענטשן און בהמות!/14:22 אבער אט איז געבליבן אן אנטרינונג אין איר, די וואס ווערן ארויסגעפירט, זין און טעכטער;אט קומען זיי ארויס צו אייך, און איר וועט זען זייער וועג און זייערע מעשים, און איר וועט אייך טרייסטן וועגן דעם בייזוואס איך האב געבראכט אויף ירושלים, וועגן אלץ וואס איך האב געבראכט אויף איר;/14:23 ווארום זיי וועלן אייך זיין א טרייסטונג, אז איר וועט זען זייער וועג און זייערע מעשים;און איר וועט וויסן אז ניט אומזיסט האב איך געטאןאלץ וואס איך האב געטאן אין איר, זאגט {dn גאט דער האר}.
/15:1 און דאס ווארט פון {dn גאט} איז געווען צו מיר, אזוי צו זאגן:/15:2 מענטשנקינד, וואס איז דער וויינשטאקמער פון איטלעכן בוים –דער וויינצווייג וואס איז צווישן די וואלדביימער?/15:3 צי ווערט פון אים האלץ גענומעןאויף צו מאכן אן ארבעט?אדער נעמט פון אים א פלעקלצו הענגען א שום כלי דערויף?/15:4 היינט אז ער איז צום פייער פאר א שפייז געגעבן געווארן, אז זיינע ביידע עקן האט אפגעגעסן דאס פייער, און זיין מיטן איז צוגעברענט געווארן, קען ער דען טויגן אויף אן ארבעט?/15:5 זע, אז ער איז גאנץ געווען, האט ער ניט געקענט פארטאן ווערן אויף אן ארבעט, היינט ווי שוין אז דאס פייער האט אים ארומגעגעסן, און ער איז צוגעברענט געווארן, קען ער דען נאך פארטאן ווערן אויף אן ארבעט?/15:6 דרום האט {dn גאט דער האר} אזוי געזאגט:אזוי ווי דער וויינשטאק צווישן די וואלדביימער, וואס איך האב אים געגעבן צום פייער פאר א שפייז, אזוי גיב איך די באוווינער פון ירושלים. און איך וועל קערן מיין פנים אקעגן זיי;פון פייער זיינען זיי ארויס, און דאס פייער וועט זיי פארצערן;און איר וועט וויסן אז איך בין {dn יהוה}, ווען איך טו מיין פנים אקעגן זיי. /15:8 און איך וועל מאכן דאס לאנד א וויסטעניש, ווייל זיי האבן געפעלשט א פעלשונג, זאגט {dn גאט דער האר}.

/16:1 און דאס ווארט פון {dn גאט} איז געווען צו מיר, אזוי צו זאגן:/16:2 מענטשנקינד, לאז וויסן ירושלים אירע אומווערדיקייטן, /16:3 און זאלסט זאגן: אזוי האט געזאגט {dn גאט דער האר} צו ירושלים:דיין אפשטאם און דיין געבורטאיז פון לאנד פון דעם כנעני;דיין פאטער איז געווען דער אמורי, און דיין מוטער פון חת. /16:4 און אט איז דיין געבורט:אין דעם טאג וואס דו ביסט געבארן געווארןהאט מען דיין נאפל ניט אפגעשניטן, און אין וואסער ביסטו ניט געוואשן געווארן צום רייניקן, און באזאלצן ביסטו ניט באזאלצט געווארן, און געוויקלט ביסטו ניט געוויקלט געווארן. /16:5 ניט דערבארימט האט זיך אן אויג אויף דיר, דיר צו טאן איינס פון די דאזיקע, צו האבן רחמנות אויף דיר;און ביסט אוועקגעווארפן געווארן אויפן פרייען פעלד, פון וועגן דער עקלדיקייט פון דיין לייב, אין דעם טאג וואס דו ביסט געבארן געווארן. /16:6 און איך בין פארבייגעגאנגען פארביי דיר, און האב דיך געזען זיך וועלגערן אין דיין בלוט, און איך האב געזאגט צו דיר אין דיין בלוט: לעב!יא, איך האב געזאגט צו דיר אין דיין בלוט: לעב!/16:7 וואקסעדיק ווי די שפראצונג פון פעלד האב איך דיך געמאכט, און ביסט געוואקסן, און ביסט גרויס געווארן, און געקומען אין שענסטער שיינקייט;די בריסט זיינען געווען געפורעמט, און דיינע האר האט געשפראצט, נאר נאקעט און הויל ביסטו געווען. /16:8 בין איך פארבייגעגאנגען פארביי דיר, און האב דיך געזען, ערשט דיין צייט איז די צייט פון ליבשאפט;און איך האב אויסגעשפרייט מיין ברעג קלייד איבער דיר, און צוגעדעקט דיין נאקעטקייט;און איך האב דיר געשווארן, און בין אריין אין א בונד מיט דיר, זאגט {dn גאט דער האר}, און ביסט געווארן מיינע. /16:9 און איך האב דיך ארומגעוואשן מיט וואסער, און האב אפגעשווענקט דיין בלוט פון דיר, און האב דיך באזאלבט מיט אייל. /16:10 און איך האב דיך אנגעקליידט אין געשטיקטן געוואנט, און דיך באשוכט מיט תחש־פעל, און באוויקלט דיין קאפ מיט ליינען, און באדעקט דיך מיט זייד. /16:11 און איך האב דיך באצירט מיט צירונג, און אנגעטאן ארעמבענדער אויף דיינע הענט, און א האלדזבאנד אויף דיין האלדז. /16:12 און איך האב אנגעטאן א נאזרינג אויף דיין נאז, און אוירינגען אין דיינע אויערן, און א שיינע קרוין אויף דיין קאפ. /16:13 און האסט זיך אנגעצירט אין גאלד און זילבער, און דיין קלייד איז געווען ליינען, און זייד, און געשטיקט געוואנט;זעמלמעל, און האניק, און אייל האסטו געגעסן, און ביסט זייער שיין געווארן, און האסט זיך געפאסט פאר מלוכה. /16:14 און דיין שם איז ארויס צווישן די פעלקערדורך דיין שיינקייט, ווארום זי איז געווען פארפול, דורך מיין פראכט וואס איך האב ארויפגעטאן אויף דיר, זאגט {dn גאט דער האר}. /16:15 אבער האסט זיך פארזיכערט אויף דיין שיינקייט, און האסט מזנה געווען אויף דיין שם, און אויסגעגאסן דיין זנות אויף יעטוועדער דורכגייער;זיינס איז עס געווען. /16:16 און האסט גענומען פון דיינע קליידער, און דיר געמאכט געפלעקטע במות, און מזנה געווען אויף זיי;וואס אזוינס איז ניט געשען, און וועט ניט זיין. /16:17 און האסט גענומען דיינע שיינע זאכן, פון מיין גאלד און פון מיין זילבער וואס איך האב דיר געגעבן, און האסט דיר געמאכט בילדער פון א מאנספארשוין, און מזנה געווען מיט זיי. /16:18 און האסט גענומען דיינע געשטיקטע קליידער, און האסט זיי באדעקט;און מיין אייל און מיין וויירויךהאסטו דערלאנגט פאר זיי. /16:19 און מיין ברויט וואס איך האב דיר געגעבן, זעמלמעל, און אייל, און האניק, מיט וואס איך האב דיך געשפייזט, האסטו דערלאנגט פאר זיי, פאר א געשמאקן ריח;אזוי איז דאס געווען, זאגט {dn גאט דער האר}. /16:20 און האסט גענומען דיינע זין און דיינע טעכטערוואס דו האסט מיר געבארן, און האסט זיי געשלאכט פאר זיי צום עסן. ווינציק איז דיר געווען דיין זנות, /16:21 האסטו נאך געשאכטן מיינע קינדער, און זיי אוועקגעגעבן, אז דו האסט זיי מקריב געווען צו זיי. /16:22 און אין אלע דיינע אומווערדיקייטן און דיין זנותהאסטו ניט געדאכט אן די טעג פון דיין יוגנט, ווען דו ביסט געווען נאקעט און הויל, זיך וועלגערנדיק אין דיין בלוט. /16:23 און עס איז געווען: נאך אל דיין שלעכטיקייט –וויי, וויי דיר, זאגט {dn גאט דער האר} –/16:24 האסטו דיר געבויט א געוועלבונג, און דיר געמאכט א הויכן ארט אויף איטלעכן מארק. /16:25 אויף יעטוועדער עק וועג האסטו דיר געבויט דיין הויכן ארט, און האסט פאראומווערדיקט דיין שיינקייט, און צעשפרייט דיינע פיס פאר יעטוועדער דורכגייער, און געמערט דיין זנות. /16:26 און האסט מזנה געווען מיט די זין פון מצרים, דיינע שכנים די גרויסלייביקע, און האסט געמערט דיין זנות, מיך צו דערצערענען. /16:27 און זע, איך האב אויסגעשטרעקט מיין האנט אויף דיר, און האב געמינערט דיין אויסקומעניש, און דיך איבערגעגעבן אויף דעם באראט פון דיינע פיינט, די טעכטער פון די פלשתיםוואס האבן זיך געשעמט וועגן דיין שענדלעכן וועג. /16:28 און דו האסט מזנה געווען מיט די זין פון אשור, ווייל דו האסט זיך ניט געקענט אנזעטן, און האסט מזנה געווען מיט זיי, און ביסט פארט ניט זאט געווארן. /16:29 און האסט געמערט דיין זנותמיט דעם לאנד פון קרעמער, מיט כשדים, און אויך דערמיט ביסטו ניט זאט געווארן. /16:30 ווי שוואך איז דיין הארץ, זאגט {dn גאט דער האר}, אז דו האסט געטאן אל דאס דאזיקעאזוי ווי עס טוט אן ארצי־זונה, /16:31 מיט וואס דו האסט געבויט דיין געוועלבונגאויף יעטוועדער עק וועג, און דיין הויכן ארט האסטו געמאכטאויף יעטוועדער מארק;ביסט צו מאל ניט געווען ווי א זונהצו שפאטן פון אבי וואסער לוין. /16:32 דו ווייב נואפטע וואס נעמט פרעמדע אנשטאט איר מאן, /16:33 אלע זונות גיט מען א געשאנק, און דו האסט געגעבן דיינע געשאנקעןצו אלע דיינע ליבהאבער, און זיי אונטערגעקויפט צו קומען צו דירפון רונד ארום, אין דיין זנות. /16:34 און ביי דיר איז געווען קאפויר ווי ביי אנדערע ווייבער, מיט וואס דו ביסט נאכגעלאפן, און נאך דיר איז מען ניט נאכגעלאפן, און וואס דו האסט געגעבן לוין, און דיר איז קיין לוין ניט געגעבן געווארן;יא, קאפויר ביסטו געווען.  /16:35 דרום הער, דו זונה, דאס ווארט פון {dn גאט}:/16:36 אזוי האט געזאגט {dn גאט דער האר}:ווייל דיין שמוציקייט האט זיך אויסגעגאסן, און דיין שאנד איז אנטפלעקט געווארןאין דיין זנות מיט דיינע ליבהאבער, און מיט אלע דיינע אומווערדיקע אפגעטער;און פאר דעם בלוט פון דיינע זין וואס דו האסט זיי געגעבן –/16:37 דרום זע, איך זאמל איין אלע דיינע ליבהאבערוואס דו האסט זיך געחנדלט צו זיי, און אלע וואס דו האסט ליב, מיט אלע וואס דו האסט פיינט;און איך וועל זיי איינזאמלען ארום דיר פון רונד ארום, און וועל אנטפלעקן דיין שאנד פאר זיי, און זיי וועלן זען דיין גאנצע שאנד. /16:38 און איך וועל דיך משפטן מיט דעם משפטפון נואפטעס און בלוטפארגיסערינס;און איך וועל ברענגען אויף דירבלוט פון גרימצארן און פארדראס. /16:39 און איך וועל דיך איבערגעבן אין זייער האנט, און זיי וועלן צעשטערן דיין געוועלבונג, און איינווארפן דיינע הויכע ערטער;און זיי וועלן דיר אויסטאן דיינע קליידער, און צונעמען דיינע שיינע זאכן;און זיי וועלן דיך לאזן נאקעט און הויל. /16:40 און זיי וועלן ארויפברענגען אויף דיר א געזעמל, און זיי וועלן דיך פארשטיינען מיט שטיינער, און דיך צעהאקן מיט זייערע שווערדן. /16:41 און זיי וועלן פארברענען דיינע הייזער אין פייער, און טאן אויף דיר א משפט פאר די אויגן פון פיל ווייבער;און איך וועל דיך מאכן אויפהערן זיין א זונה, און וועסט אויך קיין לוין מער ניט געבן. /16:42 און איך וועל בארוען מיין גרימצארן אויף דיר, און אפטאן וועט זיך מיין פארדראס פון דיר, און איך וועל מיך שטילן, און מער ניט צערענען. /16:43 ווייל דו האסט ניט געדאכט אן די טעג פון דיין יוגנט, און האסט מיך דערערגערט מיט אלעם דאזיקן, דרום אט פארגעלט איך אויך דיין וועג אויף דיין קאפ, זאגט {dn גאט דער האר}. אדער האסטו דען ניט געטאן די דאזיקע שענדלעכקייטצו אלע דיינע אומווערדיקייטן?/16:44 זע, יעטוועדער ווערטלזאגער וועט זיך ווערטלען אויף דיר, אזוי צו זאגן: ווי די מוטער אזוי איר טאכטער. /16:45 ביסט א טאכטער פון דיין מוטערוואס האט זיך געמיאוסט מיט איר מאן און אירע קינדער, און ביסט א שוועסטער פון דיינע שוועסטער, וואס האבן זיך געמיאוסט מיט זייערע מאנען און זייערע קינדער;דיין מוטער איז געווען פון חת, און דיין פאטער אן אמורי. /16:46 און דיין גרעסערע שוועסטער איז געווען שומרון, וואס איז געזעסן אויף דיין לינקער זייט, זי מיט אירע טעכטער;און דיין קלענערע שוועסטערוואס איז געזעסן אויף דיין רעכטער זייט, איז געווען סדום מיט אירע טעכטער. /16:47 ניט צו מאל אין זייערע וועגן ביסטו געגאנגען, און ווי זייערע אומווערדיקייטן געטאן;אין א קורצער ווייל ביסטו געווארןפארדארבענער פון זיי אין אלע דיינע וועגן. /16:48 אזוי ווי איך לעב, זאגט {dn גאט דער האר}, אויב דיין שוועסטער סדום, זי מיט אירע טעכטער, האט געטאן ווי דו מיט דיינע טעכטער האסט געטאן!/16:49 זע, דאס איז געווען די זינד פון דיין שוועסטער סדום:שטאלצקייט, זעטיקייט מיט ברויט, און רויקע שלווהאיז געווען ביי איר און ביי אירע טעכטער, און די האנט פון דעם ארימאן און דעם אביוןהאט זי ניט אויפגעהאלטן. /16:50 און זיי זיינען געווען האפערדיק, און האבן געטאן אומווערדיקייט פאר מיר;דרום האב איך זיי אפגעראמט, אז איך האב דאס געזען. /16:51 און שומרון האט א העלפט פון דיינע זינד ניט געזינדיקט;און דו האסט געמערט דיינע אומווערדיקייטן מיין פון זיי, און האסט גערעכטפארטיקט דיינע שוועסטערמיט אלע דיינע אומווערדיקייטן וואס דו האסט געטאן. /16:52 דרום טראג אויך דו דיין שאנד, וואס דו האסט געמשפט דיינע שוועסטער;דורך דיינע זינד וואס דו האסט געטאן מער אומווערדיק פון זיי, ווערן זיי גערעכטער פון דיר;דרום אויך דו שעם זיך, און טראג דיין שאנד, וואס דו רעכטפארטיקסט דיינע שוועסטער. /16:53 און איך וועל אומקערן זייער געפאנגענשאפט, די געפאנגענשאפט פון סדום און אירע טעכטער, און די געפאנגענשאפט פון שומרון און אירע טעכטער, און די געפאנגענשאפט פון דיינע געפאנגענע צווישן זיי;/16:54 כדי זאלסט טראגן דיין שאנד, און זיך שעמען פאר אלץ וואס דו האסט געטאן, אז דו ביסט זיי געווארן א טרייסטונג. /16:55 און דיינע שוועסטער סדום און אירע טעכטערוועלן זיך אומקערן צו זייער פריערדיקן שטאנד, און שומרון און אירע טעכטער, וועלן זיך אומקערן צו זייער פריערדיקן שטאנד, און דו און דיינע טעכטער –וועט זיך אומקערן צו אייער פריערדיקן שטאנד. /16:56 און איז ניט סדום דיין שוועסטערגעווען א גערייד אין דיין מויל, אין דעם טאג פון דיין שטאלץ, /16:57 איידער דיין שלעכטיקייט איז אנטפלעקט געווארן, ווי אין דער צייט פון דער לעסטערונגפון די טעכטער פון ארם, און פון אלע אירע ארומיקע, די טעכטער פון די פלשתים, וואס פאראכטן דיך פון רונד ארום?/16:58 דיין שענדלעכקייט און דיינע אומווערדיקייטן –דו וועסט זיי טראגן, זאגט {dn גאט}.
/16:59 ווארום אזוי האט געזאגט {dn גאט דער האר}:יא, איך וועל טאן מיט דיר אזוי ווי דו האסט געטאן, וואס דו האסט פאראכט די שבועה, צו פארשטערן דעם בונד. /16:60 אבער איך וועל זיך דערמאנען אן מיין בונד מיט דיראין די טעג פון דיין יוגנט, און וועל דיר אויפשטעלן אן אייביקן בונד. /16:61 און וועסט זיך דערמאנען דיינע וועגן, און זיך שעמען, ווען דו קריגסט דיינע שוועסטער, די גרעסערע פון דיר מיט די קלענערע פון דיר;און איך וועל זיי דיר געבן פאר טעכטער, אבער ניט פון וועגן דיין בונד. /16:62 און איך וועל אויפשטעלן מיין בונד מיט דיר, און וועסט וויסן, אז איך בין {dn יהוה};/16:63 כדי זאלסט זיך דערמאנען און זיך שעמען, און מער א מויל ניט עפענען פון וועגן דיין שאנד, ווען איך בין דיר מכפר אויף אלץ וואס דו האסט געטאן, זאגט {dn גאט דער האר}.

/17:1 און דאס ווארט פון {dn גאט} איז געווען צו מיר, אזוי צו זאגן: /17:2 מענטשנקינד, ראט א רעטעניש, און גיב א משל אויף דעם הויז פון ישראל, /17:3 און זאלסט זאגן: אזוי האט געזאגט {dn גאט דער האר}:דער גרויסער אדלערמיט פליגלען גרויסע, מיט פלעדערן לאנגע, מיט פעדערן פול, וואס האט אלערליי פארבן, איז געקומען צום לבנון, און גענומען דעם שפיץ פון צעדערבוים. /17:4 דאס אויבערשטע פון זיינע ריטלעך האט ער אפגעריסן, און האט עס געבראכט אין א לאנד פון סוחרים;אין א שטאט פון האנדלסלייט האט ער עס איינגעזעצט.
/17:5 און ער האט גענומען פון דעם זאמען פון לאנד, און האט עס איינגעפלאנצט אין א זאמענדיק פעלד, געבראכט לעבן וואסער א סך;ווי א ווערבע האט ער עס איינגעזעצט. /17:6 און עס האט געשפראצט, און איז געווארן, אן אויסגעשפרייט וויינשטאק, נידעריק אין וווקס;כדי זיינע צווייגן זאלן זיך קערן צו אים, און זיינע ווארצלען זאלן זיין אונטער אים;און עס איז געווארן א וויינשטאק, און ארויסגעבראכט שטענגלעך, און ארויסגעלאזט צווייגן.
/17:7 און עס איז געווען אן אנדער גרויסער אדלערמיט פליגלען גרויסע און פעדערן פיל;ערשט דער דאזיקער וויינשטאקהאט אויסגעבייגט זיינע ווארצלען צו אים, און אויסגעשטרעקט זיינע צווייגן צו איםפון די בייטן פון זיין פלאנצונג, כדי ער זאל אים אנטרינקען;/17:8 הגם אין א גוטן פעלד, לעבן וואסער א סך, איז ער געפלאנצט געווען, צו לאזן צווייגן, און צו טראגן פרוכט, צו ווערן א פראכטיקער וויינשטאק. /17:9 זאג: אזוי האט געזאגט {dn גאט דער האר}:צי וועט ער באגליקן?וועט ניט ארויסרייסן יענער זיינע ווארצלעןאון זיין פרוכט אפהאקן, ער זאל פארטריקנט ווערן, אלע בלעטער פון זיין שפראצונג זאלן פארטריקנט ווערן?און ניט מיט א גרויס מאכט און ניט מיט פיל פאלקוועט ער אים אויספליקן מיט זיינע ווארצלען. /17:10 און איז ער שוין איינגעפלאנצט, צי וועט ער באגליקן?פאר וואר, ווי דער מזרח־ווינט רירט אים אן, וועט ער טרוקן פארטריקנט ווערן;אויף די בייטן פון זיין שפראצונגוועט ער פארטריקנט ווערן.
/17:11 און דאס ווארט פון {dn גאט} איז געווען צו מיר, אזוי צו זאגן:
/17:12 זאג אקארשט צו דעם ווידערשפעניקן געזינדל:ווייסט איר ניט וואס די דאזיקע זיינען?זאג: אט איז געקומען דער מלך פון בבל קיין ירושלים, און האט גענומען איר מלך און אירע הארן, און זיי געבראכט צו זיך קיין בבל. /17:13 און ער האט גענומען איינעם פון קיניגלעכן שטאם, און האט געשלאסן מיט אים א בונד, און אים געבראכט אונטער א שבועה, און די פני פון לאנד האט ער צוגענומען;/17:14 כדי עס זאל זיין א שפלע מלוכה, זיך ניט צו דערהייבן;צו היטן זיין בונד, כדי זי זאל באשטיין. /17:15 אבער ער האט ווידערשפעניקט אן אים, צו שיקן זיינע שלוחים קיין מצרים, אז מע זאל אים געבן פערד און פיל פאלק. זאל ער באגליקן?זאל אנטרונען ווערן דער וואס טוט דאס דאזיקע?זאל ער פארשטערן דעם בונד, און אנטרונען ווערן?/17:16 אזוי ווי איך לעב, זאגט {dn גאט דער האר}, אויב ניט אין דעם ארט פון דעם מלךוואס האט אים צום מלך געמאכט, וועמעס שבועה ער האט פאראכט, און וועמעס בונד ער האט פארשטערט –ביי אים אין בבל וועט ער שטארבן!/17:17 און ניט מיטן גרויסן חיל און מיטן פיל געזעמלוועט פרעה אים ביישטיין אין מלחמה, ווען מע שיט אן אן ערדוואל און מע בויט א באלעגער־מויער, צו פארשניידן נפשות א סך;/17:18 ווייל ער האט פאראכט די שבועה, צו פארשטערן דעם בונד, און אט האט ער געגעבן זיין האנט, און האט געטאן אל דאס דאזיקע, וועט ער ניט אנטרונען ווערן. /17:19 פאר וואר, אזוי האט געזאגט {dn גאט דער האר}:אזוי ווי איך לעב, מיין שבועה וואס ער האט פאראכט, און מיין בונד וואס ער האט פארשטערט –אויב איך וועל עס ניט פארגעלטן אויף זיין קאפ!/17:20 און איך וועל פארשפרייטן אויף אים מיין נעץ, און ער וועט געפאנגען ווערן אין מיין פאסטקע, און איך וועל אים ברענגען קיין בבל, און וועל זיך משפטן מיט אים דארטןפאר זיין פעלשונג וואס ער האט געפעלשט אן מיר. /17:21 און אלע זיינע אנטלאפענע אין אלע זיינע מחנות, זיי וועלן פאלן דורכן שווערד, און די געבליבענע וועלן אויף אלע ווינטן צעשפרייט ווערן;און איר וועט וויסן אז איך {dn יהוה} האב גערעדט.
/17:22 אזוי האט געזאגט {dn גאט דער האר}:און איך אליין וועל נעמען פון הויכן צעדערשפיץ, און וועל עס איינזעצן;פון זיינע אויבערשטע ריטלעך וועל איך א יונגס אפרייסן, און איך אליין וועל עס איינפלאנצןאויף א הויכן און דערהויבענעם בארג. /17:23 אויף דעם הויכן בארג פון ישראל וועל איך עס איינפלאנצן, און עס וועט טראגן צווייגן, און ברענגען פרוכט, און ווערן א פראכטיקער צעדערבוים;און אונטער אים וועלן רועןאלע פויגלען פון אלערליי פליגלען;אין שאטן פון זיינע צווייגן וועלן זיי רוען. /17:24 און אלע ביימער פון פעלד וועלן וויסןאז איך {dn יהוה} האב דערנידערט דעם הויכן בוים, דערהויכט דעם נידעריקן בוים, פארטריקנט דעם פייכטן בוים, און געמאכט בליען דעם פארטריקנטן בוים;איך {dn יהוה} האב גערעדט און האב געטאן.

/18:1 און דאס ווארט פון {dn גאט} איז געווען צו מיר, אזוי צו זאגן: /18:2 וואס איז מיט אייך וואס איר זאגט דאס דאזיקע ווערטל אין לאנד פון ישראל, אזוי צו זאגן:
די פאטערס האבן געגעסן זויערע וויינטרויבן, און די ציין פון די קינדער זיינען הייליק?
/18:3 אזוי ווי איך לעב, זאגט {dn גאט דער האר}, אויב מע וועט מער ביי אייך זאגן דאס דאזיקע ווערטל אין ישראל! /18:4 זעט, אלע נפשות זיינען מיינע; דער נפש פון דעם פאטער אזוי ווי דער נפש פון דעם זון איז מיינער; דער נפש וואס זינדיקט, ער זאל שטארבן.
/18:5 און אז א מאן איז א צדיק, און ער טוט רעכט און גערעכטיקייט; /18:6 אויף די בערג האט ער ניט געגעסן, און זיינע אויגן האט ער ניט אויפגעהויבן צו די אפגעטער פון דעם הויז פון ישראל, און די ווייב פון זיין חבר האט ער ניט פאראומרייניקט, און צו א פרוי אין איר אומריינקייט גענענט ער ניט; /18:7 און קיין מענטשן קריוודעט ער ניט, פארמשכונטס ביי אים פאר א חוב קערט ער אום, גזלה גזלט ער ניט; זיין ברויט גיט ער דעם הונגעריקן, און דעם נאקעטן דעקט ער צו מיט א בגד; /18:8 אויף צינדזן גיט ער ניט, און מערונג נעמט ער ניט, פון אומרעכט קערט ער אפ זיין האנט; אמתע גערעכטיקייט טוט ער צווישן מאן און מאן; /18:9 אין מיינע חוקים גייט ער, און מיינע געזעצן האט ער געהיט, צו טאן דעם אמת – ער איז א צדיק; לעבן וועט ער לעבן, זאגט {dn גאט דער האר}.
/18:10 אבער אז ער האט געבארן א זון א רויבער, א בלוטפארגיסער, וואס טוט דעם ברודער איינס פון די דאזיקע, /18:11 הגם ער אליין האט אלע די דאזיקע ניט געטאן; ווארום דער האט יא געגעסן אויף די בערג, און די ווייב פון זיין חבר האט ער פאראומרייניקט; /18:12 דעם ארימאן און דעם אביון האט ער געקריוודעט, גזלות האט ער געגזלט, א משכון קערט ער ניט אום, און צו די אפגעטער האט ער אויפגעהויבן זיינע אויגן; אומווערדיקייט האט ער געטאן, /18:13 אויף צינדזן האט ער געגעבן, און מערונג האט ער גענומען – זאל ער בלייבן לעבן? ער וועט ניט לעבן; אלע די דאזיקע אומווערדיקייטן האט ער געטאן, מוז ער טייטן געטייט ווערן, זיין בלוט זאל זיין אויף אים.
/18:14 און אט האט ער געבארן א זון וואס האט צוגעזען אלע זינד פון זיין פאטער וואס ער האט געטאן, און ער האט איינגעזען, און ער טוט ניט אזוינס; /18:15 אויף די בערג האט ער ניט געגעסן, און זיינע אויגן האט ער ניט אויפגעהויבן צו די אפגעטער פון דעם הויז פון ישראל; די ווייב פון זיין חבר האט ער ניט פאראומרייניקט, /18:16 און קיין מענטשן האט ער ניט געקריוודעט; א משכון האט ער ניט גענומען, און גזלה האט ער ניט געגזלט; זיין ברויט האט ער געגעבן דעם הונגעריקן, און דעם נאקעטן האט ער צוגעדעקט מיט א בגד; /18:17 פון ארימאן האט ער אפגעהאלטן זיין האנט, צינדזן און מערונג האט ער ניט גענומען, מיינע געזעצן האט ער געטאן, אין מיינע חוקים איז ער געגאנגען – ער וועט ניט שטארבן פאר די זינד פון זיין פאטער; לעבן וועט ער לעבן. /18:18 זיין פאטער, ווייל דריקן האט ער געדריקט, גזלה פון ברודער האט ער געגזלט, און וואס ניט גוט האט ער געטאן צווישן זיין פאלק, איז, אט איז ער געשטארבן פאר זיין זינד. /18:19 און איר זאגט: פאר וואס ליידט ניט דער זון פאר דער זינד פון דעם פאטער? אבער דער זון האט געטאן רעכט און גערעכטיקייט, אלע מיינע געזעצן האט ער געהיט און זיי געטאן; לעבן דארף ער לעבן. /18:20 דער נפש וואס זינדיקט, ער זאל שטארבן; א זון זאל ניט ליידן פאר דער זינד פון דעם פאטער, און א פאטער זאל ניט ליידן פאר דער זינד פון דעם זון; די גערעכטיקייט פון דעם גערעכטן זאל זיין אויף אים, און די שלעכטיקייט פון דעם שלעכטן זאל זיין אויף אים.
/18:21 און דער שלעכטער, אז ער קערט זיך אפ פון אלע זיינע זינד וואס ער האט געטאן, און ער היט אלע מיינע געזעצן, און טוט רעכט און גערעכטיקייט, וועט ער געוויס לעבן; ער וועט ניט שטארבן. /18:22 אלע זיינע פארברעכן וואס ער האט געטאן, וועלן אים ניט דערמאנט ווערן; פאר זיין גערעכטיקייט וואס ער האט געטאן, וועט ער לעבן. /18:23 טו איך דען באגערן דעם טויט פון דעם שלעכטן? זאגט {dn גאט דער האר}, און ניט אז ער זאל זיך אומקערן פון זיינע וועגן, און לעבן?
/18:24 און אז דער גערעכטער קערט זיך אפ פון זיין גערעכטיקייט, און טוט אומרעכט – אזוי ווי אלע אומווערדיקייטן וואס דער שלעכטער האט געטאן טוט ער, זאל ער דען בלייבן לעבן? אלע זיינע גערעכטיקייטן וואס ער האט געטאן, וועלן ניט דערמאנט ווערן; פאר זיין פעלשונג וואס ער האט געפעלשט, און פאר זיין זינד וואס ער האט געזינדיקט, פאר זיי מוז ער שטארבן. /18:25 און איר זאגט: ניט ריכטיק איז דער וועג פון {dn גאט}. הערט אקארשט, איר הויז פון ישראל, איז דען מיין וועג ניט ריכטיק? פאר וואר, אייערע וועגן זיינען ניט ריכטיק. /18:26 אז דער גערעכטער קערט זיך אפ פון זיינע גערעכטיקייט, און טוט אומרעכט, מוז ער דערפאר שטארבן; פאר זיין אומרעכט וואס ער האט געטאן, מוז ער שטארבן. /18:27 און אז דער שלעכטער קערט זיך אפ פון זיין שלעכטיקייט וואס ער האט געטאן, און טוט רעכט און גערעכטיקייט, ראטעוועט ער זיין נפש. /18:28 ווייל ער האט זיך ארומגעזען, און האט זיך אומגעקערט פון אלע זיינע פארברעכן וואס ער האט געטאן, וועט ער געוויס לעבן; ער וועט ניט שטארבן. /18:29 און דאס הויז פון ישראל זאגט: ניט ריכטיק איז דער וועג פון {dn גאט}. זיינען דען מיינע וועגן ניט ריכטיק, הויז פון ישראל? פאר וואר, אייערע וועגן זיינען ניט ריכטיק. /18:30 דרום וועל איך איטלעכן לויט זיינע וועגן אייך משפטן, הויז פון ישראל, זאגט {dn גאט דער האר}. קערט צוריק און קערט אייך אום פון אלע אייערע פארברעכן, און זאל עס אייך ניט זיין פאר א שטרויכלונג צו זינד. ווארפט אראפ פון אייך אלע אייערע פארברעכן וואס איר האט פארבראכן מיט זיי, און מאכט אייך א ניי הארץ, און א ניי געמיט; נאך וואס זאלט איר שטארבן, הויז פון ישראל? ווארום איך באגער ניט דעם טויט פון דעם וואס שטארבט, זאגט {dn גאט דער האר}; דרום קערט אייך אום, און בלייבט לעבן.

/19:1 און דו הייב אויף א קלאג אויף די פירשטן פון ישראל, /19:2 און זאלסט זאגן:
ווי איז דיין מוטער א לייבינטע געווען!צווישן לייבן האט זי געהויערט, צווישן יונגלייבןהאט זי אירע יונגע דערצויגן. /19:3 און זי האט אויפגעבראכט איינעם פון אירע יונגע, א יונגלייב איז ער געווארן;און ער האט זיך אויסגעלערנט רויב פארצוקן, מענטשן האט ער געגעסן. /19:4 האבן זיך איינגעזאמלט אויף אים פעלקער –אין זייער גרוב איז ער געכאפט געווארן;און זיי האבן אים מיט רינגעןקיין לאנד מצרים געבראכט. /19:5 און זי האט געזען אז אומזיסט האט זי געהארט, פארלארן איז איר האפונג, האט זי ווידער גענומען איינעם פון אירע יונגע, פאר א יונגלייב האט זי אים געמאכט. /19:6 און ער איז אומגעגאנגען צווישן לייבן, א יונגלייב איז ער געווארן;אום ער האט זיך אויסגעלערנט רויב פארצוקן, מענטשן האט ער געגעסן. /19:7 און ער האט געמערקט זייערע פאלאצן, און פארוויסט זייערע שטעט;און דאס לאנד מיט איר פולקייט איז חרוב געווארןפון דעם קול פון זיין ברילן. /19:8 האבן זיך פעלקער א לאז געטאן אויף אים, רונד ארום פון די מדינות, און אויסגעשפרייט אויף אים זייער נעץ –אין זייער גרוב איז ער געכאפט געווארן. /19:9 און זיי האבן אים אריינגעטאן אין א שטייג מיט רינגען, און אים געבראכט צו דעם מלך פון בבל;אים געבראכט אין פעסטונגען, כדי זיין קול זאל ניט געהערט ווערן מעראויף די בערג פון ישראל.
/19:10 דיין מוטער איז – צוגלייכנדיק – געווען ווי א וויינשטאקביי וואסער געפלאנצט;פרוכטיק און צווייגהאפטיקאיז ער פון פיל וואסער געווען. /19:11 און ער האט געהאט שטארקע שטאקן, פאר צעפטערס פון געוועלטיקער;און זיין וווקס האט זיך אויפגעהויבןפון צווישן געדיכטענישן, און ער האט זיך אנגעזען מיט זיין הייך, מיט די פיל צווייגן זיינע. /19:12 אבער ער איז אויסגעריסן געווארן מיט גרימצארן, צו דער ערד איז ער אנידערגעווארפן געווארן;און דער מזרח־ווינט האט פארטריקנט זיין פרוכט, צעבראכן און פארטריקנט געווארןזיינען זיינע שטארקע שטאקן, א פייער האט אים פארצערט. /19:13 און אצונד איז ער אין מדבר געפלאנצט, אין א לאנד פון טריקעניש און דארשטיקייט. /19:14 און א פייער איז ארויס פון זיין צווייגנשטאק, זיין פרוכט האט עס פארצערט, און ניטא אין אים א שטארקער שטאק, א צעפטער צום געוועלטיקן.
א קלאגליד איז דאס, און געבליבן צום קלאגליד.
/20:1 און עס איז געווען אין זיבעטן יאר, אין פינפטן חודש, אין צענטן טאג פון חודש, זיינען געקומען מענער פון די עלטסטע פון ישראל צו פרעגן ביי {dn גאט}, און זיי זיינען געזעסן פאר מיר. /20:2 און דאס ווארט פון {dn גאט} איז געווען צו מיר, אזוי צו זאגן: /20:3 מענטשנקינד, רעד צו די עלטסטע פון ישראל, און זאלסט זאגן צו זיי: אזוי האט געזאגט {dn גאט דער האר}: פרעגן ביי מיר זייט איר געקומען? אזוי ווי איך לעב, אויב איך וועל זיך לאזן פרעגן פון אייך! זאגט {dn גאט דער האר}. /20:4 ווילסטו זיי משפטן? ווילסטו משפטן, מענטשנקינד? לאז זיי וויסן די אומווערדיקייטן פון זייערע עלטערן. /20:5 און זאלסט זאגן צו זיי: אזוי האט געזאגט {dn גאט דער האר}: אין דעם טאג וואס איך האב אויסדערוויילט ישראל, און איך האב אויפגעהויבן מיין האנט צו דעם זאמען פון דעם הויז פון יעקב, און האב זיך געלאזט דערקענען צו זיי אין לאנד מצרים, האב איך אויפגעהויבן מיין האנט צו זיי, אזוי צו זאגן: איך בין {dn יהוה} אייער {dn גאט}. /20:6 אין יענעם טאג האב איך אויפגעהויבן מיין האנט צו זיי, זיי ארויסצוציען פון לאנד מצרים אין א לאנד וואס איך האב אויסגעזוכט פאר זיי, וואס פליסט מיט מילך און האניק, וואס איז דאס שיינדל פון אלע לענדער. /20:7 און איך האב צו זיי געזאגט: ווארפט אוועק איטלעכער די אומווערדיקייטן פון זיינע אויגן, און מיט די אפגעטער פון מצרים זאלט איר אייך ניט פאראומרייניקן; איך בין {dn יהוה} אייער {dn גאט}. /20:8 אבער זיי האבן ווידערשפעניקט אן מיר, און זיי האבן ניט געוואלט צוהערן צו מיר; זיי האבן ניט אוועקגעווארפן איטלעכער די אומווערדיקייטן פון זייערע אויגן, און די אפגעטער פון מצרים האבן זיי ניט פארלאזן; און איך האב געטראכט אויסצוגיסן מיין גרימצארן אויף זיי, אויסצולאזן מיין כעס אויף זיי אין לאנד מצרים. /20:9 אבער איך האב געטאן פון מיין נאמען וועגן, כדי ער זאל ניט פארשוועכט ווערן אין די אויגן פון די פעלקער, וואס זיי זיינען געווען צווישן זיי, וואס פאר זייערע אויגן האב איך זיך געלאזט דערקענען צו זיי, זיי ארויסצוציען פון לאנד מצרים. /20:10 און איך האב זיי ארויסגעצויגן פון לאנד מצרים, און האב זיי געבראכט אין דער מדבר. /20:11 און איך האב זיי געגעבן מיינע חוקים, און מיינע געזעצן זיי געלאזט וויסן, וואס אז דער מענטש טוט זיי, לעבט ער דורך זיי. /20:12 און אויך מיינע שבטים האב איך זיי געגעבן, צו זיין פאר א צייכן צווישן מיר און צווישן זיי, כדי זיי זאלן וויסן אז איך {dn יהוה} הייליק זיי. /20:13 אבער דאס הויז פון ישראל האבן ווידערשפעניקט אן מיר אין דער מדבר: אין מיינע חוקים זיינען זיי ניט געגאנגען, און מיינע געזעצן האבן זיי פאראכט, וואס אז דער מענטש טוט זיי, לעבט ער דורך זיי; און מיינע שבטים האבן זיי פארשוועכט ביז גאר; און איך האב געטראכט אויסצוגיסן מיין גרימצארן אויף זיי אין דער מדבר, כדי זיי צו פארלענדן. /20:14 אבער איך האב געטאן פון מיין נאמען וועגן, כדי ער זאל ניט פארשוועכט ווערן אין די אויגן פון די פעלקער וואס איך האב זיי ארויסגעצויגן פאר זייערע אויגן. /20:15 נאר איך האב אויך אויפגעהויבן מיין האנט צו זיי אין דער מדבר, זיי ניט צו ברענגען אין דעם לאנד וואס איך האב געגעבן, וואס פליסט מיט מילך און האניק, וואס איז דאס שיינדל פון אלע לענדער; /20:16 ווייל מיינע געזעצן האבן זיי פאראכט, און מיינע חוקים, אין זיי זיינען זיי ניט געגאנגען, און מיינע שבטים האבן זיי פארשוועכט; נייערט נאך זייערע אפגעטער איז געגאנגען זייער הארץ. /20:17 אבער מיין אויג האט זיי געשוינט, זיי ניט אומצוברענגען, און איך האב ניט געמאכט פון זיי א פארלענדונג אין דער מדבר. /20:18 און איך האב געזאגט צו זייערע קינדער אין דער מדבר: אין די חוקים פון אייערע עלטערן זאלט איר ניט גיין, און זייערע געזעצן זאלט איר ניט היטן, און מיט זייערע אפגעטער זאלט איר אייך ניט פאראומרייניקן. /20:19 איך {dn יהוה} בין אייער {dn גאט}; אין מיינע חוקים גייט, און מיינע געזעצן היט, און טוט זיי. /20:20 און מיינע שבטים האלט הייליק, און זיי זאלן זיין פאר א צייכן צווישן מיר און צווישן אייך, כדי איר זאלט וויסן אז איך {dn יהוה} בין אייער {dn גאט}. /20:21 אבער די קינדער האבן ווידערשפעניקט אן מיר: אין מיינע חוקים זיינען זיי ניט געגאנגען, און מיינע געזעצן האבן זיי ניט געהיט זיי צו טאן, וואס אז א מענטש טוט זיי, לעבט ער דורך זיי; מיינע שבטים האבן זיי פארשוועכט; און איך האב געטראכט אויסצוגיסן מיין גרימצארן אויף זיי, אויסצולאזן מיין כעס אויף זיי אין דער מדבר. /20:22 אבער איך האב אומגעקערט מיין האנט, און איך האב געטאן פון מיין נאמען וועגן, כדי ער זאל ניט פארשוועכט ווערן אין די אויגן פון די פעלקער וואס פאר זייערע אויגן האב איך זיי ארויסגעצויגן. /20:23 הגם איך האב אויפגעהויבן מיין האנט צו זיי אין דער מדבר, זיי צו פארשפרייטן צווישן די פעלקער, און זיי צו צעווארפן אין די לענדער; /20:24 ווייל מיינע געזעצן האבן זיי ניט געטאן, און מיינע חוקים האבן זיי פאראכט, און מיינע שבטים האבן זיי פארשוועכט, און נאך די אפגעטער פון זייערע עלטערן זיינען געווען זייערע אויגן. /20:25 און איך אויך האב זיי געגעבן חוקים ניט גוטע, און געזעצן וואס זיי זאלן ניט קענען לעבן דורך זיי; /20:26 און איך האב זיי געלאזט זיך פאראומרייניקן מיט זייערע אפפערגעשאנקען, מיט אפשיידן איטלעכס וואס עפנט דעם טראכט; כדי איך זאל זיי פארוויסטן, כדי זיי זאלן וויסן אז איך בין {dn יהוה}.
/20:27 דרום רעד צו דעם הויז פון ישראל, דו מענטשנקינד, און זאלסט זאגן צו זיי: אזוי האט געזאגט {dn גאט דער האר}: דערמיט אויך האבן אייערע עלטערן מיך געלעסטערט, וואס זיי האבן געפעלשט א פעלשונג אן מיר. /20:28 ווארום אז איך האב זיי געבראכט אין דאס לאנד, וואס איך האב אויפגעהויבן מיין האנט צו זיי, זיי עס צו געבן, איז ווו נאר זיי האבן געזען א הויך בערגל, און ווו נאר א געדיכטן בוים, האבן זיי דארטן געשלאכט זייערע שלאכטאפפער, און זיי האבן דארטן געבראכט די דערצערענונג פון זייער קרבן, און דארטן געמאכט זייער געשמאקן ריח, און דארטן געגאסן זייערע גיסאפפער. /20:29 און איך האב צו זיי געזאגט: וואס באטייט „די במה״? – וואס איר מאכט זיך נאריש דארטן; דרום רופט מען איר נאמען „במה״ ביז אויף היינטיקן טאג.
/20:30 דרום זאג צו דעם הויז פון ישראל: אזוי האט געזאגט {dn גאט דער האר}: איר פאראומרייניקט אייך אויף דעם שטייגער פון אייערע עלטערן, און נאך זייערע אומווערדיקייטן זייט איר פארפירט, /20:31 און אז איר ברענגט אייערע אפפערגעשאנקען, אז איר מאכט דורכגיין אייערע קינדער דורכן פייער, פאראומרייניקט איר אייך מיט אלע אייערע אפגעטער ביז אויף היינטיקן טאג, און איך זאל זיך לאזן פרעגן פון אייך, הויז פון ישראל? אזוי ווי איך לעב, זאגט {dn גאט דער האר}, אויב איך וועל זיך לאזן פרעגן פון אייך! /20:32 און וואס אייך קומט אויפן זינען וועט קיין מאל ניט זיין; וואס איר זאגט: מיר וועלן זיין אזוי ווי די אומות, אזוי ווי די משפחות פון די לענדער, צו דינען האלץ און שטיין.
/20:33 אזוי ווי איך לעב, זאגט {dn גאט דער האר}, אויב ניט מיט א שטארקער האנט, און מיט אן אויסגעשטרעקטן ארעם, און מיט אויסגעגאסענעם גרימצארן, וועל איך קיניגן אויף אייך!/20:34 און איך וועל אייך ארויסציען פון די פעלקער, און וועל אייך איינזאמלען פון די לענדער, וואס איר זייט צעשפרייט אין זיי, מיט א שטארקער האנט, און מיט אן אויסגעשטרעקטן ארעם, און מיט אויסגעגאסענעם גרימצארן. /20:35 און איך וועל אייך ברענגען צום מדבר פון די פעלקער, און וועל זיך משפטן מיט אייך, פנים־אל-פנים. /20:36 אזוי ווי איך האב זיך געמשפט מיט אייערע עלטערןאין מדבר פון לאנד מצרים, אזוי וועל איך זיך משפטן מיט אייך, זאגט {dn גאט דער האר}. /20:37 און איך וועל אייך מאכן דורכגיין אונטער דער רוט, און וועל אייך ברענגען אין דער פארקניפונג פון בונד. /20:38 און איך וועל אויסרייניקן פון אייך די ווידערשפעניקער, און די וואס ברעכן אן מיר;פון דעם לאנד פון זייער פרעמדשאפטוועל איך זיי ארויסציען, אבער אויף דער ערד פון ישראלוועלן זיי ניט קומען;און איר וועט וויסן אז איך בין {dn יהוה}. /20:39 און איר הויז פון ישראל, אזוי האט געזאגט {dn גאט דער האר}:גייט דינט איטלעכער זיינע אפגעטער, אזוי ווי איר ווילט ניט צוהערן צו מיר;אבער מיין הייליקן נאמען זאלט איר מער ניט פארשוועכןמיט אייערע אפפערגעשאנקען, און מיט אייערע אפגעטער. /20:40 ווארום אויף מיין הייליקן בארג, אויף דעם הויכן בארג פון ישראל, זאגט {dn גאט דער האר}, דארטן וועט דאס גאנצע הויז פון ישראל אין גאנצןמיר דינען אין לאנד; דארטן וועל איך זיי באוויליקן, און דארטן וועל איך פארלאנגען אייערע אפשיידונגען, און אייערע ערשטגאבן, מיט אלע אייערע געהייליקטע זאכן. /20:41 דורך א געשמאקן ריח וועל איך אייך באוויליקן, ווען איך צי אייך ארויס פון די פעלקער, און וועל אייך איינזאמלען פון די לענדערוואס איר זייט צעשפרייט אין זיי;און איך וועל געהייליקט ווערן דורך אייךאין די אויגן פון די אומות. /20:42 און איר וועט וויסן אז איך בין {dn יהוה}, ווען איך ברענג אייך אויף דער ערד פון ישראל, אין דעם לאנד, וואס איך האב אויפגעהויבן מיין האנט, עס צו געבן צו אייערע עלטערן. /20:43 און איר וועט דארטן דערמאנען אייערע וועגן, און אלע אייערע מעשים, וואס איר האט זיך פאראומרייניקט מיט זיי, און איר וועט זיך עקלען פאר זיך אלייןפון וועגן אלע אייערע בייזן וואס איר האט געטאן. /20:44 און איר וועט וויסן אז איך בין {dn יהוה}, ווען איך טו מיט אייך פון מיין נאמען וועגן, ניט לויט אייערע שלעכטע וועגן, און לויט אייערע פארדארבענע מעשים, איר הויז פון ישראל, זאגט {dn גאט דער האר}.

/21:1 און דאס ווארט פון {dn גאט} איז געווען צו מיר, אזוי צו זאגן:/21:2 מענטשנקינד, טו דיין פנים אקעגן דרום, און רעד צום דרום, און זאגט נביאות אויף דעם וואלד פון פעלד אין דרום;/21:3 און זאלסט זאגן צום וואלד פון דרום:הער דאס ווארט פון {dn גאט}: אזוי האט געזאגט {dn גאט דער האר}:זע, איך צינד אן אין דיר א פייער, און עס וועט פארצערן אין דיר איטלעך פייכטן בויםאון איטלעך טרוקענעם בוים;די פלאמפייער וועט ניט פארלאשן ווערן, און אלע פנימער פון דרום ביז צפוןוועלן אנגעברענט ווערן דערפון. /21:4 און אלע לייבער וועלן זען, אז איך {dn יהוה} האב זיי אנגעצונדן;זי וועט ניט פארלאשן ווערן.
/21:5 האב איך געזאגט: וויי, {dn גאט דו האר}, זיי זאגן אויף מיר: איז ער ניט א משלים־זאגער? /21:6 איז דאס ווארט פון {dn גאט} געווען צו מיר, אזוי צו זאגן:
/21:7 מענטשנקינד, טו דיין פנים צו ירושלים, און רעד צו די הייליקטומען, און זאג נביאות אויף דער ערד פון ישראל. /21:8 און זאלסט זאגן צו דער ערד פון ישראל:אזוי האט {dn גאט} געזאגט: זע, איך קום צו דיר, און איך וועל ארויסציען מיין שווערד פון איר שייד, און וועל פארשניידן פון דיר דעם צדיק מיטן רשע. /21:9 ווייל איך וויל פארשניידן פון דיר דעם צדיק מיטן רשע, דרום וועט ארויסגיין מיין שווערד פון איר שיידאויף אלע לייבער פון דרום ביז צפון. /21:10 און אלע לייבער וועלן וויסןאז איך {dn יהוה} האב ארויסגעצויגןמיין שווערד פון איר שייד;זי וועט זיך מער ניט אומקערן. /21:11 און דו מענטשנקינד, זיפץ;מיט ברעכעניש פון לענדן און מיט ביטערקייטזאלסטו זיפצן פאר זייערע אויגן. /21:12 און עס וועט זיין, אז זיי וועלן זאגן צו דיר;אויף וואס זיפצסטו?זאלסטו זאגן: אויף דער הערונג וואס קומט:און איטלעך הארץ וועט צעגיין, און אלע הענט וועלן שלאף ווערן, און איטלעך געמיט וועט באטריבט ווערן, און אלע קני וועלן רינען מיט וואסער. זע, עס קומט, און עס געשעט, זאגט {dn גאט דער האר}.
/21:13 און דאס ווארט פון {dn גאט} איז געווען צו מיר, אזוי צו זאגן:
/21:14 מענטשנקינד, זאג נביאות, און זאלסט זאגן:אזוי האט {dn גאט} געזאגט: זאג:א שווערד, א שווערד איז געשארפט, און איז אויך געשליפן;כדי צו שעכטן א שעכטונג איז זי געשארפט, /21:15 כדי צו האבן א בליץ איז זי געשליפן –וויי, עס פארגייט דער שטאם פון מיין זון! –זי פארלענדט דעם גאנצן בוים. /21:16 און מע האט זי געגעבן צו שלייפן, אויף צו נעמען אין פויסט;זי איז געשארפט, די שווערד, און זי איז געשליפן, זי צו געבן אין האנט פון דעם טייטער. /21:17 שריי און יאמער, דו מענטשנקינד, ווארום זי איז אויף מיין פאלק, זי איז אויף אלע פירשטן פון ישראל;איבערגעענטפערט צום שווערד זיינען זיי מיט מיין פאלק;דרום שלאג אויפן לענד. /21:18 ווארום ער וועט געפרוווט ווערן; און ווי נאך!אז זי פארלענדט דעם שטאם, ער זאל גאר ניט זיין, זאגט {dn גאט דער האר}. /21:19 און דו מענטשנקינד, זאג נביאות, און קלאפ א האנט אויף א האנט, און זאל די שווערד פארטאפלט ווערן דרייפאכיק;דאס איז די שווערד פאר די וואס דארפן דערשלאגן ווערן, די שווערד פאר דעם גרויסן וואס דארף דערשלאגן ווערן, וואס רינגלט זיי ארום. /21:20 כדי דאס הארץ זאל צעגיין, און צו מערן די שטרויכלונגען, האב איך אויף אלע זייערע טויערןגעבראכט דעם שרעק פון שווערד;וויי, זי איז צו בליצן געמאכט, צו שעכטונג געשארפט. /21:21 פארנעם זיך רעכטס, פארקער זיך לינקס, וווהין דיין שארף איז געקערט!/21:22 און איך אויך וועל קלאפן א האנט אויף א האנט, און וועל בארוען מיין גרימצארן;איך {dn יהוה} האב גערעדט.
/21:23 און דאס ווארט פון {dn גאט} איז געווען צו מיר, אזוי צו זאגן:
/21:24 און דו מענטשנקינד, מאך דיר צוויי וועגן, פאר דעם שווערד פון דעם מלך פון בבל צו קומען;פון איין לאנד זאלן זיי ביידע ארויסגיין. און א וועגווייזער שטעל אויף;ביים אנהייב וועג צו דער שטאט שטעל אים אויף. /21:25 מאך א וועג פאר דער שווערדצו קומען אויף רבה פון די קינדער פון עמון, און אויף יהודה אין ירושלים באפעסטיקט. /21:26 ווארום דער מלך פון בבל שטעלט זיךביי דער שיידונג פון וועג, ביים אנהייב פון ביידע וועגן, צו טרעפן מיט כישוף;ער שאקלט מיט פיילן, ער פרעגט ביי דעם תרפים, ער קוקט אין א לעבער. /21:27 אין זיין רעכטער האנט איז דער גורל אויף ירושליםאנצושטעלן שטורעמבעק, צו עפענען דאס מויל מיט רציחה, אויפצוהייבן דעם קול אין געשריי, צו שטעלן שטורעמבעק אויף די טויערן, אנצושיטן אן ערדוואל, צו בויען א באלעגער־מויער. /21:28 און ביי זיי וועט עס זייןווי א פאלשער כישוף אין זייערע אויגן;וואכן אויף וואכן האבן זיי נאך!אבער דאס מאכט דערמאנען די זינד, אז זיי זאלן געכאפט ווערן.
/21:29 דרום האט {dn גאט דער האר} אזוי געזאגט:ווייל איר האט געמאכט דערמאנען אייערע זינד, ווען אייערע פארברעכן זיינען אנטפלעקט געווארן, אזוי אז אייערע זינד ווייזן זיך ארויסאין אלע אייערע מעשים –ווייל איר זייט דערמאנט געווארן, וועט איר מיט דער האנט געכאפט ווערן. /21:30 און דו רשע פארשוועכטער, דו פירשט פון ישראל וואס זיין טאג איז געקומעןאין דער צייט פון דער לעצטער פארזינדיקונג, /21:31 אזוי האט געזאגט {dn גאט דער האר}:אוועק די הויב! און אראפ די קרוין!דאס איז ניט מער דאס!דאס נידעריקע דערהייבן, און דעם הויכן דערנידערן!/21:32 א חורבן, א חורבן, א חורבן וועל איך עס מאכן;יא, דאס וועט מער ניט זיין, ביז עס קומט דער וועמען עס געהערט, און איך וועל עס אים געבן. /21:33 און דו מענטשנקינד, זאג נביאות און זאלסט זאגן:אזוי האט געזאגט {dn גאט דער האר}אויף די קינדער פון עמון, און אויף זייער לעסטערונג;און זאלסט זאגן: שווערד, דו געצויגענע שווערד, צו שעכטונג געשליפן, צום אויסהאלטן, כדי בליציק צו זיין –/21:34 בעת מע זעט וועגן דיר פאלשקייט, בעת מע ווארזאגט וועגן דיר ליגן –דיך צו לייגן אויף די העלדזערפון רשעים פארשוועכטע, וואס זייער טאג איז געקומען, אין דער צייט פון דער לעצטער פארזינדיקונג! –/21:35 קער זי אום אין איר שייד! –אין דעם ארט ווו דו ביסט געשאפן געווארן, אין דעם לאנד פון דיין אפשטאמונג, וועל איך דיך משפטן. /21:36 און איך וועל אויסגיסן אויף דיר מיין כעס; –מיט דעם פייער פון מיין גרימצארן וועל איך בלאזן אויף דיר, און איך וועל דיך געבן אין דער האנט פון מענטשן פיישע מיינסטערס אויף אומצוברענגען. /21:37 צום פייער פאר א שפייז וועסטו זיין;דיין בלוט וועט זיין אין מיטן לאנד;וועסט מער ניט געדאכט ווערן;ווארום איך {dn יהוה} האב גערעדט.
/22:1 און דאס ווארט פון {dn גאט} איז געווען צו מיר, אזוי צו זאגן:/22:2 און דו מענטשנקינד, ווילסטו משפטן, ווילסטו משפטן די בלוטיקע שטאט?טא לאז זי וויסן אלע אירע אומווערדיקייטן. /22:3 און זאלסט זאגן: אזוי האט געזאגט {dn גאט דער האר}:דו שטאט וואס פארגיסט בלוט אין איר מיט, כדי איר צייט זאל קומען, און מאכט ביי זיך אפגעטער, אומריין צו ווערן, /22:4 מיט דיין בלוט וואס דו האסט פארגאסן, האסטו זיך פארשולדיקט, און מיט די אפגעטער וואס דו האסט געמאכט, ביסטו אומריין געווארן, און האסט דערנענטערט דיינע טעג, און ביסט געקומען צו דיינע יארן;דרום האב איך דיך געגעבן צו שאנד ביי די פעלקער, און צו שפאט ביי אלע לענדער. /22:5 נאנטע און ווייטע פון דיר וועלן שפאטן פון דיר, דו מיטן אומריינעם נאמען, דו פילטומלדיקע. /22:6 זע, די פירשטן פון ישראל, איטלעכער לויט זיין ארעם, זיינען אין דיר געווען כדי בלוט צו פארגיסן. /22:7 פאטער און מוטער האט מען גרינגגעשאצט אין דיר, קעגן פרעמדן האט מען זיך באגאנגען מיט רויב אין דיין מיט, א יתום און אן אלמנה האט מען געקריוודעט אין דיר. /22:8 מיינע הייליקייטן האסטו פאראכט, און מיינע שבטים האסטו פארשוועכט. /22:9 רכילות־טרייבער זיינען געווען אין דירכדי בלוט צו פארגיסן;און אויף די בערג האט מען געגעסן ביי דיר:שענדלעכקייט האט מען געטאן אין דיין מיט. /22:10 דעם פאטערס שאנד האט מען אנטפלעקט אין דיר, אן אומריינע אין איר אפזונדערונג האט מען געשענדט אין דיר. /22:11 און איטלעכער מיט זיין חברס ווייבהאט אומווערדיקייט באגאנגען, און איטלעכער האט זיין שנורפאראומרייניקט, מיט שענדלעכקייט, און איטלעכער האט זיין שוועסטער, די טאכטער פון זיין פאטער, געשענדט אין דיר. /22:12 שוחד האט מען גענומען אין דיר כדי בלוט צו פארגיסן, צינדזן און מערונג האסטו גענומען, און באריסן דיינע חברים דורך רויב, און אן מיר האסטו פארגעסן, זאגט {dn גאט דער האר}.
/22:13 דרום זע איך האב געקלאפט מיין האנטוועגן דיין אומערלעכן געווין וואס דו האסט געמאכט, און אויף דיין בלוטיקייט וואס איז אין דיר געווען. /22:14 וועט דיין הארץ באשטיין, צי וועלן דיינע הענט שטארק זיין, אין די טעג וואס איך רעכן זיך מיט דיר?איך {dn יהוה} האב גערעדט, און וועל טאן. /22:15 און איך וועל דיך צעשפרייטן צווישן די פעלקער, און וועל דיך צעווארפן אין די לענדער, און איך וועל פארלענדן דיין אומריינקייט פון דיר. /22:16 און וועסט פארשוועכט ווערן דורך זיך אלייןפאר די אויגן פון די פעלקער, און וועסט וויסן אז איך בין {dn יהוה}.
/22:17 און דאס ווארט פון {dn גאט} איז געווען צו מיר, אזוי צו זאגן:
/22:18 מענטשנקינד, דאס הויז פון ישראל זיינען מיר געווארן צו פסולת, זיי אלע זיינען קופער און ציןאון אייזן און בליי אין דעם שמעלצאויוון;פסולת פון זילבער זיינען זיי. /22:19 דרום האט {dn גאט דער האר} אזוי געזאגט:ווייל איר זייט אלע צו פסולת געווארן, דרום זעט, איך זאמל אייך איין אין ירושלים. /22:20 אזוי ווי מע זאמלט איין זילבער און קופעראון אייזן און בליי און צין אין א שמעלצאויוון, צו בלאזן דערויף פייער, כדי צו צעשמעלצן, אזוי וועל איך אייך איינזאמלןאין מיין כעס און אין מיין גרימצארן, און וועל אייך אריינלייגן און צעשמעלצן. /22:21 יא, איך וועל אייך צונויפקלייבן, און וועל בלאזן אויף אייך מיט דעם פייער פון מיין צארן, און איר וועט צעשמאלצן ווערן דרינען. /22:22 אזוי ווי זילבער ווערט צעשמאלצן אין א שמעלצאויוון, אזוי וועט איר צעשמאלצן ווערן דרינען;און איר וועט וויסן אז איך {dn יהוה}האב אויסגעגאסן מיין גרימצארן אויף אייך.
/22:23 און דאס ווארט פון {dn גאט} איז געווען צו מיר, אזוי צו זאגן:
/22:24 מענטשנקינד, זאג צו איר:ביסט א לאנד וואס איז ניט גערייניקט, ניט בארעגנט געווארן אין טאג פון צארן. /22:25 דער בונט פון אירע נביאים אין איר מיטאיז ווי א ברומיקער לייב וואס פארצוקט רויב;נפשות האבן זיי פארצערט, שאצן און טייערע זאכן נעמען זיי צו, אירע אלמנות האבן זיי געמערט אין איר. /22:26 אירע כהנים האבן פארבראכן קעגן מיין תורה, און פארשוועכט מיינע הייליקייטן;צווישן הייליק און אומהייליק האבן זיי ניט אפגעשיידט, און צווישן ריין און אומריין האבן זיי ניט צו וויסן געטאן, און פון מיינע שבטים האבן זיי פארהוילן זייערע אויגן, און איך בין פארשוועכט געווארן צווישן זיי. /22:27 אירע הארן צווישן אירזיינען ווי וועלף וואס פארצוקן רויב;צו פארגיסן בלוט, אומצוברענגען נפשות כדי צו געווינען געווין. /22:28 און אירע נביאים האבן זיי אנגעשמירט טינק;זיי זעען פאלשקייט און ווארזאגן זיי ליגן. זיי זאגן: „אזוי האט געזאגט {dn גאט דער האר}״, ווען {dn גאט} האט ניט גערעדט. /22:29 דאס פאלק פון לאנד האט געדריקט מיט געוואלט, און געגזלט גזלה, און דעם ארימאן און דעם אביון האבן זיי געקריוודעט, און דעם פרעמדן האבן זיי געדריקט מיט אומרעכט. /22:30 און איך האב געזוכט צווישן זיי א מאןוואס זאל ארומצאמען א צאם, און זיך שטעלן פאר מיר אין דעם בראך פארן לאנד, אז איך זאל עס ניט אומברענגען;אבער איך האב ניט געפונען. /22:31 דרום האב איך אויסגעגאסן אויף זיי מיין צארן;מיט דעם פייער פון מיין גרימצארן האב איך זיי פארלענדט:זייער וועג האב איך פארגאלטן אויף זייער קאפ, זאגט {dn גאט דער האר}.

/23:1 און דאס ווארט פון {dn גאט} איז געווען צו מיר, אזוי צו זאגן: /23:2 מענטשנקינד, עס זיינען געווען צוויי פרויען, טעכטער פון איין מוטער. /23:3 און זיי האבן מזנה געווען אין מצרים; אין זייער יוגנט האבן זיי מזנה געווען; דארטן זיינען זייערע בוזעמס געדריקט געווארן, און דארטן האט מען געקוועטשט זייערע מיידלשע בריסט. /23:4 און זייערע נעמען זיינען געווען: די גרעסערע – אהלה, און איר שוועסטער – אהליבה. און זיי זיינען געווארן מיינע, און האבן געבארן זין און טעכטער. און זייערע נעמען: שומרון איז אהלה, און ירושלים איז אהליבה.
/23:5 און אהלה האט מזנה געווען הינטער מיר, און האט געגלוסט צו אירע ליבהאבער, צו די אשורים, קריגסלייט אנגעטאן אין בלאען, דוכסים און פירשטן, שיינע יונגען אלע, ריטער וואס רייטן אויף פערד. /23:6 און זי האט אוועקגעגעבן איר זנות אויף זיי, געקליבענע זין פון אשור אלע; און אלע צו וועמען זי האט געגלוסט, האט זי זיך פאראומרייניקט מיט אלע זייערע אפגעטער. /23:8 און איר זנות מיט מצרים האט זי ניט פארלאזן, ווארום זיי זיינען מיט איר געלעגן אין איר יוגנט, און זיי האבן געדריקט אירע מיידלשע בריסט, און אויסגעגאסן זייער זנות אויף איר. /23:9 דרום האב איך זי איבערגעגעבן אין דער האנט פון אירע ליבהאבער, אין דער האנט פון די זין פון אשור, וואס זי האט צו זיי געגלוסט. /23:10 זיי האבן אנטפלעקט איר שאנד; אירע זין און אירע טעכטער האבן זיי צוגענומען, און זי האבן זיי מיטן שווערד געטייט; און זי איז געווארן א צונעמעניש ביי ווייבער. אזוי האט מען געטאן א משפט אויף איר.
/23:11 און איר שוועסטער אהליבה האט דאס געזען, אבער זי איז געווען פארדארבענער אין איר געלוסט פון יענער, און אין איר זנות מער פון דער זנות פון איר שוועסטער. /23:12 צו די זין פון אשור האט זי געגלוסט, דוכסים און פירשטן, קריגסלייט אנגעטאן פראכטיק, ריטער וואס רייטן אויף פערד, שיינע יונגען אלע. /23:13 און איך האב געזען אז זי איז פאראומרייניקט געווארן – איין וועג ביי זיי ביידן. /23:14 און זי האט נאך געמערט איר זנות, ווארום זי האט געזען מענער אויסגעקריצט אויף דער וואנט, בילדער פון כשדים געצייכנט מיט רויטער פארב /23:15 אנגעגורט מיט גארטלען אויף זייערע לענדן, מיט אראפגעהאנגענע טורבאנען אויף זייערע קעפ, מיטן אויסזען פון עלטסטע אלע – די געשטאלט פון די זין פון בבל, וואס כשדים איז דאס לאנד פון זייער געבורט. /23:16 און זי האט צו זיי געגלוסט, ווי אירע אויגן האבן זיי דערזען, און זי האט געשיקט שלוחים צו זיי קיין כשדים. /23:17 און די זין פון בבל זיינען צו איר געקומען צום ליבשאפטגעלעגער, און זיי האבן זי פאראומרייניקט מיט זייער זנות; און זי איז אומריין געווארן פון זיי, ביז איר זעל האט זיך אפגעעקלט פון זיי. /23:18 און אז זי האט אנטפלעקט איר זנות און אנטפלעקט איר שאנד, האט מיין זעל זיך אפגעעקלט פון איר, אזוי ווי מיין זעל האט זיך אפגעעקלט פון איר שוועסטער. /23:19 און זי האט נאך געמערט איר זנות, זיך צו דערמאנען אן די טעג פון איר יוגנט, ווען זי האט מזנה געווען אין לאנד מצרים. /23:20 און זי האט געגלוסט צו זייערע קעפסמענער, וואס פלייש פון אייזלען איז זייער פלייש, און אויסגוס פון פערד איז זייער אויסגוס. /23:21 און דו האסט געבענקט נאך דער שענדלעכקייט פון דיין יוגנט, ווען מע האט געדריקט אין מצרים דיינע בריסט פון וועגן דיין יונגן בוזעם.
/23:22 דרום, אהליבה, האט {dn גאט דער האר} אזוי געזאגט:זע, איך דערוועק אויף דיר דיינע ליבהאבער, די וואס דיין זעל האט זיך אפגעעקלט פון זיי, און איך וועל זיי ברענגען אויף דיר פון רונד ארום:/23:23 די זין פון בבל, און אלע כשדים, פקוד און שוע און קוע, אלע זין פון אשור מיט זיי, שיינע יונגען, דוכסים און פירשטן אלע, עלטסטע און בארופענע, רייטער אויף פערד אלע. /23:24 און זיי וועלן קומען אויף דיר אין א מחנה, מיט רייטוועגן און רעדער, און מיט א געזעמל פעלקער;מיט פאנצער און שילד און קיווערוועלן זיי זיך אויסשטעלן קעגן דיר רונד ארום;און איך וועל איבערגעבן פאר זיי דעם משפט, און זיי וועלן דיך משפטן מיט זייערע משפטים. /23:25 און איך וועל אנטאן אן דיר מיין פארדראס, און זיי וועלן זיך באגיין קעגן דיר מיט גרימצארן;דיין נאז און דיינע אויערן וועלן זיי אפשניידן, און דיין איבערבלייב וועט דורכן שווערד פאלן;דיינע זין און דיינע טעכטער וועלן זיי אוועקנעמען, און דיין איבערבלייב וועט פארצערט ווערן אין פייער. /23:26 און זיי וועלן דיר אויסטאן דיינע קליידער, און צונעמען דיינע שיינע זאכן. /23:27 און איך וועל פארשטערן פון דיר דיין שענדלעכקייט, און דיין זנות פון לאנד מצרים אן, און וועסט ניט אויפהייבן דיינע אויגן צו זיי, און מצרים וועסטו מער ניט דערמאנען. /23:28 ווארום אזוי האט געזאגט {dn גאט דער האר}:זע, איך גיב דיר אין דער האנט פון די וואס דו האסט פיינט, אין דער האנט פון די וואס דיין זעל האט זיך אפגעעקלט פון זיי. /23:29 און זיי וועלן זיך באגיין קעגן דיר מיט שנאה, און וועלן צונעמען דיין גאנצע מי, און וועלן דיך איבערלאזן נאקעט און הויל;און אנטפלעקט ווערן וועט דיין זונהשע נאקעטקייט, און דיין שענדלעכקייט, און דיין זנות. /23:30 דאס וועט מען טאן צו דיר, פאר דיין נאכלויפן נאך די פעלקער, און ווייל דו האסט זיך פאראומרייניקט מיט זייערע אפגעטער. /23:31 אין דעם וועג פון דיין שוועסטער ביסטו געגאנגען, דרום וועל איך געבן איר כוס אין דיין האנט. /23:32 אזוי האט געזאגט {dn גאט דער האר}:דעם כוס פון דיין שוועסטער וועסטו טרינקען, דעם טיפן און דעם ברייטן;וועסט ווערן צו געלעכטער און צו שפאט;ער איז פול ביזן ראנד. /23:33 וועסט מיט שיכרות און קומער זיך אנפילן, מיט דעם כוס פון שרעק און דערשרעקעניש, מיט דעם כוס פון דיין שוועסטער שומרון. /23:34 און וועסט אים טרינקען און אויסזופן, און וועסט זיינע שערבלעך צעקנאקן, און דיינע בריסט וועסטו רייסן;ווארום איך האב גערעדט, זאגט {dn גאט דער האר}. /23:35 פאר וואר, אזוי האט געזאגט {dn גאט דער האר}:ווייל דו האסט פארגעסן אן מיר, און מיך אוועקגעווארפן הינטער דיין רוקן, דרום טראג דו אויך דיין שענדלעכקייט און דיין זנות.
/23:36 און {dn גאט} האט צו מיר געזאגט: מענטשנקינד, ווילסטו משפטן אהלה און אהליבה? טא דערצייל זיי זייערע אומווערדיקייטן. /23:37 אז זיי האבן מזנה געווען, און בלוט איז אויף זייערע הענט, און מיט זייערע אפגעטער האבן זיי מזנה געווען, און אפילו זייערע קינדער וואס זיי האבן מיר געבארן, האבן זיי איבערגעגעבן צו זיי פאר א שפייז. /23:38 נאך דאס האבן זיי געטאן צו מיר: זיי האבן פאראומרייניקט מיין הייליקטום אין דעם אייגענעם טאג, און מיינע שבטים האבן זיי פארשוועכט. /23:39 און אז זיי האבן געשאכטן זייערע קינדער צו זייערע אפגעטער, זיינען זיי געקומען אין מיין הייליקטום אין דעם אייגענעם טאג עס צו פארשוועכן; יא, אט אזוי האבן זיי געטאן אין מיין הויז. /23:40 און איר האט אויך געשיקט נאך מענער וואס זיינען געקומען פון דער ווייט, וואס ווי א שליח איז צו זיי געשיקט געווארן, אזוי זיינען זיי געקומען; די פאר וועמען דו האסט זיך געוואשן, געפארבט דיינע אויגן, און זיך אנגעצירט מיט צירונג. /23:41 און ביסט געזעסן אויף א פראכטיקן בעט, מיט א געגרייטן טיש דערביי, און מיין וויירויך און מיין אייל האסטו ארויפגעשטעלט דערויף. /23:42 און דער קול פון א צופרידענעם געזעמל איז געווען ביי איר; און צו די מענטשן פון גרויסן עולם זיינען נאך געבראכט געווארן די סבאער פון דער מדבר, און זיי האבן אנגעטאן ארעמבענדער אויף זייערע הענט, און א שיינע קרוין אויף זייערע קעפ. /23:43 האב איך געזאגט אויף דער אלט געווארענער אין ניאוף: טרייבט מען נאך איצט אויך זנות מיט איר? מיט איר? /23:44 ווארום מע איז געקומען צו איר אזוי ווי מע קומט צו א פרוי א זונה; אזוי איז מען געקומען צו אהלה און אהליבה די שענדלעכע ווייבער. /23:45 אבער גערעכטע מענער, זיי וועלן זיי משפטן מיט דעם משפט פון נואפטעס און דעם משפט פון בלוטפארגיסערינס; ווארום נואפטעס זיינען זיי, און בלוט איז אויף זייערע הענט.
/23:46 ווארום אזוי האט געזאגט {dn גאט דער האר}:מע וועט ארויפברענגען אויף זיי א גרויס געזעמל, און זיי מאכן צו שוידער און צו רויב. /23:47 און פארווארפן מיט שטיינער וועט זיי דאס געזעמל, און זיי צעהאקן מיט זייערע שווערדן;זייערע זין און זייערע טעכטער וועלן זיי הרגען, און זייערע הייזער וועלן זיי אין פייער פארברענען, /23:48 און איך וועל פארשטערן שענדלעכקייט אויסן לאנד. און אלע ווייבער וועלן א מוסר נעמען, און וועלן ניט טאן אזוי ווי אייער שענדלעכקייט. /23:49 און מע וועט פארגעלטן אייער שענדלעכקייט אויף אייך, און די זינד פון אייערע אפגעטער וועט איר טראגן, און איר וועט וויסן אז איך בין {dn גאט} {dn יהוה}.

/24:1 און דאס ווארט פון {dn גאט} איז געווען צו מיר אין ניינטן יאר, אין צענטן חודש, אין צענטן טאג פון חודש, אזוי צו זאגן: /24:2 מענטשנקינד, פארשרייב דיר דעם נאמען פון דעם טאג, גענוי דעם היינטיקן טאג; דער מלך פון בבל האט זיך אנגעזעצט אויף ירושלים גענוי אין היינטיקן טאג. /24:3 און גיב דעם ווידערשפעניקן געזינדל א משל, און זאלסט זאגן צו זיי: אזוי האט געזאגט {dn גאט דער האר}:
שטעל צו דעם טאפ, שטעל צו, און גיס אויך אן וואסער אין אים;/24:4 זאמל איין זיינע שטיקער אין אים;איטלעך גוט שטיק, דעם דיך, און די שולטער;מיט געקליבענע קנאכנס פיל אן. /24:5 געקליבענע שאף זאלסטו נעמען, און לייג אויך אן ביינער אונטער דעם;מאך זידן זיין זידונג, אפילו זיינע ביינער זאלן צעקאכט ווערן אין אים.
/24:6 פאר וואר, אזוי האט געזאגט {dn גאט דער האר}:וויי די בלוטיקע שטאט, דער טאפ וואס זיין קויט איז אין אים, און זיין קויט איז פון אים ניט ארויס!שטיקערווייז, שטיקערווייז נעם עס ארויס;ניט געווארפן ווערן זאל צו מאל גורל דערויף. /24:7 ווארום איר בלוט איז אין איר מיט, אויף א גלאטן פעלדז האט זי עס ארויפגעטאן;זי האט עס ניט געגאסן אויף דער ערד, צו פארדעקן דערויף שטויב. /24:8 כדי אויפצוברענגען דעם גרימצארן, כדי צו נעמען נקמה, האב איך ארויפגעטאן איר בלוט אויף א גלאטן פעלדז, אז עס זאל ניט פארדעקט ווערן. /24:9 דרום האט {dn גאט דער האר} אזוי געזאגט:וויי די בלוטיקע שטאט!איך אויך וועל גרויס מאכן דעם הויפן. /24:10 מער דאס האלץ, צינד אן דאס פייער, צעגענץ דאס פלייש, און קאך דאס געקעכטס, אז די ביינער זאלן צעברענט ווערן. /24:11 און לאז אים שטיין אויף זיינע קוילן א ליידיקן, כדי ער זאל דערהיצט ווערן, און זיין קופער זאל צעברענט ווערן, און צעשמאלצן ווערן זאל אין אים זיין אומריינקייט, זיין שמוץ זאל פארלענדט ווערן. /24:12 די כוחות האט ער פארמאטערט, אבער זיין פיל שמוץ גייט פון אים ניט ארויס –דער געשטאנק פון זיין שמוץ. /24:13 פון וועגן דיין שענדלעכער אומריינקייט, ווייל איך האב דיך גערייניקט, און ביסט פון דיין אומריינקייט ניט ריין געווארן, וועסטו מער ניט ריין ווערן, ביז איך בארו מיין גרימצארן אויף דיר. /24:14 איך {dn יהוה} האב גערעדט;עס געשעט, און איך וועל עס טאן. איך וועל ניט נאכלאזן, און ניט שוינען, און ניט חרטה האבן;לויט דיינע וועגן און לויט דיינע מעשיםטוט מען דיך משפטן, זאגט {dn גאט דער האר}.
/24:15 און דאס ווארט פון {dn גאט} איז געווען צו מיר, אזוי צו זאגן:
/24:16 מענטשנקינד, זע, איך נעם אוועק פון דירדי גלוסטונג פון דיינע אויגן דורך א שלאק, אבער זאלסט ניט קלאגן און ניט וויינען, און א טרער זאל ביי דיר ניט גיין. /24:17 זיפץ שטילערהייט;קיין טויטנטרויער זאלסטו ניט מאכן;דיין קאפדעק בינד אן אויף דיך, און דיינע שיך זאלסטו אנטאן אויף דיינע פיס, און זאלסט ניט פארדעקן די אויבערשטע ליפ, און דאס ברויט פון מענטשן זאלסטו ניט עסן.
/24:18 און איך האב גערעדט צו דעם פאלק אין דער פרי, און אין אוונט איז מיין ווייב געשטארבן. און איך האב געטאן אין דער פרי אזוי ווי איך בין באפוילן געווארן. /24:19 האט דאס פאלק צו מיר געזאגט: ווילסטו אונדז ניט זאגן, וואס באטייט דאס דאזיקע פאר אונדז, אז דו טוסט אזוי? /24:20 האב איך צו זיי געזאגט: דאס ווארט פון {dn גאט} איז געווען צו מיר, אזוי צו זאגן:
/24:21 זאג צו דעם הויז פון ישראל:אזוי האט געזאגט {dn גאט דער האר}:זע, איך פארשוועך מיין הייליקטום, דעם שטאלץ פון אייער מאכט, די גלוסטונג פון אייערע אויגן, און די שמאכטעניש פון אייער זעל;און אייערע זין און אייערע טעכטערוואס איר האט איבערגעלאזן, וועלן דורכן שווערד פאלן. /24:22 און איר וועט טאן אזוי ווי איך האב געטאן:די אויבערשטע ליפ וועט איר ניט פארדעקן, און ברויט פון מענטשן וועט איר ניט עסן. /24:23 און אייערע קאפדעקן וועלן זיין אויף אייערע קעפ, און אייערע שיך אויף אייערע פיס;ניט איר וועט קלאגן און ניט איר וועט וויינען;און איר וועט איינגיין פאר אייערע זינד, און קרעכצן איינער צום אנדערן. /24:24 און יחזקאל וועט אייך זיין פאר א צייכן;אזוי ווי אלץ וואס ער האט געטאן, וועט איר טאן. אז דאס וועט געשען, וועט איר וויסןאז איך בין {dn גאט} {dn יהוה}. /24:25 און דו מענטשנקינד, פאר וואר, אין דעם טאג וואס איך נעם אוועק פון זיי זייער פעסטונג, די פרייד פון זייער שיינקייט, די גלוסטונג פון זייערע אויגן, און דעם באגער פון זייער זעל, זייערע זין און זייערע טעכטער, /24:26 אין יענעם טאג וועט קומען צו דיר אן אנטרונענער, דאס צו מאכן הערן אין דיינע אויערן. /24:27 אין יענעם טאג וועט דיין מויל געעפנט ווערן צום אנטרונענעם, און וועסט רעדן, און מער ניט שטום זיין;און וועסט זיי זיין פאר א צייכן;און זיי וועלן וויסן אז איך בין {dn יהוה}.

/25:1 און דאס ווארט פון {dn גאט} איז געווען צו מיר, אזוי צו זאגן:/25:2 מענטשנקינד, טו דיין פנים צו די קינדער פון עמון, און זאג נביאות אויף זיי. /25:3 און זאלסט זאגן צו די קינדער פון עמון:הערט דאס ווארט פון {dn גאט דעם האר}:אזוי האט געזאגט {dn גאט דער האר}:ווייל דו האסט געזאגט אהא!אויף מיין הייליקטום, וואס עס איז פארשוועכט געווארן, און אויף דער ערד פון ישראל, וואס זי איז פארוויסט געווארן, און אויף דעם הויז פון יהודה, וואס זיי זיינען אין גלות אוועק, /25:4 דרום זע, איך גיב דיך צו די קינדער פון מזרח פאר א ירושה, און זיי וועלן באזעצן זייערע לאגערדערפער אין דיר, און מאכן אין דיר זייערע וווינונגען;זיי וועלן עסן דיין פרוכט, און זיי וועלן טרינקען דיין מילך. /25:5 און איך וועל מאכן רבה פאר א פיטערפלאץ פון קעמלען, און די קינדער פון עמון פאר א הויערארט פון שאף;און איר וועט וויסן אז איך בין {dn יהוה}.
/25:6 ווארום אזוי האט געזאגט {dn גאט דער האר}:ווייל דו האסט געפאטשט מיט דער האנט, און געקלאפט מיטן פוס, און זיך געפרייט אין אל דיין פאראכטונג פון דער זעל, וועגן דער ערד פון ישראל, /25:7 דרום זע, איך האב אויסגעשטרעקט מיין האנט אויף דיר, און איך וועל דיך מאכן צו רויב פאר די פעלקער, און וועל דיך פארשניידן פון די אומות, און וועל דיך אונטערברענגען פון די לענדער;איך וועל דיך פארטיליקן, און וועסט וויסן אז איך בין {dn יהוה}.
/25:8 אזוי האט געזאגט {dn גאט דער האר}:ווייל מואב און שעיר האבן געזאגט:זע, אזוי ווי אלע פעלקער איז דאס הויז פון יהודה, /25:9 דרום זע, איך עפן דעם רוקן פון מואב פון די שטעט, פון זיינע שטעט ביי זיין עק, דאס שיינע לאנד בית־ישימות, בעל־מעון, און קריתים, /25:10 אין איינעם מיט די קינדער פון עמון –פאר די קינדער פון מזרח, און איך וועל עס זיי געבן פאר א ירושה, כדי די קינדער פון עמוןזאלן מער ניט געדאכט ווערן צווישן די פעלקער. /25:11 און איך וועל טאן א משפט אויף מואב, און זיי וועלן וויסן אז איך בין {dn יהוה}.
/25:12 אזוי האט געזאגט דער האר:ווייל אדום איז זיך באגאנגען מיט נקמה־נעמונגאקעגן דעם הויז פון יהודה, און זיי האבן זיך שולדיק פארשולדיקט, און זיך נוקם געווען אן זיי, /25:13 דרום האט {dn גאט דער האר} אזוי געזאגט:איך וועל אויסשטרעקן מיין האנט אויף אדום, און וועל פארשניידן פון איר מענטשן און בהמות, און וועל זי מאכן א וויסטעניש פון תימן ביז דדן;דורכן שווערד וועלן זיי פאלן. /25:14 און איך וועל ברענגען מיין נקמה אויף אדוםדורך דער האנט פון מיין פאלק ישראל, און זיי וועלן טאן צו אדוםלויט מיין כעס און לויט מיין גרימצארן;און זיי וועלן שפירן מיין נקמה, זאגט {dn גאט דער האר}.
/25:15 אזוי האט געזאגט {dn גאט דער האר}:ווייל די פלשתים זיינען זיך באגאנגען מיט נקמה, און האבן נקמה גענומען מיט פאראכטונג פון דער זעל, אומצוברענגען, פון אייביקער שנאה, /25:16 דרום האט {dn גאט דער האר} אזוי געזאגט:זע, איך שטרעק אויס מיין האנט אויף די פלשתים, און וועל פארשניידן די כרתים, און וועל אונטערברענגען דעם איבערבלייבפון דעם בארטן פון ים. /25:17 און איך וועל טאן אויף זיי גרויסע נקמותמיט שטראפן פון גרימצארן;און זיי וועלן וויסן אז איך בין {dn יהוה}, ווען איך ברענג מיין נקמה אויף זיי.
/26:1 און עס איז געווען אין עלפטן יאר, אין ערשטן טאג פון חודש, איז געווען דאס ווארט פון {dn גאט} צו מיר, אזוי צו זאגן:
/26:2 מענטשנקינד, ווייל צור האט געזאגט אויף ירושלים:אהא! צעבראכן איז די טיר פון די אומות, צו מיר גייט עס איבער;איך וועל פול ווערן פון דעם חורבן. /26:3 דרום האט {dn גאט דער האר} אזוי געזאגט:זע, איך קום אויף דיר, צור, און וועל אויפברענגען אויף דיר פיל פעלקער, אזוי ווי דער ים ברענגט אויף זיינע וועלן. /26:4 און זיי וועלן צעשטערן די מויערן פון צור, און איינווארפן אירע טורעמס;און איך וועל אפשאבן איר ערד פון איר, און וועל זי מאכן פאר א גלאטן פעלדז. /26:5 אויף אויסשפרייטן נעצן וועט זי זייןאין מיטן פון ים;ווארום איך האב גערעדט, זאגט {dn גאט דער האר};און זי וועט זיין צו רויב פאר די פעלקער. /26:6 און אירע טעכטערשטעט וואס אין פעלדוועלן מיטן שווערד אויסגעהרגעט ווערן;און זיי וועלן וויסן אז איך בין {dn יהוה}.
/26:7 ווארום אזוי האט געזאגט {dn גאט דער האר}:זע, איך ברענג אויף צור נבוכדראצר דעם מלך פון בבל, פון צפון אהער, דעם מלך פון מלכים, - מיט פערד, און מיט רייטוועגן, און מיט רייטער, און אן איינזאמלונג, און פאלק א סך. /26:8 דיינע טעכטערשטעט אין פעלדוועט ער מיטן שווערד אויסהרגען;און ער וועט מאכן ארום דיר א באלעגערמויער, און אנשיטן ארום דיר אן ערדוואל, און אויפשטעלן קעגן דיר א שילד. /26:9 און זיינע מויערברעכער וועט ער אנשטעלןאקעגן דיינע מויערן, און דיינע טורעמס וועט ער צעברעכןמיט די העק זיינע. /26:10 פון דער פילקייט פון זיינע פערד, וועט דיך זייער שטויב פארדעקן;פון גערויש פון רייטער, און רעדער און רייטוועגן, וועלן ציטערן דיינע מויערן, ווען ער קומט אין דיינע טויערן, ווי מע קומט אין אן איינגעבראכענער שטאט;/26:11 מיט די קלויען פון זיינע פערדוועט ער צעטרעטן אלע דיינע גאסן;דיין פאלק וועט ער מיטן שווערד אויסהרגען. און דיינע שטארקע זיילשטיינערוועלן צו דער ערד נידערן. /26:12 און זיי וועלן ראבעווען דיין פארמעג, און רויבן דיין סחורה;און זיי וועלן צעשטערן דיינע מויערן, און דיינע גלוסטיקע הייזער וועלן זיי צעברעכן;און דיינע שטיינער און דיינע האלצן און דיין ערדוועלן זיי אין מיטן וואסער אהינטאן. /26:13 און איך וועל מאכן אויפהערןדעם טומל פון דיינע געזאנגען, און דער קול פון דיינע הארפןוועט מער ניט געהערט ווערן. /26:14 און איך וועל דיך מאכן פאר א גלאטן פעלדז, אויף אויסשפרייטן נעצן וועסטו זיין;וועסט מער ניט אפגעבויט ווערן;ווארום איך {dn יהוה} האב גערעדט, זאגט {dn גאט דער האר}.
/26:15 אזוי האט געזאגט {dn גאט דער האר} צו צור:פאר וואר פון דעם קלאפ פון דיין פאלן, ווען דערשלאגענע קרעכצן, ווען הרוגים ווערן געהרגעט אין דיר, וועלן ציטערן די אינדזלען. /26:16 און נידערן פון זייערע טראנעןוועלן אלע פירשטן פון ים, און זיי וועלן אויסטאן זייערע מאנטלען, און זייערע געשטיקטע קליידער וועלן זיי אראפציען;ציטערניש וועלן זיי אנטאן, אויף דער ערד וועלן זיי זיצן, און אויפציטערן וועלן זיי אלע רגע, און באנומען ווערן פון וועגן דיר. /26:17 און זיי וועלן אויפהייבן אויף דיר א קלאג, און וועלן זאגן צו דיר:ווי ביסטו אונטערגעגאנגען, דו באזעצטע ביי ימען, דו גערימטע שטאט, וואס איז געווען שטארק אויפן ים, זי און אירע באוווינער, וואס האבן געווארפן זייער שרעקאויף אלע באוווינער פון דער ערד !/26:18 אצונד ציטערן די אינדזלעןאין טאג פון דיין פאלן;יא, די אינדזלען וואס אין יםזיינען דערשראקן פון דיין אויסלאזן. /26:19 ווארום אזוי האט געזאגט {dn גאט דער האר}:ווען איך מאך דיך א פארוויסטע שטאט, ווי שטעט וואס ווערן ניט באוווינט, ווען איך ברענג־אויף דיר דעם תהום, און די גרויסע וואסערן וועלן דיך באדעקן, /26:20 וועל איך דיך נידערן מיט די גענידערטע אין גרוב, מיט דעם פאלק פון פארצייטן, און איך וועל דיך באזעצן אין אונטערערד, ווי די חורבות פון פארצייטן, מיט די גענידערטע אין גרוב, כדי דו זאלסט ניט באזעצט ווערן;און איך וועל געבן פראכט אין לאנד פון די לעבעדיקע.
/26:21 פאר א שרעקעניש וועל איך דיך מאכן, און וועסט מער ניט זיין, און וועסט געזוכט ווערן, און מער ניט געפונען ווערן אויף אייביק, זאגט {dn גאט דער האר}.
/27:1 און דאס ווארט פון {dn גאט} איז געווען צו מיר, אזוי צו זאגן:/27:2 און דו מענטשנקינד, הייב אויף א קלאג אויף צור, /27:3 און זאלסט זאגן צו צור, וואס זיצט ביי די איינגאנגען פון ים, וואס האנדלט מיט פעלקער אין אינדזלען פיל:אזוי האט געזאגט {dn גאט דער האר}:צור, דו האסט געזאגט:איך בין פארפול אין שיינקייט. /27:4 אין הארצן פון די ימען זיינען דיינע געמארקן, דיינע בויערס האבן דיין שיינקייט פארפולט. /27:5 פון ציפרעסן פון שנירהאבן זיי דיר אלע ברעטער געבויט;צעדער פון לבנון האבן זיי גענומעןצו מאכן מאסטן פאר דיר. /27:6 פון אייכנביימער פון בשןהאבן זיי דיינע רודערס געמאכט;דיין דעק האבן זיי געמאכטפון עלפנביין מיט בוקסנהאלץפון די אינדזלען פון די כתים. /27:7 ליינען מיט שטיקעריי פון מצריםאיז דיין זאגל געווען, דיר צו זיין פאר א פאן;בלא און פורפל פון די אינדזלען פון אלישהאיז דיין איבערדעק געווען. /27:8 די באוווינער פון צידון און ארודזיינען דיר רודערערס געווען;דיינע קלוגע לייט, צור, זיינען אין דיר געווען, זיי זיינען דיינע שיפפירער געווען. /27:9 די עלטסטע פון גבל און אירע קלוגע לייטזיינען אין דיר געווען דיינע שפאלטנפארריכטער;אלע שיפן פון ים מיט זייערע שיפלייטזיינען אין דיר געווען, צו האנדלען דיין האנדל. /27:10 פרס און לוד און פוט זיינען אין דיין חיל געווען, דיינע לייט פון מלחמה;פאנצער און קיווער האבן זיי אויפגעהאנגען אין דיר, זיי האבן דיר שיינקייט געגעבן. /27:11 די זין פון ארוד און חילךאויף דיינע מויערן רונד ארום, און די גמדיםזיינען אין דיינע טורעמס געווען;זייערע שילדן האבן זיי אויפגעהאנגעןאויף דיינע מויערן רונד ארום;זיי האבן דיין שיינקייט פארפולט. /27:12 תרשיש איז דיין סוחר געווען, פון וועגן דער פילקייט פון אלערליי גוטס;מיט זילבער, אייזן, צין, און בליי, האבן זיי פאר דיינע סחורות אפגעגעבן. /27:13 יון, תובל, און משך, זיי זיינען דיינע האנדלסלייט געווען;נפשות פון מענטשן און קופערנע כליםהאבן זיי דיר אין האנדל געגעבן. /27:14 פון דעם הויז פון תוגרמהפערד און רייטער און מוילאייזלעןהאט מען פאר דיינע סחורות געגעבן. /27:15 די זין פון דדן זיינען דיינע האנדלסלייט געווען;פיל אינדזלען זיינען געווען די סחורה פון דיין האנט;הערנער פון עלפנביין און עבנהאלץהאבן זיי דיר אפגאב געבראכט. /27:16 ארם איז דיין סוחר געווען, פון וועגן פיל געשעפטן דיינע;מיט גארפונקל, פורפל, און שטיקעריי, און פיינליינען, און קארעלן, און רובין, האבן זיי פאר דיינע סחורות אפגעגעבן. /27:17 יהודה און דאס לאנד פון ישראל, זיי זיינען דיינע האנדלסלייט געווען;ווייץ פון מנית, און זיסווארג, און האניק און אייל, און באלזאם, האבן זיי דיר אין האנדל געגעבן. /27:18 דמשק איז דיין סוחר געווען, צוליב די פיל געשעפטן דיינע, פון וועגן דער פילקייט פון אלערליי גוטס, אין וויין פון חלבון, און ווייסער וואל. /27:19 ודן און יון האבן געגעבן געשפינס פאר דיינע סחורות;שמידאייזן, קאנייל, און געווירצרארזיינען געווען אין דיין האנדל. /27:20 דדן האט געהאנדלט מיט דיראין טייערע בגדים צום רייטן. /27:21 ערב און אלע פירשטן פון קדר, זיי זיינען די סוחרים פון דיין האנט געווען;אין לעמער, און ווידערס, און בעק, דערין זיינען זיי דיינע סוחרים געווען. /27:22 די האנדלסלייט פון שבא און רעמה, זיי זיינען דיינע האנדלסלייט געווען;מיטן בעסטן פון אלערליי בשמים, און מיט אלערליי טייער געשטיין, און גאלד, האבן זיי פאר דיינע סחורות אפגעגעבן. /27:23 חרן און כנה און עדן, די האנדלסלייט פון שבא –אשור איז ווי דיין תלמיד אין האנדל געווען. /27:24 זיי זיינען דיינע האנדלסלייט געווען אין פראכטצייגן, אין בלאע מאנטלען און שטיקעריי, און אין קאסטנס מיט פארביקע טוכן, פארבונדן מיט שטריק, און באפעסטיקט – אויף דיין מארק. /27:25 די שיפן פון תרשישהאבן דיר דיין האנדל געבראכט. און האסט זיך אנגעפילט, און ביסט זייער שווער געווען, אין הארץ פון די ימען. /27:26 אין גרויסע וואסערןהאבן דיך דיינע רודערערס געבראכט;דער מזרח־ווינט האט דיך צעבראכןאין הארצן פון די ימען. /27:27 דיין גוטס און דיינע סחורות, דיין האנדל, דיינע שיפלייט, און דיינע שיפפירער, דיינע שפאלטנפארריכטער, און די הענדלער פון דיין האנדל, און אלע דיינע מלחמה־לייט וואס אין דיר, און מיט אל דיין געזעמל וואס אין דיין מיט, וועלן אריינפאלן אין הארצן פון די ימען, אין טאג פון דיין פאלן. /27:28 פון דעם ווייגעשריי פון דיינע שיפפירערוועלן שטורעמען די אינדן. /27:29 און נידערן וועלן פון זייערע שיפןאלע וואס האלטן א רודער;די שיפלייט, אלע שיפפירער, וועלן אויף דער ערד בלייבן שטיין. /27:30 און זיי וועלן מאכן הערן זייער קול וועגן דיר, און שרייען וועלן זיי ביטער;און זיי וועלן ארויפטאן שטויב אויף זייערע קעפ, אין אש וועלן זיי זיך קייקלען. /27:31 און מאכן א פליך וועלן זיי נאך דיר, און אנגורטן זאקקליידער וועלן זיי, און וויינען וועלן זיי אויף דיר מיט א ביטער געמיט, א קלאגעניש א ביטערע. /27:32 און אין זייער יאמער וועלן זיי אויפהייבן אויף דיר א קלאג, און קלאגן וועלן זיי אויף דיר:ווער איז ווי צור געוועןפאראנקערט אין מיטן פון ים!/27:33 ווען דיינע סחורות פלעגן פון די ימען ארויס, האסטו פיל פעלקער אנגעזעט;מיט דיין פיל גוטס און דיין האנדלהאסטו רייך געמאכט די מלכים פון דער ערד. /27:34 אצונד אז דו ביסט צעבראכן פון די ימען, אין די טיפענישן פון די וואסערן, אז דיין האנדל און אל דיין געזעמלזיינען געפאלן אין דיין מיט, /27:35 ווערן אלע באוווינער פון די אינדזלעןבאנומען איבער דיר, און זייערע מלכים שוידערן א שוידער;זייער פנים איז צערודערט. /27:36 די סוחרים צווישן די פעלקערשמוצערן אויף דיר;א שרעקעניש ביסטו געווארןאון ביסט אויף אייביק ניטא.
/28:1 און דאס ווארט פון {dn גאט} איז געווען צו מיר, אזוי צו זאגן:/28:2 מענטשנקינד, זאג צו דעם פירשט פון צור:אזוי האט געזאגט {dn גאט דער האר}:ווייל דיין הארץ האט זיך דערהויבן, און דו האסט געזאגט: א {dn גאט} בין איך, די זיצונג פון געטער טו איך זיצןאין הארצן פון די ימען;און ביסט דאך א מענטש און ניט א {dn גאט}, נאר האסט געמאכט דיין הארץ ווי דאס הארץ פון א {dn גאט}:/28:3 ביסט דאך מער חכם פון דניאלן, קיין פארבארגעניש האט מען פון דיר ניט פארהוילן!/28:4 מיט דיין גרויס חכמה און מיט דיין שכלהאסטו דיר אנגעשאפט א פארמעג, און אנגעשאפט גאלד און זילבער אין דיינע אוצרות. /28:5 מיט דיין גרויס חכמה, מיט דיין האנדל, האסטו געמערט דיין פארמעג!און דיין הארץ האט זיך דערהויבן פון וועגן דיין פארמעג. /28:6 דרום האט {dn גאט דער האר} אזוי געזאגט:ווייל דו האסט געמאכט דיין הארץ ווי דאס הארץ פון א {dn גאט}, /28:7 דרום זע, איך ברענג אויף דיר פרעמדע, די פארכטיקסטע פון די פעלקער;און זיי וועלן ארויסציען זייערע שווערדןאויף דיין שיינער חכמה, און זיי וועלן פארשוועכן דיין גלאנץ. /28:8 אין גרוב וועלן זיי דיך נידערן, און דעם טויט פון א דערשלאגענעם וועסטו שטארבן, אין הארצן פון די ימען. /28:9 וועסטו דען זאגן פאר דיין טייטער:א {dn גאט} בין איך?ווען א מענטש און ניט א {dn גאט} וועסטו זייןאין דער האנט פון דיין דערשלאגער. /28:10 דעם טויט פון אומבאשניטענע וועסטו שטארבן, דורך דער האנט פון פרעמדע;ווארום איך האב גערעדט, זאגט {dn גאט דער האר}.
/28:11 און דאס ווארט פון {dn גאט} איז געווען צו מיר, אזוי צו זאגן:
/28:12 מענטשנקינד, הייב אויף א קלאג אויף דעם מלך פון צור, און זאלסט זאגן צו אים:אזוי האט געזאגט {dn גאט דער האר}:א געצירקלטער זיגלרינג ביסטו געווען, פול מיט חכמה און פארפול אין שיינקייט. /28:13 אין עדן דעם גארטן פון {dn גאט} ביסטו געווען;אלערליי טייער געשטיין איז דיין צודעק געווען;רובין, טאפאז, און דימענט, גאלדשטיין, אניקל, און יאשפיז, סאפירשטיין, גארפונקל, און שמאראק, און גאלד, דיינע געפייקלטע און געלעכלטע ארבעט, זיינען אין טאג פון דיין באשאפן ווערןגעווען אנגעברייט אין דיר. /28:14 א כרוב א ברייטשירעמענדיקער ביסטו געווען;און איך האב דיך ארויפגעזעצט, ביז דו ביסט אויף גאטס הייליקן בארג געווען;צווישן פייערשטיינער ביסטו אומגעגאנגען. /28:15 גאנץ ביסטו געווען אין דיינע וועגן, פון דעם טאג פון דיין באשאפן ווערן, ביז אומרעכט איז געפונען געווארן אין דיר. /28:16 דורך דיין גרויס האנדלשאפטהאט מען דיך אנגעפילט אינעווייניק מיט רויבונג, און ביסט זינדיק געווארן;דרום האב איך דיך פארשוועכט פון גאטס בארג, און דיך אונטערגעבראכט, דו שירעמענדיקער כרוב, פון צווישן די פייערשטיינער. /28:17 דיין הארץ האט זיך דערהויבן פון וועגן דיין שיינקייט, האסט פארדארבן דיין חכמה איבער דיין גלאנץ;האב איך דיך אויף דער ערד געווארפן, פאר די מלכים דיך געגעבן, צו קוקן אויף דיר. /28:18 דורך דיינע פיל זינד, מיט דעם אומרעכט פון דיין האנדל, האסטו פארשוועכט דיינע הייליקטומען;דרום האב איך געמאכט ארויסגיין פון דיר א פייערוואס האט דיך פארצערט, און איך האב דיך געמאכט צו אש אויף דער ערד, פאר די אויגן פון אלע וואס זעען דיך. /28:19 אלע וואס קענען דיך צווישן די פעלקערווערן באנומען איבער דיר;א שרעקעניש ביסטו געווארן, און ביסט אויף אייביק ניטא.
/28:20 און דאס ווארט פון {dn גאט} איז געווען צו מיר, אזוי צו זאגן:
/28:21 מענטשנקינד, טו דיין פנים צו צידון, און זאג נביאות אויף איר;/28:22 און זאלסט זאגן: אזוי האט געזאגט {dn גאט דער האר}:זע, איך קום אויף דיר, צידון, און איך וועל געערלעכט ווערן צווישן דיר;און זיי וועלן וויסן אז איך בין {dn יהוה}, ווען איך טו א משפט אין איר, און איך וועל געהייליקט ווערן אין איר. /28:23 און איך וועל אנשיקן אויף איר פעסטאון בלוט אין אירע גאסן, און דערשלאגענע וועלן פאלן אין איר מיטפון דער שווערד וואס אויף איר פון רונד ארום;און זיי וועלן וויסן אז איך בין {dn יהוה}. /28:24 און מער וועט ניט זיין פאר דעם הויז פון ישראלא שטעכיק ווילדגעוועקס, און א שמארציקער דארן, פון אלע זייערע ארומיקע וואס פאראכטן זיי;און זיי וועלן וויסן אז איך בין {dn גאט} {dn יהוה}.
/28:25 אזוי האט געזאגט {dn גאט דער האר}:ווען איך זאמל איין דאס הויז פון ישראלפון די אומות וואס זיי זיינען צעשפרייט געווארן ציוושן זיי, וועל איך געהייליקט ווערן דורך זייאין די אויגן פון די פעלקער;/28:26 און זיי וועלן זיצן אויף זייער ערדוואס איך האב געגעבן צו מיין קנעכט, צו יעקבן. און זיי וועלן זיצן אויף איר אין זיכערקייט, און זיי וועלן בויען הייזער, און פלאנצן וויינגערטנער;יא, זיי וועלן זיצן אין זיכערקייט, ווען איך טו א משפט אויף אלעוואס פאראכטן זיי פון רונד ארום זיי;און זיי וועלן וויסן אז איך בין {dn יהוה} זייער {dn גאט}.

/29:1 אין צענטן יאר, אין צענטן חודש, אין צוועלפטן טאג פון חודש איז געווען דאס ווארט פון {dn גאט} צו מיר, אזוי צו זאגן:
/29:2 מענטשנקינד, טו דיין פנים צו פרעה דעם מלך פון מצרים, און זאג נביאות אויף אים, און אויף מצרים אין גאנצן;/29:3 רעד, און זאלסט זאגן: אזוי האט געזאגט {dn גאט דער האר}:זע, איך קום אויף דיר פרעה, מלך פון מצרים, דער גרויסער קראקאדיל, וואס הויערט אין זיינע טייכן, וואס זאגט: מיר געהערט מיין טייך, און איך האב אים מיר געמאכט. /29:4 און איך וועל אריינטאן רינגען אין דיינע קינבאקן, און וועל באהעפטן די פיש פון דיינע טייכן אן דיינע שופן;און איך וועל דיך אויפברענגען פון דיינע טייכן, מיט אלע פיש פון דיינע טייכןוואס וועלן אן דיינע שופן באהעפט זיין. /29:5 און איך וועל דיך אוועקווארפן אין מדבר, דיך מיט אלע פיש פון דיינע טייכן;אויפן פרייען פעלד וועסטו זיך וואלגערן, ניט אויפגעזאמלט און ניט אויפגעקליבן וועסטו ווערן;צו דער חיה פון דער ערד, און צום פויגל פון הימל, האב איך דיך געגעבן פאר א שפייז. /29:6 און אלע באוווינער פון מצרים וועלן וויסןאז איך בין {dn יהוה};ווייל זיי זיינען געווען א שטעקן פון ראר, פאר דעם הויז פון ישראל. /29:7 אז זיי האבן דיך אנגענומען אין האנט, פלעגסטו זיך צעשפאלטן, און זיי דעם גאנצן אקסל צערייסן;און אז זיי האבן זיך אנגעלענט אויף דיר, פלעגסטו זיך צעברעכן, און זיי די גאנצע לענדן ליימען.
/29:8 דרום האט {dn גאט דער האר} אזוי געזאגט:זע, איך ברענג אויף דיר א שווערד, און וועל פארשניידן פון דיר מענטשן און בהמות. /29:9 און דאס לאנד מצרים וועט זיין וויסט און חרוב, און זיי וועלן וויסן אז איך בין {dn יהוה};ווייל ער האט געזאגט: דער טייך געהערט מיר, און איך האב אים געמאכט. /29:10 דרום זע, איך קום צו דיר, און צו דיינע טייכן, און וועל מאכן דאס לאנד מצרים פאר חורבות, א חרוב וויסטעניש, פון מגדול ביז סונה, און ביז דעם געמארק פון כוש. /29:11 ניט דורכגיין וועט א פוס פון א מענטשן אין איר, און ניט א פוס פון א בהמה וועט דורכגיין אין איר, און זי וועט ניט זיין באוווינט פערציק יאר. /29:12 און איך וועל מאכן דאס לאנד מצריםא וויסטעניש צווישן פארוויסטע לענדער, און אירע שטעט, צווישן חרבע שטעט, וועלן זיין א וויסטעניש פערציק יאר;און איך וועל צעשפרייטן מצרים צווישן די פעלקער, און וועלן זיי צעווארפן אין די לענדער.
/29:13 ווארום אזוי האט געזאגט {dn גאט דער האר}:צום סוף פון פערציק יאר, וועל איך איינזאמלען מצריםפון די פעלקער וואס זיי זיינען צעשפרייט געווארן אהין. /29:14 און איך וועל אומקערן די געפאנגענשאפט פון מצרים, און וועל זיי צוריקקערן קיין לאנד פתרוס, אין דעם לאנד פון זייער אפשטאמונג;און זיי וועלן דארטן זיין א שפלע מלוכה. /29:15 די שפלסטע פון די מלוכות וועט זי זיין, און זי וועט זיך מער ניט איבערנעמען איבער די פעלקער;און איך וועל זיי פארמינערן, ניט צו געוועלטיקן איבער די פעלקער. /29:16 און זיי וועלן מער ניט זיין דעם הויז פון ישראלפאר א פארזיכערונג וואס מאכט דערמאנען זינד, ווען זיי קערן זיך נאך זיי;און זיי וועלן וויסן אז איך בין {dn גאט} {dn יהוה}.
/29:17 און עס איז געווען אין זיבן און צוואנציקסטן יאר, אין ערשטן חודש, אין ערשטן טאג פון חודש, איז געווען דאס ווארט פון {dn גאט} צו מיר, אזוי צו זאגן:
/29:18 מענטשנקינד, נבוכדראצר דער מלך פון בבלהאט געמאכט זיין חיל דינען א שווערן דינסט אקעגן צור;איטלעכער קאפ איז אויסגעקראכן, און איטלעכער אקסל איז אפגעריבן;און שכר האט ער ניט געקראגןפאר זיך און פאר זיין חיל פון צורפאר דעם דינסט וואס ער האט געדינט אקעגן איר. /29:19 דרום האט {dn גאט דער האר} אזוי געזאגט:זע, איך גיב נבוכדראצר דעם מלך פון בבל דאס לאנד מצרים, און ער וועט אוועקטראגן איר שפע, און רויבן איר זאקרויב, און ראבעווען איר רויב;און דאס וועט זיין דער שכר פאר זיין חיל. /29:20 פאר זיין לוין וואס ער האט אום דעם געדינט, האב איך אים געגעבן דאס לאנד מצרים, ווייל זיי האבן געארבעט פאר מיר, זאגט {dn גאט דער האר}.
/29:21 אין יענעם טאג וועל איך מאכן שפראצןדעם הארן פון דעם הויז פון ישראל, און דיר וועל איך געבן אן אפן מויל צווישן זיי;און זיי וועלן וויסן אז איך בין {dn יהוה}.

/30:1 און דאס ווארט פון {dn גאט} איז געווען צו מיר, אזוי צו זאגן:/30:2 מענטשנקינד, זאג נביאות, און זאלסט זאגן:אזוי האט געזאגט {dn גאט דער האר}:יאמערט: וויי איבער דעם טאג!/30:3 ווארום נאנט איז דער טאג, יא, נאנט איז דער טאג פון {dn גאט};א טאג פון וואלקן, די שטראפצייט פון די פעלקער וועט עס זיין. /30:4 און א שווערד וועט קומען אויף מצרים, און א ציטערניש וועט זיין אין כוש, ווען דערשלאגענע פאלן אין מצרים;און מע וועט אוועקנעמען איר שפע, און אירע גרונטפעסטן וועלן צעשטערט ווערן. /30:5 כוש, און פוט, און לוד, און אלע געמישטע פעלקער, און כוב, און די קינדער פון דעם לאנד פון בונד, וועלן מיט זיי דורכן שווערד פאלן.
/30:6 אזוי האט {dn גאט} געזאגט:פאלן וועלן אויך די אונטערלענער פון מצרים, און נידערן וועט איר שטאלצע מאכט;פון מגדול ביז סונה וועלן זיי פאלן דורכן שווערד אין איר, זאגט {dn גאט דער האר}. /30:7 און זיי וועלן פארוויסט זיין צווישן פארוויסטע לענדער, און זיינע שטעט וועלן זיין צווישן חרבע שטעט. /30:8 און זיי וועלן וויסן אז איך בין {dn יהוה}, ווען איך מאך א פייער אין מצרים, און אלע אירע העלפער וועלן צעבראכן ווערן. /30:9 אין יענעם טאג וועלן שלוחים ארויסגיין פון איר אין שיפן, אויפצושרעקן כוש די זיכערע;און א ציטערניש וועט זיין ביי זיי ווי אין טאג פון מצרים;ווארום זע, עס קומט!
/30:10 אזוי האט געזאגט {dn גאט דער האר}:איך וועל אויך פארטיליקן דעם המון פון מצרים, דורך דער האנט פון נבוכדראצר דעם מלך פון בבל. /30:11 ער און זיין פאלק מיט אים, די פארכטיקסטע פון די פעלקער, ווערן געבראכט אומצוברענגען דאס לאנד;און זיי וועלן ארויסציען זייערע שווערדן אויף מצרים, און וועלן אנפילן דאס לאנד מיט דערשלאגענע. /30:12 און איך וועל מאכן די טייכן א טריקעניש, און וועל איבערענטפערן דאס לאנדאין דער האנט פון שלעכטע;און איך וועל פארוויסטן דאס לאנד מיט איר פולקייט, דורך דער האנט פון פרעמדע;איך {dn יהוה} האב גערעדט.
/30:13 אזוי האט געזאגט {dn גאט דער האר}:איך וועל אויך אונטערברענגען די אפגעטער, און וועל פארשטערן די געצן פון נוף;און קיין פירשט וועט מער ניט זיין פון לאנד מצרים;און איך וועל מאכן א מורא אין לאנד מצרים. /30:14 און איך וועל פארוויסטן פתרוס, און וועל מאכן א פייער אין צוען, און טאן א משפט אין נוא. /30:15 און איך וועל אויסגיסן מיין גרימצארן אויף סין, דער פעסטונג פון מצרים;און איך וועל פארשניידן דעם המון פון נוא. /30:16 און איך וועל מאכן א פייער אין מצרים;דרייען אין ווייטאג וועט זיך דרייען סין, און נוא וועט איינגעבראכן ווערן, און אויף נוף וועלן קומען פיינט ביי טאג. /30:17 די יונגעלייט פון און און פי־בסת וועלן דורכן שווערד פאלן, און זיי וועלן אין געפאנגענשאפט גיין. /30:18 און אין תחפנחס וועט אויפהערן דער טאג, ווען איך צעברעך דארטן די יאכשטאנגען פון מצרים;און איר שטאלצע מאכט וועט פארשטערט ווערן אין איר;זי אליין וועט א וואלקן באדעקן, און אירע טעכטערשטעט וועלן אין געפאנגענשאפט גיין. /30:19 און איך וועל טאן א משפט אין מצרים;און זיי וועלן וויסן אז איך בין {dn יהוה}.
/30:20 און עס איז געווען אין עלפטן יאר, אין ערשטן חודש, אין זיבעטן טאג פון חודש, איז געווען דאס ווארט פון {dn גאט} צו מיר, אזוי צו זאגן:
/30:21 מענטשנקינד, איך האב צעבראכן דעם ארעםפון פרעה דעם מלך פון מצרים, און זע, ער איז ניט פארבונדן געווארןצו ברענגען א רפואה דורך ארויפטאן א וויקלבאנד, אים צו פארבינדן, ער זאל ווערן שטארקצו האלטן א שווערד. /30:22 פאר וואר, אזוי האט געזאגט {dn גאט דער האר}:זע, איך קום צו פרעה דעם מלך פון מצרים, און וועל צעברעכן זיינע ארעמס, דעם געזונטן, און דעם צעבראכענעם;און איך וועל מאכן ארויספאלן די שווערד פון זיין האנט. /30:23 און איך וועל צעשפרייטן מצרים צווישן די פעלקער, און וועל זיי צעווארפן אין די לענדער. /30:24 און איך וועל שטארקן די ארעמס פון דעם מלך פון בבל. און וועל געבן מיין שווערד אין זיין האנט;און איך וועל צעברעכן די ארעמס פון פרעהן, און ער וועט קרעכצן פאר איםקרעכצן פון א דערשטאכענעם. /30:25 און איך וועל שטארקן די ארעמס פון דעם מלך פון בבל, און די ארעמס פון פרעהן וועלן אראפפאלן;און זיי וועלן וויסן אז איך בין {dn יהוה}, ווען איך גיב מיין שווערד אין דער האנט פון דעם מלך פון בבל, און ער וועט זיי אויסשטרעקן קעגן לאנד מצרים. /30:26 און איך וועל צעשפרייטן מצרים צווישן די פעלקער, און וועל זיי צעווארפן אין די לענדער;און זיי וועלן וויסן אז איך בין {dn יהוה}.

/31:1 און עס איז געווען אין עלפטן יאר, אין דריטן חודש, אין ערשטן טאג פון חודש, איז געווען דאס ווארט פון {dn גאט} צו מיר, אזוי צו זאגן:
/31:2 מענטשנקינד, זאג צו פרעה דעם מלך פון מצרים, און צו זיין המון:צו וועמען גלייכסטו זיך אין דיין גרויסקייט?/31:3 זע, אשור איז געווען א צעדער אין לבנון, מיט שיינע צווייגן, און שאטנדיקן געוועלד, און הויך אין וווקס;און צווישן געדיכטענישן איז געווען זיין שפיץ. /31:4 וואסער האט אים אויפגעצויגן, דער תהום האט אים אויפגעבראכט;זיינע שטראמען, זיי פלעגן גייןרונד ארום זיין פלאנצונג, און זיינע גראבנס האט ער צעשיקטצו אלע ביימער פון פעלד. /31:5 דרום איז זיין וווקס געווען העכערפון אלע ביימער פון פעלד, און זיינע צווייגן האבן זיך געמערט, און זיינע ריטער זיינען לאנג געווארן, פון פיל וואסער ביי זיין אויסוואקסן. /31:6 אין זיינע צווייגן האבן גענעסטאלע פויגלען פון הימל, און אונטער זיינע ריטער האבן געבארןאלע חיות פון פעלד;און אין זיין שאטן פלעגן זיצןאלע גרויסע פעלקער. /31:7 און ער איז שיין געווען אין זיין גרויסקייט, אין דער לענג פון זיינע צווייגן;ווארום זיין ווארצל איז געוועןביי וואסער א סך. /31:8 די צעדערן אין גארטן פון {dn גאט}האבן אים ניט פארטונקלט;ציפרעסן זיינען ניט גלייך געוועןצו די צווייגן זיינע;און פלאטאנענביימער זיינען ניט געוועןאזוי ווי די ריטער זיינע;קיין בוים אין גארטן פון {dn גאט}איז ניט גלייך געווען צו אים אין זיין שיינקייט. /31:9 שיין האב איך אים געמאכטמיט זיינע פיל צווייגן, און אים האבן מקנא געוועןאלע ביימער פון עדן וואס אין גארטן פון {dn גאט}. /31:10 דרום האט {dn גאט דער האר} אזוי געזאגט:ווייל דו ביסט געווען הויך אין וווקס;און ער האט אויסגעשטרעקט זיין שפיץ פון צווישן געדיכטענישן, און זיין הארץ האט זיך דערהויבן פון וועגן זיין הייך, /31:11 דרום וועל איך אים געבן אין דער האנטפון דעם מאכטיקסטן פון די פעלקער;רעכענען וועט ער זיך רעכענען מיט אים;פאר זיין שלעכטיקייט טו איך אים פארטרייבן. /31:12 און אים שניידן אפ פרעמדע, די פארכטיקסטע פון די פעלקער, און זיי ווארפן אים אוועק;אויף אלע בערג און אין אלע טאלןפאלן זיינע צווייגן, און זיינע ריטער ליגן צעבראכןאין אלע גראבנס פון דער ערד;און אלע פעלקער פון דער ערדנידערן פון זיין שאטן, און פארלאזן אים. /31:13 אויף זיין געפאלענעם שטאם רוען אלע פויגלען פון הימל, און אויף זיינע ריטער זיינען אלע חיות פון פעלד;/31:14 כדי קיין ביימער ביים וואסערזאלן זיך ניט גרייסן מיט זייער וווקס, און ניט אויסשטרעקן זייער שפיץ פון צווישן געדיכטענישן;און עס זאלן ניט שטיין אין זייער הייך זייערע מאכטיקע, אלע אנגעטרונקענע מיט וואסער;ווארום זיי אלע זיינען איבערגעגעבן געווארן צום טויט, צו דער אונטערשטער ערד, צווישן די קינדער פון מענטשן, צו די גענידערטע אין גרוב. /31:15 אזוי האט געזאגט {dn גאט דער האר}:אין דעם טאג וואס ער האט גענידערט אין אונטערערד, האב איך געמאכט טרויערן, האב איך צוגעדעקטדעם תהום וועגן אים, און איך האב פארמיטן זיינע טייכן, און פארהאלטן געווארן זיינען די גרויסע וואסערן; און איך האב געמאכט פינצטער וועגן אים דעם לבנון, און אלע ביימער פון פעלד האבן געחלשט וועגן אים. /31:16 מיט דעם הילך פון זיין פאלןהאב איך אויפגעשטורעמט די פעלקער, ווען איך האב אים געמאכט נידערן אין אונטערערדמיט די גענידערטע אין גרוב. און זיך געטרייסט אין דער אונטערשטער ערדהאבן אלע ביימער פון עדן, די געקליבנסטע און בעסטע פון לבנון, אלע אנגעטרונקענע מיט וואסער. /31:17 זיי אויך האבן מיט אים גענידערט אין אונטערערד, צו די דערשלאגענע פון שווערד –די וואס זיינען זיין ארעם געווען, וואס זיינען געזעסן אין זיין שאטן צווישן די פעלקער. /31:18 צו וועמען אזוינס גלייכסטו זיך אין כבוד און אין גרויסקייטצווישן די ביימער פון עדן?אבער וועסט גענידערט ווערן מיט די ביימער פון עדןאין דער אונטערשטער ערד;צווישן אומבאשניטענע וועסטו ליגן, מיט דערשלאגענע פון שווערד;ער, פרעה, און זיין גאנצער המון, זאגט {dn גאט דער האר}.

/32:1 און עס איז געווען אין צוועלפטן יאר, אין צוועלפטן חודש, אין ערשטן טאג פון חודש, איז געווען דאס ווארט פון {dn גאט} צו מיר, אזוי צו זאגן:
/32:2 מענטשנקינד, הייב אויף א קלאג אויף פרעהדעם מלך פון מצרים, און זאלסט זאגן צו אים:צו א יונגלייב פון די פעלקער האסטו זיך געגליכן;און ביסט געווען ווי א קראקאדיל אין די ימען, און האסט זיך געפליושקעט אין דיינע טייכן, און מיט דיינע פיס האסטו די וואסערן צעמישט, און צעקויטיקט זייערע טייכן. /32:3 אזוי האט געזאגט {dn גאט דער האר}:דרום וועל איך אויסשפרייטן אויף דיר מיין נעץ, מיט אן איינזאמלונג פון פיל פעלקער, און זיי וועלן דיך אויפברענגען אין מיין פאנגנעץ. /32:4 און איך וועל דיך אוועקווארפן אויף דער ערד, אויפן פרייען פעלד וועל איך דיך אוועקשליידערן;און איך וועל מאכן רוען אויף דיר אלע פויגלען פון הימל, און וועל אנזעטן מיט דיר אלע חיות פון דער ערד. /32:5 און איך וועל אהינטאן דיין פלייש אויף די בערג, און וועל אנפילן די טאלן מיט דיין ווערעמדיקייט. /32:6 און איך וועל אנטרינקען דאס לאנד מיט דיין אייטער, מיט דיין בלוט ביז די בערג;און די גראבנס וועלן אנגעפילט ווערן מיט דיר. /32:7 און ווען איך לעש דיך אויס, וועל איך צודעקן די הימלען, און וועל פינצטער מאכן זייערע שטערן;די זון, זי וועל איך מיט א וואלקן פארדעקן, און די לבנה וועט ניט לייכטן איר ליכט. /32:8 אלע ליכטיקע ליכטער אין הימל, זיי וועל איך מאכן פינצטער איבער דיר, און איך וועל געבן א חושך אויף דיין לאנד, זאגט {dn גאט דער האר}. /32:9 און איך וועל פאראומערן דאס הארץ פון פיל פעלקער, ווען איך ברענג דיין בראך צווישן די פעלקער, אין לענדער וואס דו קענסט זיי ניט. /32:10 און איך וועל מאכן באנומען ווערן וועגן דיר פיל פעלקער, און זייערע מלכים וועלן שוידערן א שוידער וועגן דיר, ווען איך פאך מיין שווערד פאר זייער פנים;און זיי וועלן ציטערן אלע רגע, איטלעכער פאר זיין לעבן, אין טאג פון דיין פאלן. /32:11 ווארום אזוי האט געזאגט {dn גאט דער האר}:די שווערד פון דעם מלך פון בבל וועט קומען אויף דיר. /32:12 דורך די שווערדן פון גיבורים וועל איך מאכן פאלן דיין המון;די פארכטיקסטע פון די פעלקער זיינען זיי אלע;און זיי וועלן פארוויסטן דעם שטאלץ פון מצרים, און פארטיליקט ווערן וועט איר גאנצער המון. /32:13 און איך וועל אונטערברענגען אלע אירע בהמות פון לעבן די פיל וואסערן;און זיי וועט מער ניט צעמישן א פוס פון א מענטשן, און קלויען פון א בהמה וועלן זיי ניט צעמישן. /32:14 דענצמאל וועל איך מאכן אפשטיין זייערע וואסערן, און זייערע טייכן וועל איך ווי בוימל מאכן גיין, זאגט {dn גאט דער האר}, /32:15 ווען איך מאך דאס לאנד מצרים א וויסט און וויסטעניש, א לאנד אן איר פולקייט, ווען איך שלאג אלע וווינער אין איר;און זיי וועלן וויסן אז איך בין {dn יהוה}.
/32:16 א קלאגליד איז דאס, און קלאגן וועט מען עס;די טעכטער פון די פעלקער וועלן עס קלאגן;אויף מצרים און אויף איר גאנצן המון וועלן זיי עס קלאגן, זאגט {dn גאט דער האר}.
/32:17 און עס איז געווען אין צוועלפטן יאר, אין פופצנטן טאג פון חודש איז געווען דאס ווארט פון {dn גאט} צו מיר, אזוי צו זאגן:
/32:18 מענטשנקינד, יאמער אויף דעם המון פון מצרים, און מאך זיי נידערן –זי מיט די טעכטער פון מאכטיקע פעלקער, אין דער אונטערשטער ערד, מיט די גענידערטע אין גרוב. /32:19 פון וועמען ביסטו בעסער?נידער אראפ, און ווער געלייגט מיט די אומבאשניטענע. /32:20 צווישן דערשלאגענע פון שווערד זאלן זיי פאלן;צו דער שווערד איז זי איבערגעגעבן געווארן;שלעפט זי אראפ מיט איר גאנצן המון. /32:21 די שטארקסטע גיבורים וועלן רעדןפון אים מיט זיינע העלפער פון מיטן דער אונטערערד;זיי האבן גענידערט, זיך געלייגט, די אומבאשניטענע, דערשלאגענע פון שווערד. /32:22 דארטן איז אשור מיט איר גאנצן געזעמל –רונד ארום איר אירע קברים;אלע דערשלאגענע, געפאלן פון שווערד –/32:23 וואס אירע קברים זיינען פארלייגט אין די עקן פון גרוב, און איר געזעמל איז רונד ארום איר קבר;אלע דערשלאגענע, געפאלן פון שווערד, וואס האבן אנגעווארפן א שרעקאין לאנד פון די לעבעדיקע. /32:24 דארטן איז אלם מיט איר גאנצן המוןרונד ארום איר קבר;אלע דערשלאגענע, געפאלן פון שווערד, וואס האבן גענידערט אומבאשניטענעאין דער אונטערשטער ערד, וואס האבן אנגעווארפן זייער שרעקאין לאנד פון די לעבעדיקע, און זיי טראגן זייער שאנדמיט די גענידערטע אין גרוב. /32:25 צווישן דערשלאגענע האט מען איר א געלעגער געגעבןמיט איר גאנצן המון;רונד ארום איר אירע קברים;אלע אומבאשניטענע, דערשלאגן פון שווערד;ווייל זייער שרעק איז געווען אנגעווארפןאין לאנד פון די לעבעדיקע, דרום טראגן זיי זייער שאנדמיט די גענידערטע אין גרוב;צווישן געשלאגענע זיינען זיי געלייגט געווארן. /32:26 דארטן איז משך, תובל מיט איר גאנצן המון;רונד ארום איר אירע קברים;אלע אומבאשניטענע, דערשלאגן פון שווערד;ווייל זיי האבן אנגעווארפן זייער שרעקאין לאנד פון די לעבעדיקע. /32:27 און די געפאלענע פון די אומבאשניטענעוועלן ניט ליגן מיט די גיבוריםוואס האבן גענידערט אין אונטערערד מיט זייערע כלי־מלחמה, און זייערע שווערדן האט מען געלייגט אונטער זייערע קעפ;ווארום זייערע זינד זיינען אויף זייער געביין, ווייל דער שרעק פון די גיבוריםאיז געווען אין לאנד פון די לעבעדיקע. /32:28 אויך דו וועסט צווישן אומבאשניטענע צעבראכן ווערן, און ליגן מיט דערשלאגענע פון שווערד. /32:29 דארטן איז אדום, אירע מלכים און אלע אירע פירשטן, וואס זיינען ביי אל זייער גבורהגעלייגט געווארן מיט דערשלאגענע פון שווערד;מיט אומבאשניטענע ליגן זיי, און מיט די גענידערטע אין גרוב. /32:30 דארטן זיינען די פירשטן פון צפון אלע, און אלע צידונים, וואס האבן גענידערט מיט דערשלאגענע;ביי אל זייערע אנשרעק דורך זייער גבורה זיינען זיי פארשעמט;און זיי ליגן אומבאשניטענע מיט דערשלאגענע פון שווערד, און טראגן זייער שאנד מיט די גענידערטע אין גרוב. /32:31 זיי וועט פרעה זען, און וועט זיך טרייסטן אויף זיין גאנצן המון, די דערשלאגענע פון שווערד –פרעה מיט זיין גאנצן חיל, זאגט {dn גאט דער האר}. /32:32 ווארום איך טו ווארפן מיין שרעקאין לאנד פון די לעבעדיקע;און ער וועט געלייגט ווערן צווישן אומבאשניטענע, מיט דערשלאגענע פון שווערד –פרעה מיט זיין גאנצן המון, זאגט {dn גאט דער האר}.

/33:1 און דאס ווארט פון {dn גאט} איז געווען צו מיר, אזוי צו זאגן: /33:2 מענטשנקינד, רעד צו די קינדער פון דיין פאלק, און זאלסט זאגן צו זיי: אז איך ברענג א שווערד אויף א לאנד, און דאס פאלק פון לאנד נעמט א מאן פון צווישן זיך, און זיי מאכן אים פאר זייער וועכטער, /33:3 און ער זעט די שווערד קומען אויפן לאנד, און ער בלאזט אין שופר, און ווארנט דאס פאלק, /33:4 און דער הערער הערט דעם קול פון שופר, און ער לאזט זיך ניט ווארענען, און די שווערד קומט, און נעמט אים צו, וועט זיין בלוט זיין אויף זיין קאפ. /33:5 דעם קול פון שופר האט ער געהערט, און ער לאזט זיך ניט ווארענען, וועט זיין בלוט זיין אויף אים; ווארום אז ער לאזט זיך ווארענען, וואלט ער זיין נפש געראטעוועט. /33:6 אבער אז דער וועכטער זעט די שווערד קומען, און ער בלאזט ניט אין שופר, און פאלק ווערט ניט געווארנט, און די שווערד קומט, און נעמט צו פון זיי א נפש, איז ער צוגענומען געווארן פאר זיינע זינד, אבער זיין בלוט וועל איך מאנען פון דעם וועכטערס האנט. /33:7 און דו מענטשנקינד, א וועכטער האב איך דיך געמאכט פאר דעם הויז פון ישראל, אז ווען דו וועסט הערן פון מיין מויל א ווארט, זאלסטו זיי ווארענען פון מיר. /33:8 אז איך זאג צו דעם שלעכטן: דו שלעכטער, שטארבן מוזטו שטארבן; און דו האסט ניט גערעדט צו ווארענען דעם שלעכטן פון זיין וועג, וועט ער, דער שלעכטער, שטארבן פאר זיינע זינד, און זיין בלוט וועל איך פון דיין האנט מאנען. /33:9 אבער אז דו האסט געווארנט דעם שלעכטן פון זיין וועג, זיך אומצוקערן פון אים, און ער האט זיך ניט אומגעקערט פון זיין וועג, וועט ער שטארבן פאר זיינע זינד, און דו האסט דיין נפש מציל געווען.
/33:10 און דו מענטשנקינד, זאג צו דעם הויז פון ישראל: איר זאגט, אזוי צו זאגן: פאר וואר, אונדזערע פארברעכן און אונדזערע זינד זיינען אויף אונדז, און דורך זיי גייען מיר איין, און ווי קענען מיר לעבן? /33:11 זאג צו זיי: אזוי ווי איך לעב, זאגט {dn גאט דער האר}, אויב איך באגער דעם טויט פון דעם שלעכטן, נייערט אז דער שלעכטער זאל זיך אומקערן פון זיין וועג, און לעבן! קערט אייך אום, קערט אייך אום פון אייערע שלעכטע וועגן; און נאך וואס זאלט איר שטארבן, הויז פון ישראל?
/33:12 און דו מענטשנקינד, זאג צו די קינדער פון דיין פאלק: די גערעכטיקייט פון דעם גערעכטן וועט אים ניט מציל זיין אין טאג פון זיין פארברעך, און די שלעכטיקייט פון דעם שלעכטן, דורך איר וועט ער ניט געשטרויכלט ווערן אין דעם טאג וואס ער קערט זיך אום פון זיין שלעכטיקייט; און דער וואס איז א גערעכטער, קען דערפאר ניט בלייבן לעבן אין דעם טאג וואס ער זינדיקט. /33:13 אז איך זאג אויף דעם גערעכטן: לעבן וועט ער לעבן, און ער פארזיכערט זיך אויף זיין גערעכטיקייט, און טוט אומרעכט, וועלן אלע זיינע גערעכטיקייטן ניט דערמאנט ווערן, און פאר זיין אומרעכט וואס ער האט געטאן, דערפאר וועט ער שטארבן. /33:14 און אז איך זאג צו דעם שלעכטן: שטארבן מוזטו שטארבן, און ער קערט זיך אום פון זיינע זינד, און טוט רעכט און גערעכטיקייט; /33:15 אז דעם משכון קערט דער שלעכטער אום, די גזלה באצאלט ער, אין די געזעצן פון לעבן גייט ער, ניט צו טאן קיין אומרעכט – וועט ער געוויס לעבן, ער וועט ניט שטארבן. /33:16 אלע זיינע זינד וואס ער האט געזינדיקט, וועלן אים ניט דערמאנט ווערן; רעכט און גערעכטיקייט טוט ער, לעבן וועט ער לעבן. /33:17 און די קינדער פון דיין פאלק זאגן: ניט ריכטיק איז דער וועג פון {dn גאט}, ווען זייער אייגענער וועג איז ניט ריכטיק. /33:18 אז דער גערעכטער קערט זיך אפ פון זיין גערעכטיקייט, און טוט אומרעכט, מוז ער שטארבן דערפאר. /33:19 און אז דער שלעכטער קערט זיך אפ פון זיין שלעכטיקייט, און טוט רעכט און גערעכטיקייט, וועט ער דערפאר לעבן. /33:20 און איר זאגט: ניט ריכטיק איז דער וועג פון {dn גאט}; איטלעכן לויט זיינע וועגן משפט איך אייך, הויז פון ישראל.
/33:21 און עס איז געווען אין צוועלפטן יאר פון אונדזער גלות, אין צענטן חודש, איז געקומען צו מיר אן אנטרונענער פון ירושלים, אזוי צו זאגן: די שטאט איז געשלאגן געווארן. /33:22 און די האנט פון {dn גאט} איז געווען אויף מיר אין אוונט איידער דער אנטרונענער איז אנגעקומען; און ער האט געעפנט מיין מויל איידער ער איז אנגעקומען צו מיר אין דער פרי; און מיין מויל איז געבליבן אפן, און איך בין מער ניט שטום געווען.
/33:23 און דאס ווארט פון {dn גאט} איז געווען צו מיר, אזוי צו זאגן:
/33:24 מענטשנקינד, די וואס זיצן אין די דאזיקע חורבותאויף דער ערד פון ישראל, זאגן, אזוי צו זאגן:איינער איז געווען אברהם, און ער האט געארבט דאס לאנד, און מיר זיינען פיל, איז אונדז דאס לאנד אוודאי געגעבן געווארן פאר א ירושה. /33:25 דרום זאג צו זיי: אזוי האט געזאגט {dn גאט דער האר}:מיטן בלוט עסט איר, און אייערע אויגן הייבט איר אויף צו אייערע אפגעטער, און בלוט פארגיסט איר, און דאס לאנד ווילט איר ירשען?/33:26 איר זייט געשטאנען אויף אייער שווערד, איר האט געטאן אומווערדיקייט, און איינער דעם אנדערנס ווייב האט איר פאראומרייניקט, און דאס לאנד ווילט איר ירשען?/33:27 אזוי זאלסטו זאגן צו זיי:אזוי האט געזאגט {dn גאט דער האר}:אזוי ווי איך לעב, אז די וואס אין די חורבות וועלן דורכן שווערד פאלן, און דער וואס אויפן פרייען פעלד, אים גיב איך צו די חיות, אים צו פארצערן, און די וואס אין די פעסטונגען און אין די היילןוועלן פון פעסט אויסשטארבן. /33:28 און איך וועל מאכן דאס לאנד א וויסט און וויסטעניש, און פארשטערט ווערן וועט איר שטאלצע מאכט, און די בערג פון ישראל וועלן זיין וויסט אן א דורכגייער. /33:29 און זיי וועלן וויסן אז איך בין {dn יהוה}, ווען איך מאך דאס לאנד א וויסט און וויסטעניש, פאר אלע זייערע אומווערדיקייטן וואס זיי האבן געטאן.
/33:30 און דו מענטשנקינד, די קינדער פון דיין פאלק רעדן פון דיר, ביז די ווענט, און אין די איינגאנגען פון די הייזער, און איינער רעדט מיטן אנדערן, איטלעכער מיט זיין ברודער, אזוי צו זאגן:קומט אקארשט, און הערט, וואס איז דאס ווארט וואס גייט ארויס פון {dn גאט};/33:31 און זיי קומען צו דיר ווי א צונויפקום פון פאלק;און זיי זיצן פאר דיר, ווי כלומרשט מיין פאלק, און זיי הערן צו דיינע ווערטער, אבער זיי טוען זיי ניט;ווארום מיט זייער מויל ווייזן זיי ליבשאפט, בעת נאך זייער גייציקייט גייט זייער הארץ. /33:32 און זע, ביסט ביי זיי ווי א ליבעלידלפון איינעם וואס האט א שיין קול, און שפילט גוט;און זיי הערן צו דיינע ווערטער, אבער זיי טוען זיי ניט. /33:33 אבער ווען עס קומט – זע, עס קומט –וועלן זיי וויסן אז א נביא איז געווען צווישן זיי.

/34:1 און דאס ווארט פון {dn גאט} איז געווען צו מיר, אזוי צו זאגן:/34:2 מענטשנקינד, זאג נביאות אויף די פאסטוכער פון ישראל;זאג נביאות, און זאלסט זאגן צו זיי, צו די פאסטוכער:אזוי האט געזאגט {dn גאט דער האר}:וויי, די פאסטוכער פון ישראלוואס האבן געפיטערט זיך אליין!דארפן ניט די פאסטוכער די שאף פיטערן?/34:3 דאס פעטס עסט איר אויף, און מיט דער וואל באקליידט איר זיך, די פעטע טוט איר שעכטן;די שאף פיטערן טוט איר ניט. /34:4 די שלאפע האט איר ניט געשטארקט, און די קראנקע האט איר ניט געהיילט, און די צעבראכענע האט איר ניט ארומגעבונדן, און די פארשטויסענע האט איר ניט אומגעקערט, און די פארלארענע האט איר ניט געזוכט, און מיט געוואלט האט איר געוועלטיקט איבער זיי, און מיט הארטיקייט. /34:5 און זיי זיינען צעשפרייט געווארן, ווייל אן א פאסטוך, און געווארן צו שפייז פאר יעטוועדער חיה פון פעלד, ווייל זיי זיינען צעשפרייט געווען. /34:6 האבן געבלאנדזשעט מיינע שאף אויף אלע בערג, און אויף איטלעכן הויכן בערגל;און איבערן גאנצן געזיכט פון דער ערדזיינען צעשפרייט געווארן מיינע שאף, און ניט געווען קיין פרעגער און קיין זוכער.
/34:7 דרום, איר פאסטוכער, הערט דאס ווארט פון {dn גאט}:/34:8 אזוי ווי איך לעב, זאגט {dn גאט דער האר}, פאר וואר, ווייל מיינע שאף זיינען געווארן צו רויב, און מיינע שאף זיינען געווארן צו שפייזפאר יעטוועדער חיה פון פעלד, ווייל אן א פאסטוך, און מיינע פאסטוכער האבן ניט נאכגעפרעגט אויף מיינע שאף, און די פאסטוכער האבן געפיטערט זיך אליין, און מיינע שאף האבן זיי ניט געפיטערט, /34:9 דרום, איר פאסטוכער, הערט דאס ווארט פון {dn גאט}:/34:10 אזוי האט געזאגט {dn גאט דער האר}:זע, איך קום צו די פאסטוכער, און וועל מאנען מיינע שאף פון זייער האנט, און וועל זיי אפשאפן פון פיטערן שאף, און די פאסטוכער וועלן מער ניט פיטערן זיך אליין;און איך וועל מציל זיין מיינע שאף פון זייער מויל, און זיי וועלן מער ניט זיין זיי צו שפייז. /34:11 ווארום אזוי האט געזאגט {dn גאט דער האר}:אט בין איך, און איך וועל נאכפרעגן אויף מיינע שאף, און איך וועל זיי אויפזוכן. /34:12 ווי א פאסטוך זוכט נאך זיין סטאדעאין דעם טאג וואס ער איז צווישן זיינע שאף די צעשפרייטע, אזוי וועל איך נאכזוכן מיינע שאף;און איך וועל זיי מציל זיין פון אלע ערטערוואס זיי זיינען צעשפרייט געווארן אהיןאין דעם טאג פון וואלקן און נעבל. /34:13 און איך וועל זיי ארויסציען פון די פעלקער, און וועל זיי איינזאמלען פון די לענדער, און וועל זיי ברענגען אויף זייער ערד;און איך וועל זיי פיטערן אויף די בערג פון ישראל, ביי די שטראמען, און אין אלע וווינערטער פון לאנד. /34:14 אויף א גוטער פיטערונג וועל איך זיי פיטערן, און אויף די הויכע בערג פון ישראל וועט זיין זייער לאנקע;דארטן וועלן זיי הויערן אין א גוטער לאנקע, און א פעטע פיטערונג וועלן זיי זיך פיטערןאויף די בערג פון ישראל. /34:15 איך וועל פיטערן מיינע שאף, און איך וועל זיי מאכן הויערן, זאגט {dn גאט דער האר}. /34:16 די פארלארענע וועל איך אויפזוכן, און די פארשטויסענע וועל איך אומקערן, און די צעבראכענע וועל איך ארומבינדן, און די קראנקע וועל איך שטארקן, און די פעטע און די שטארקע וועל איך פארטיליקן;מיט גערעכטיקייט וועל איך זיי פיטערן. /34:17 און איר מיינע שאף, אזוי האט געזאגט {dn גאט דער האר}:זעט, איך משפט צווישן א לאם און א לאם, די ווידערס און די בעק. /34:18 ווינציק אייך וואס די בעסטע פיטערונג פיטערט איר אייך, אז דעם איבערבלייב פון אייער פיטערונגצעטראמפלט איר מיט אייערע פיס?און וואס אפגעשטאנען וואסער טרינקט איר, אז דאס איבעריקע צעקויטיקט איר מיט אייערע פיס?/34:19 און מיינע שאף פיטערן זיךאויף וואס אייערע פיס האבן צעטראמפלט, און טרינקען וואס אייערע פיס האבן צעקויטיקט.
/34:20 דרום האט {dn גאט דער האר} אזוי געזאגט צו זיי:אט בין איך, און איך וועל משפטןצווישן דעם פעטן לאם און דעם מאגערן לאם. /34:21 ווייל מיט דער זייט און מיטן אקסל שטופט איר, און מיט אייערע הערנער שטויסט איר, אלע שלאפע, ביז איר האט זיי צעשפרייט דערויסן, /34:22 דרום וועל איך העלפן מיינע שאף, און זיי וועלן מער ניט זיין צו רויב;און איך וועל משפטן צווישן א לאם און א לאם. /34:23 און איך וועל אויפשטעלן איבער זיי איין פאסטוךוואס וועט זיי פיטערן – מיין קנעכט דוד;ער וועט זיי פיטערן, און ער וועט זיי זיין צום פאסטוך. /34:24 און איך {dn יהוה} וועל זיי זיין צום {dn גאט}, און מיין קנעכט דוד א פירשט צווישן זיי;איך {dn יהוה} האב גערעדט. /34:25 און איך וועל זיי שליסן א בונד פון שלום, און וועל פארשטערן א בייזע חיה פון לאנד, און זיי וועלן זיצן אין מדבר אין זיכערקייט, און שלאפן אין די וועלדער. /34:26 און איך וועל מאכן זיי און רונד ארום מיין בארגפאר א בענטשונג;און איך וועל מאכן נידערן דעם רעגן אין זיין צייט;געבענטשטע רעגנס וועלן דאס זיין. /34:27 און דער בוים פון פעלד וועט געבן זיין פרוכט, און די ערד וועט געבן איר געוועקס;און זיי וועלן זיין אויף זייער ערד אין זיכערקייט;און זיי וועלן וויסן אז איך בין {dn יהוה}, ווען איך צעברעך די שטאנגען פון זייער יאך, און וועל זיי מציל זיין פון דער האנטפון די וואס ארבעטן מיט זיי. /34:28 און זיי וועלן מער ניט זיין א רויב פאר די פעלקער, און די חיה פון לאנד וועט זיי ניט פארצערן;און זיי וועלן זיצן אין זיכערקייט, און קיינער וועט ניט שרעקן. /34:29 און איך וועל זיי אויפשטעלן א פלאנצונג פאר א שם, און עס וועלן מער ניט זיין אין לאנדאויסגעגאנגענע פון הונגער, און זיי וועלן מער ניט טראגןדי שאנד פון די פעלקער. /34:30 און זיי וועלן וויסןאז איך {dn יהוה} זייער {dn גאט} בין מיט זיי, און זיי, דאס הויז פון ישראל, זיינען מיין פאלק, זאגט {dn גאט דער האר}. /34:31 און איר זייט מיינע שאף;די מענטשנשאף פון מיין פיטערונג זייט איר;און איך בין אייער {dn גאט} זאגט {dn גאט דער האר}.

/35:1 און דאס ווארט פון {dn גאט} איז געווען צו מיר, אזוי צו זאגן:/35:2 מענטשנקינד, טו דיין פנים צו בארג שעיר, און זאגט נביאות אויף אים;/35:3 און זאלסט זאגן צו אים:אזוי האט געזאגט {dn גאט דער האר}:זע, איך קום צו דיר, בארג שעיר, און וועל אויסשטרעקן מיין האנט אויף דיר, און וועל דיך מאכן א וויסט און וויסטעניש. /35:4 דיינע שטעט וועל איך חרוב מאכן, און דו וועסט א וויסטעניש זיין;און וועסט וויסן אז איך בין {dn יהוה}. /35:5 ווייל ביי דיר איז געווען אן אייביקע שנאה, און האסט איבערגעענטפערט די קינדער פון ישראלאין דער מאכט פון שווערד, אין דער צייט פון זייער בראך, אין דער צייט פון דער לעצטער פארזינדיקונג, /35:6 דרום, אזוי ווי איך לעב, זאגט {dn גאט דער האר}, אז צו בלוט וועל איך דיך מאכן, און בלוט וועט דיך נאכיאגן;פאר וואר, אייגן בלוט האסטו פיינט געהאט, דרום זאל בלוט דיך נאכיאגן. /35:7 און איך וועל מאכן בארג שעירפאר א וויסט און וויסטעניש, און וועל פארשניידן פון אים גייער און קומער. /35:8 און איך וועל אנפילן זיינע בערג מיט זיינע דערשלאגענע;דיינע הייכן, און דיינע טאלן, און אלע דיינע גראבנס –דערשלאגענע פון שווערד וועלן פאלן אין זיי. /35:9 אייביקע וויסטענישן וועל איך דיך מאכן, און דיינע שטעט וועלן ניט ווידערקערן;און איר וועט וויסן אז איך בין {dn יהוה}. /35:10 ווייל דו האסט געזאגט:״די ביידע פעלקער און די ביידע לענדער וועלן מיינע ווערן, און מיר וועלן זיי ירשען, ״הגם {dn גאט} איז דארט געווען, /35:11 דרום, אזוי ווי איך לעב, זאגט {dn גאט דער האר}, אז איך וועל טאן אזוי ווי דיין צארן און ווי דיין קנאהוואס דו האסט באוויזן, פון דיין שנאה צו זיי;און איך וועל באוווסט ווערן צווישן זיי, ווען איך וועל דיך משפטן. /35:12 און וועסט וויסן אז איך {dn יהוה} האב געהערטאלע דיינע לעסטערונגען וואס דו האסט געזאגטאויף די בערג פון ישראל, אזוי צו זאגן:פארוויסט זיינען זיי געווארן, אונדז זיינען זיי געגעבן געווארן צו שפייז. /35:13 און איר האט זיך געגרייסט קעגן מיר מיט אייער מויל, און האט געמערט קעגן מיר אייערע ווערטער;איך האב געהערט. /35:14 אזוי האט געזאגט {dn גאט דער האר}:ווען די גאנצע ערד פרייט זיך, וועל איך דיך מאכן א וויסטעניש. /35:15 אזוי ווי דו האסט זיך געפרייטאיבער דער נחלה פון דעם הויז פון ישראל, פאר וואס זי איז וויסט געווארן, אזוי וועל איך טאן צו דיר;א וויסטעניש וועסטו ווערן, בארג שעיר, און גאנץ אדום אין גאנצן;און זיי וועלן וויסן אז איך בין {dn יהוה}.

/36:1 און דו מענטשנקינד, זאג נביאותאויף די בערג פון ישראל, און זאלסט זאגן: בערג פון ישראל, הערט דאס ווארט פון {dn גאט}. /36:2 אזוי האט געזאגט {dn גאט דער האר}:ווייל דער פיינט האט אויף אייך געזאגט: אהא!אויך די אייביקע הייכן זיינען אונדז צו ירושה געווארן. /36:3 דרום זאג נביאות, און זאלסט זאגן:אזוי האט געזאגט {dn גאט דער האר}:ווייל און באווייל מע האט אייך פארוויסטאון איינגעשלונגען פון רונד ארום, כדי איר זאלט ווערן א ירושהפאר די איבעריקע פעלקער, און איר זייט געקומען אויף דעם גערייד פון צינגער, און דער באריידעריי פון מענטשן, /36:4 דרום איר בערג פון ישראל, הערט דאס ווארט פון {dn גאט דעם האר}:אזוי האט געזאגט {dn גאט דער האר}צו די בערג און צו די הייכן, צו די גראבנס און צו די טאלן, און צו די וויסטע חורבות, און צו די פארלאזענע שטעט, וואס זיינען געווארן צו רויב און צו שפאטביי די איבעריקע פעלקער וואס פון רונד ארום –/36:5 דרום האט {dn גאט דער האר} אזוי געזאגט:פאר וואר, אין דעם פייער פון מיין צארןהאב איך גערעדט וועגן די איבעריקע פעלקער, און וועגן אדום אין גאנצן, וואס האבן געמאכט מיין לאנד זיך פאר א ירושה, מיט שמחה פון גאנצן הארצן, מיט פאראכטונג פון דער זעל, כדי עס צו פארטרייבן צוליב רויב. /36:6 דרום זאג נביאות איבער דער ערד פון ישראל, און זאלסט זאגן צו די בערג און צו די הייכן, צו די גראבנס און צו די טאלן:אזוי האט געזאגט {dn גאט דער האר}:זע, אין מיין כעס און אין מיין גרימצארן האב איך גערעדט, ווייל די שאנד פון די פעלקער האט איר געטראגן. /36:7 דרום האט {dn גאט דער האר} אזוי געזאגט:איך הייב אויף מיין האנט, אויב די פעלקער וואס פון רונד ארום אייך, זיי גופא, וועלן ניט טראגן זייער שאנד!/36:8 און איר, בערג פון ישראל, וועט געבן אייערע צווייגן, און טראגן אייער פרוכט, פאר מיין פאלק ישראל;ווארום זיי זיינען נאנט צו קומען. /36:9 ווארום אט קום איך צו אייך, און איך וועל זיך קערן צו אייך, און איר וועט באארבעט ווערן, און פארזייט ווערן. /36:10 און איך וועל מערן אויף אייך מענטשן, דאס גאנצע הויז פון ישראל אין גאנצן;און די שטעט וועלן באזעצט ווערן, און די חורבות וועלן אפגעבויט ווערן. /36:11 און איך וועל מערן אויף אייך מענטשן און בהמות, און זיי וועלן זיך מערן און פרוכפערן;און איך וועל אייך באזעצן ווי אין אייערע פריערדיקע צייטן, און וועל אייך באגיטיקן מער ווי אין אייער אנהייב;און איר וועט וויסן אז איך בין {dn יהוה}. /36:12 און איך וועל מאכן אומגיין אויף אייך מענטשן, מיין פאלק ישראל;און זיי וועלן דיך ארבן, און וועסט זיי זיין פאר א נחלה, און וועסט זיי מער ניט ווידער פארווארפן.
/36:13 אזוי האט געזאגט {dn גאט דער האר}:ווייל מע זאגט צו אייך:א מענטשנעסערין ביסטו, און א פארווארפערין פון פעלקער ביסטו געווארן. /36:14 דרום וועסטו מענטשן מער ניט עסן, און דיינע פעלקער וועסטו מער ניט פארווארפן, זאגט {dn גאט דער האר}. /36:15 און איך וועל דיך מער ניט מאכן הערןדי שאנד פון די פעלקער, און די חרפה פון די אומותוועסטו מער ניט טראגן, און דיינע פעלקער וועסטו מער ניט מאכן שטרויכלען, זאגט {dn גאט דער האר}.
/36:16 און דאס ווארט פון {dn גאט} איז געווען צו מיר, אזוי צו זאגן:
/36:17 מענטשנקינד, דאס הויז פון ישראל זיצנדיק אויף זייער ערד, האבן זיי זי פאראומרייניקט מיט זייער וועגאון מיט זייערע מעשים;אזוי ווי די אומריינקייט פון אן אפגעזונדערטער פרויאיז געווען זייער וועג פאר מיר. /36:18 און איך האב אויסגעגאסן אויף זיי מיין גרימצארןפאר דעם בלוט וואס זיי האבן פארגאסן אין לאנד, און ווייל מיט זייערע אפגעטער האבן זיי עס פאראומרייניקט. /36:19 און איך האב זיי צעשפרייט צווישן די פעלקער, און זיי זיינען צעווארפן געווארן אין די לענדער;לויט זייער וועג און לויט זייערע מעשיםהאב איך זיי געמשפט. /36:20 און אז זיי זיינען געקומען צו די פעלקערוואס זיי זיינען געקומען אהין, האבן זיי פארשוועכט מיין הייליקן נאמען, אז מע האט אויף זיי געזאגט:דאס פאלק פון {dn גאט} זיינען די דאזיקע, און פון זיין לאנד קומען זיי ארויס. /36:21 און איך האב געשוינט מיין הייליקן נאמען, וואס דאס הויז פון ישראל האט אים פארשוועכטצווישן די פעלקער וואס זיי זיינען געקומען אהין.
/36:22 דרום זאג צו דעם הויז פון ישראל:אזוי האט געזאגט {dn גאט דער האר}:ניט פון אייערט וועגן טו איך, הויז פון ישראל, נייערט פאר מיין הייליקן נאמען, וואס איר האט פארשוועכט צווישן די פעלקערוואס איר זייט געקומען אהין. /36:23 און איך וועל הייליקן מיין גרויסן נאמען, וואס איז פארשוועכט געווארן צווישן די פעלקער, וואס איר האט פארשוועכט צווישן זיי;און די פעלקער וועלן וויסן אז איך בין {dn יהוה}, זאגט {dn גאט דער האר}, ווען איך ווער געהייליקט דורך אייך פאר זייערע אויגן. /36:24 און איך וועל אייך צונויפנעמען פון די פעלקער, און וועל אייך איינזאמלען פון אלע לענדער, און אייך ברענגען אויף אייער ערד. /36:25 און איך וועל שפריצן אויף אייך ריינע וואסער, און איר וועט ריין ווערן;פון אלע אייערע אומריינקייטן און פון אלע אייערע אפגעטערוועל איך אייך רייניקן. /36:26 און איך וועל אייך געבן א ניי הארץ, און א ניי געמיט וועל איך אריינגעבן אין אייך, און איך וועל אפטאן דאס הארץ פון שטיין פון אייער לייב, און וועל אייך געבן א הארץ פון פלייש. /36:27 און מיין גייסט וועל איך אריינגעבן אין אייך, און וועל מאכן אז אין מיינע חוקים זאלט איר גיין, און מיינע געזעצן זאלט איר היטן און טאן. /36:28 און איר וועט זיצן אין דעם לאנדוואס איך האב געגעבן אייערע עלטערן, און איר וועט מיר זיין צום פאלק, און איך וועל אייך זיין צום {dn גאט}. /36:29 און איך וועל אייך העלפן פון אלע אייערע אומריינקייטן, און איך וועל רופן צו דער תבואה, און וועל זי מערן, און וועל ניט געבן אויף אייך קיין הונגער. /36:30 און איך וועל מערן די פרוכט פון בוים, און די וואקסונג פון פעלד, כדי איר זאלט מער ניט אויסשטייןדי חרפה פון הונגער צווישן די פעלקער. /36:31 און איר וועט זיך דערמאנען אייערע שלעכטע וועגן, און אייערע מעשים וואס זיינען ניט גוט געווען, און איר וועט זיך עקלען פאר זיך אלייןאיבער אייערע זינד און איבער אייערע אומווערדיקייטן. /36:32 ניט פון אייערט וועגן טו איך, זאגט {dn גאט דער האר};זאל דאס באוווסט זיין צו אייך;זייט אין בושה און שעמט אייך פאר אייערע וועגן, איר הויז פון ישראל.
/36:33 אזוי האט געזאגט {dn גאט דער האר}:אין דעם טאג וואס איך רייניק אייך פון אלע אייערע זינד, וועל איך באזעצן די שטעט, און די חורבות וועלן אפגעבויט ווערן. /36:34 און דאס פארוויסטע לאנד וועט באארבעט ווערן, אנשטאט וואס עס איז געווען א וויסטענישפאר די אויגן פון איטלעכן דורכגייער. /36:35 און מע וועט זאגן:דאס דאזיקע לאנד דאס פארוויסטעאיז געווארן ווי דער גארטן פון עדן, און די שטעט די חרבע און פארוויסטע און צעשטערטעזיינען באפעסטיקטע באזעצט. /36:36 און וויסן וועלן די פעלקערוואס וועלן איבערבלייבן רונד ארום אייך, אז איך {dn יהוה} האב אפגעבויט די צעשטערטע ערטער, האב באפלאנצט דאס פארוויסטע;איך {dn יהוה} האב גערעדט און וועל טאן. /36:37 אזוי האט געזאגט {dn גאט דער האר}:אויך דערין וועל איך זיך לאזן דערבעטןפון דעם הויז פון ישראל, זיי צו טאן:איך וועל זיי מערן מענטשן ווי שאף. /36:38 ווי די הייליקע שאף, ווי די שאף פון ירושלים אין אירע יום־טובים, אזוי וועלן זיין די חרבע שטעט פול מיט מענטשנשאף;און זיי וועלן וויסן אז איך בין {dn יהוה}.

/37:1 די האנט פון {dn גאט} איז געווען אויף מיר, און ער האט מיך ארויסגעטראגן מיט דעם גייסט פון {dn גאט}, און האט מיך אראפגעלאזט אין מיטן פון דעם טאל, און ער איז געווען פול מיט ביינער. /37:2 און ער האט מיך פארבייגעפירט פארביי זיי רונד ארום, ערשט זיי זיינען געווען זייער פיל איבערן טאל, און פאר וואר, זיי זיינען געווען זייער פארטריקנט. /37:3 און ער האט צו מיר געזאגט:מענטשנקינד, קענען די דאזיקע ביינער לעבעדיק ווערן?האב איך געזאגט: {dn גאט דו האר}, דו ווייסט דאך. /37:4 האט ער צו מיר געזאגט: זאג נביאות צו די דאזיקע ביינער, און זאלסט זאגן צו זיי:איר טרוקענע ביינער, הערט דאס ווארט פון {dn גאט}:/37:5 אזוי האט געזאגט {dn גאט דער האר} צו די דאזיקע ביינער:זעט, איך ברענג אריין אין אייך אן אטעם, און איר וועט לעבעדיק ווערן. /37:6 יא, איך וועל געבן אויף אייך אדערן, און וועל ארויפטאן אויף אייך פלייש, און ארויפציען אויף אייך א הויט, און אריינגעבן אין אייך אן אטעם, און איר וועט לעבעדיק ווערן;און איר וועט וויסן אז איך בין {dn יהוה}.
/37:7 און איך האב נביאות געזאגטאזוי ווי איך בין באפוילן געווארן;און עס איז געווארן א גערויש, ווי איך האב נביאות געזאגט;ערשט א גערודער, און די ביינער האבן גענענט ביין צו זיין ביין. /37:8 און איך האב געזען, ערשט אדערן זיינען אויף זיי, און פלייש איז ארויפגעוואקסן, און א הויט האט זיך אריבערגעצויגן אויף זיי פון אויבן, נאר קיין אטעם איז אין זיי ניט געווען. /37:9 האט ער צו מיר געזאגט:זאג נביאות צו דעם אטעם, זאג נביאות, דו מענטשנקינד, און זאלסט זאגן צו דעם אטעם:אזוי האט געזאגט {dn גאט דער האר}:פון די פיר ווינטן קום, דו אטעם, און הויך אריין אין די דאזיקע הרוגים, אז זיי זאלן לעבעדיק ווערן.
/37:10 און איך האב נביאות געזאגטאזוי ווי ער האט מיר באפוילן, און דער אטעם איז אין זיי אריין, און זיי זיינען לעבעדיק געווארן;און זיי האבן זיך געשטעלט אויף זייערע פיס, א זייער זייער גרויסע מחנה. /37:11 און ער האט צו מיר געזאגט:מענטשנקינד, די דאזיקע ביינער, זיי זיינעןדאס גאנצע הויז פון ישראל;זע, זיי זאגן:פארטריקנט זיינען אונדזערע ביינער, און פארלארן איז אונדזער האפונג;פארשניטן זיינען מיר. /37:12 דרום זאג נביאות, און זאלסט זאגן צו זיי:אזוי האט געזאגט {dn גאט דער האר}:זע, איך עפן אייערע קברים, און וועל אייך, מיין פאלק, אויפברענגען פון אייערע קברים. און אייך ברענגען אויף דער ערד פון ישראל. /37:13 און איר וועט וויסן אז איך בין {dn יהוה}, ווען איך עפן אייערע קברים, און ווען איך ברענג אייך אויף, מיין פאלק, פון אייערע קברים, /37:14 און איך וועל אריינגעבן מיין גייסט אין אייך, און איר וועט לעבעדיק ווערן;און איך וועל אייך בארוען אויף אייער ערד;און איר וועט וויסן אז איך {dn יהוה}האב גערעדט און געטאן, זאגט {dn יהוה}.
/37:15 און דאס ווארט פון {dn גאט} איז געווען צו מיר, אזוי צו זאגן: /37:16 און דו מענטשנקינד, נעם דיר איין האלץ, און שרייב אן אויף אים: פאר יהודה, און פאר די קינדער פון ישראל זיינע חברים; און נעם דיר איין האלץ, און שרייב אן אויף אים: פאר יוסף – דער האלץ פון אפרים, און פון דעם גאנצן הויז פון ישראל זיינע חברים; /37:17 און גענען זיי דיר איינעם צום אנדערן אין איין האלץ, אז זיי זאלן ווערן איינס אין דיין האנט. /37:18 און אז די קינדער פון דיין פאלק וועלן זאגן צו דיר, אזוי צו זאגן: ווילסטו אונדז ניט זאגן וואס די דאזיקע זיינען דיר? /37:19 רעד צו זיי: אזוי האט געזאגט {dn גאט דער האר}: זעט, איך נעם דעם האלץ פון יוסף וואס אין דער האנט פון אפרים, און די שבטים פון ישראל זיינע חברים, און איך וועל זיי צוטאן צו אים אין איינעם מיט דעם האלץ פון יהודה, און איך וועל זיי מאכן פאר איין האלץ, און זיי וועלן ווערן איינער אין מיין האנט. /37:20 און די העלצער וואס דו וועסט אויף זיי שרייבן, זאלן זיין אין דיין האנט פאר זייערע אויגן. /37:21 און רעד צו זיי:
אזוי האט געזאגט {dn גאט דער האר}:זע, איך נעם צונויף די קינדער פון ישראלפון צווישן די פעלקער, וואס זיי זיינען אוועק אהין, און איך וועל זיי איינזאמלען פון רונד ארום, און וועל זיי ברענגען אויף זייער ערד. /37:22 און איך וועל זיי מאכן פאר איין פאלק אין לאנד, אויף די בערג פון ישראל, און איין מלך וועט זיין ביי זיי אלעמען צום מלך;און זיי וועלן מער ניט זיין אין צוויי פעלקער, און וועלן מער ניט צעטיילט ווערן ווידער אין צוויי מלוכות. /37:23 און זיי וועלן זיך מער ניט פאראומרייניקןמיט זייערע אפגעטער, און מיט זייערע אומווערדיקייטן, און מיט אלע זייערע פארברעכן;און איך וועל זיי העלפן פון אלע זייערע וווינערטערוואס זיי האבן געזינדיקט אין זיי, און איך וועל זיי רייניקן;און זיי וועלן מיר זיין צום פאלק, און איך וועל זיי זיין צום {dn גאט}. /37:24 און מיין קנעכט דוד וועט זיין א מלך איבער זיי, און איין פאסטוך וועט זיין ביי זיי אלעמען;און אין מיינע געזעצן וועלן זיי גיין, און מיינע חוקים וועלן זיי היטן און זיי טאן. /37:25 און זיי וועלן זיצן אויף דעם לאנדוואס איך האב געגעבן צו מיין קנעכט, צו יעקבן, וואס אייערע עלטערן זיינען געזעסן דערין;און זיי וועלן זיצן דערויף, זיי, און זייערע קינדער, און זייערע קינדסקינדער ביז אייביק;און מיין קנעכט דוד וועט זיי זיין א פירשט אויף אייביק. /37:26 און איך וועל זיי שליסן א בונד פון שלום –אן אייביקער בונד וועט עס זיין מיט זיי;און איך וועל זיי באזעצן, און זיי מערן, און וועל מאכן מיין הייליקטום צווישן זיי אויף אייביק. /37:27 און מיין רוונג וועט זיין איבער זיי;און איך וועל זיי זיין צום {dn גאט}, און זיי וועלן מיר זיין צום פאלק. /37:28 און די פעלקער וועלן וויסן אז איך {dn יהוה} הייליק ישראל, ווען מיין הייליקטום וועט זיין צווישן זיי אויף אייביק.

/38:1 און דאס ווארט פון {dn גאט} איז געווען צו מיר, אזוי צו זאגן:/38:2 מענטשנקינד, טו דיין פנים צו גוגן אין לאנד מגוג, דעם אויבערפירשט פון משך און תובל, און זאג נביאות אויף אים;/38:3 און זאלסט זאגן: אזוי האט געזאגט {dn גאט דער האר}:זע, איך קום צו דיר, גוג, דו אויבערפירשט פון משך און תובל. /38:4 און איך וועל דיך פארנארן, און וועל אריינטאן רינגען אין דיינע קינבאקן, און וועל דיך ארויסציען מיט דיין גאנצן חיל, פערד און רייטער, פראכטיק אנגעטאן אלע, א גרויס געזעמל, מיט פאנצערס און שילדן, וואס האלטן שווערדן אלע. /38:5 פרס, כוש, און פוט מיט זיי, אלע מיט שילדן און קיווערס. /38:6 גומר, און אלע אירע מחנות, דאס הויז פון תוגרמה, די עקן פון צפון, און אלע זייערע מחנות –פיל פעלקער מיט דיר. /38:7 ברייט דיך אן און זיי אנגעברייט, דו און אלע דיינע געזעמלעןוואס זיינען איינגעזאמלט ארום דיר, און זיי ביי זיי אפגעהיט. /38:8 אין פיל טעג ארום וועסטו באפוילן ווערן, אין סוף פון די יארן וועסטו קומען אויף א לאנדוואס איז אומגעקערט פון שווערד, וואס איז איינגעזאמלט פון פיל פעלקער –אויף די בערג פון ישראל. וואס זיינען געווען א שטענדיקע וויסטעניש;אבער עס איז ארויסגעצויגן געווארן פון די פעלקער, און זיי זיצן אין זיכערקייט אלע. /38:9 און וועסט ארויפגיין ווי עס קומט א געוויטער, ווי א וואלקן צו באדעקן די ערד וועסטו זיין, דו און אלע דיינע מחנות, און פיל פעלקער מיט דיר. /38:10 אזוי האט געזאגט {dn גאט דער האר}:און עס וועט זיין אין יענעם טאג, וועלן דיר ארויפקומען זאכן אויפן הארצן, און וועסט טראכטן א בייזע טראכטונג. /38:11 און וועסט זאגן:איך וועל ארויפגיין אויף דעם לאנד פון אפענע שטעט, איך וועל קומען אויף די רויקע וואס זיצן אין זיכערקייט, וואס זיצן אלע אן א מויער, און ניטא ביי זיי ריגל און טויערן;/38:12 צו רויבן זאקרויב, און צו ראבעווען רויב, צו לייגן דיין האנט אויף חורבות באזעצטע, און אויף א פאלק איינגעזאמלט פון פיל פעלקער, וואס האט אנגעשאפט פי און פארמעג –די וואס זיצן אויפן נאפל פון דער ערד. /38:13 שבא, און דדן, און די סוחרים פון תרשיש, און אלע אירע יונגלייבן, וועלן זאגן צו דיר:קומסטו זאקרויב צו רויבן?האסטו איינגעזאמלט דיין געזעמל רויב צו ראבעווען?זילבער און גאלד אוועקצוטראגן?פי און פארמעג אוועקצונעמען?פיל זאקרויב צו רויבן?
/38:14 דרום זאג נביאות, דו מענטשנקינד, און זאלסט זאגן צו גוגן:אזוי האט געזאגט {dn גאט דער האר}:פאר וואר, אין יענעם טאגוואס מיין פאלק ישראל זיצט אין זיכערקייט, וועסטו זיך דערוויסן. /38:15 און וועסט קומען פון דיין ארט, פון די עקן פון צפון, דו, און פיל פעלקער מיט דיר, רייטער אויף פערד אלע, א גרויס געזעמל, און חיל א סך. /38:16 און וועסט ארויפגיין אויף מיין פאלק ישראלווי א וואלקן צו באדעקן די ערד –אין סוף פון די טעג וועט דאס זיין –און איך וועל דיך ברענגען אויף מיין לאנד, כדי די אומות זאלן מיך דערקענען, ווען איך ווער געהייליקט דורך דיר, גוג, פאר זייערע אויגן.
/38:17 אזוי האט געזאגט {dn גאט דער האר}:דו ביסט דאך דער וואס איך האב אנגעזאגטאין פריערדיקע טעג דורך מיינע קנעכטדי נביאים פון ישראל, וואס האבן נביאות געזאגט אין יענע טעג, יארן נאכאנאנד, אז איך וועל דיך ברענגען אויף זיי. /38:18 און עס וועט זיין אין יענעם טאג, אין דעם טאג וואס גוג קומט אויף דער ערד פון ישראל, זאגט {dn גאט דער האר}, וועט אויפגיין מיין גרימצארן אין מיין נאז. /38:19 און אין מיין פארדראס, אין דעם פייער פון מיין צארן האב איך גערעדט:אויב אין יענעם טאג וועט ניט זייןא גרויסע ציטערניש אויף דער ערד פון ישראל!/38:20 און ציטערן וועלן פאר מיר די פישן פון ים, און דער פויגל פון הימל. און די חיה פון פעלד, און יעטוועדער שרץ וואס קריכט אויף דער ערד, און יעטוועדער מענטש וואס אויפן געזיכט פון דער ערד;און צעשטערט ווערן וועלן די בערג, און איינפאלן וועלן די פעלדזטרעפ, און יעטוועדער מויער וועט צו דער ערד פאלן. /38:21 און איך וועל רופן קעגן אים אויף אלע מיינע בערג א שווערד, זאגט {dn גאט דער האר};איינעמס שווערד וועט זיין קעגן אנדערן. /38:22 און איך וועל זיך משפטן מיט אים, מיט פעסט און מיט בלוט;און א פלייציקן רעגן, און האגלשטיינער, פייער, און שוועבל, וועל איך מאכן רעגענען אויף אים און אויף זיינע מחנותאון אויף די פיל פעלקער וואס מיט אים. /38:23 און איך וועל געגרייסט ווערן און געהייליקט ווערן, און איך וועל זיך לאזן דערקענען פאר די אויגן פון פיל אומות, און זיי וועלן וויסן אז איך בין {dn יהוה}.

/39:1 און דו מענטשנקינד, זאג נביאות אויף גוגן, און זאלסט זאגן:אזוי האט געזאגט {dn גאט דער האר}:זע, איך קום צו דיר, גוג, דו אויבערפירשט פון משך און תובל. /39:2 און איך וועל דיך פארנארן, און דיך פירן, און וועל דיך אויפברענגען פון די עקן פון צפון, און דיך ברענגען אויף די בערג פון ישראל. /39:3 און איך וועל ארויסשלאגן דיין בויגן פון דיין לינקער האנט, און דיינע פיילן וועל איך פון דיין רעכטער האנט מאכן ארויספאלן. /39:4 אויף די בערג פון ישראל וועסטו פאלן, דו, און אלע דיינע מחנות, און די פעלקער וואס מיט דיר;פאר אלערליי געפליגלטע רויבפויגלעןאון די חיות פון פעלד, האב איך דיך געגעבן צו שפייז. /39:5 אויפן פרייען פעלד וועסטו פאלן, ווארום איך האב גערעדט, זאגט {dn גאט דער האר}. /39:6 און איך וועל אנשיקן א פייער אויף מגוג, און אויף די וואס זיצן אויף די אינדזלען אין זיכערקייט;און זיי וועלן וויסן אז איך בין {dn יהוה}. /39:7 און מיין הייליקן נאמעןוועל איך באוווסט מאכן צווישן מיין פאלק ישראל, און איך וועל מער ניט לאזן פארשוועכט ווערןמיין הייליקן נאמען;און די פעלקער וועלן וויסןאז איך {dn יהוה} בין הייליק אין ישראל. /39:8 זע, עס קומט, און עס געשעט, זאגט {dn גאט דער האר};דאס איז דער טאג וואס איך האב אנגעזאגט. /39:9 און די באוווינער פון די שטעט פון ישראל וועלן ארויסגיין, און וועלן ברענען און הייצןמיט וואפן און שילדן און פאנצערס, מיט בויגנס און מיט פיילן, און מיט האנטשטעקנס און מיט שפיזן, און זיי וועלן ברענען פייער דערמיט זיבן יאר. /39:10 און זיי וועלן ניט נעמען האלץ פון פעלד, און ניט האקן פון די וועלדער, נייערט מיטן וואפן וועלן זיי ברענען פייער;און זיי וועלן באראבעווען זייערע באראבעווער, און בארויבן זייערע רויבער, זאגט {dn גאט דער האר}.
/39:11 און עס וועט זיין אין יענעם טאג, וועל איך געבן גוגן אן ארט פאר א קבר אין ישראל, דעם טאל פון די דורכגייער צום מזרח פון ים; און עס וועט פארשפארן די דורכגייער דעם וועג; און מע וועט דארטן באגראבן גוגן און זיין גאנצן המון, און מע וועט עס רופן גי־המון-גוג. /39:12 און דאס הויז פון ישראל וועט זיי באגראבן זיבן חדשים נאכאנאנד, כדי צו רייניקן דאס לאנד. /39:13 און דאס גאנצע פאלק פון לאנד וועט זיי באגראבן; און זיי וועט זיין פאר א שם דער טאג וואס איך ווער געערלעכט, זאגט {dn גאט דער האר}. /39:14 און שטענדיקע לייט וועט מען אפשיידן וואס וועלן דורכגיין דורכן לאנד, צו באגראבן מיט די דורכגייער די וואס זיינען געבליבן אויפן געזיכט פון לאנד, כדי עס צו רייניקן – צום סוף פון זיבן חדשים וועלן זיי עס דורכזוכן. /39:15 און אז די דורכגייער וועלן דורכגיין דורכן לאנד, און עמעצער וועט דערזען א ביין פון א מענטשן, וועט ער אויפשטעלן דערביי א צייכן, ביז די באגרעבער וועלן אים באגראבן אין גי־המון-גוג. /39:16 און המונה וועט אויך זיין דער נאמען פון א שטאט. אזוי וועלן זיי רייניקן דאס לאנד.
/39:17 און דו מענטשנקינד, אזוי האט געזאגט {dn גאט דער האר}:זאג צו אלערליי געפליגלטע פויגלען, און צו אלע חיות פון פעלד:זאמלט אייך איין, און קומט;קלייבט אייך אויף פון רונד ארוםצו מיין שלאכטונג וואס איך שלאכט פאר אייך, א גרויסע שלאכטונג אויף די בערג פון ישראל, און איר וועט עסן פלייש, און טרינקען בלוט. /39:18 פלייש פון גיבורים וועט איר עסן, און בלוט פון פירשטן פון דער ערד וועט איר טרינקען;ווידערס, לעמער, און בעק, אקסן, געשטאפטע פון בשן אלע. /39:19 און איר וועט עסן פעטס צו זאט, און וועט טרינקען בלוט צום שכור ווערן, פון מיין שלאכטונג וואס איך האב געשלאכט פאר אייך. /39:20 און איר וועט זיך זעטן ביי מיין טיש מיט פערד און רייטער, מיט גיבורים און אלערליי מלחמה־לייט, זאגט {dn גאט דער האר}. /39:21 און איך וועל געבן מיין כבוד צווישן די פעלקער, און אלע פעלקער וועלן זען מיין משפט וואס איך האב געטאן, און מיין האנט וואס איך האב ארויפגעטאן אויף זיי. /39:22 און דאס הויז פון ישראל וועט וויסןפון יענעם טאג אן און ווייטער, אז איך בין {dn יהוה} זייער {dn גאט}. /39:23 און די פעלקער וועלן וויסן, אז דורך זייערע זינד איז אין גלות אוועק דאס הויז פון ישראל, פאר וואס זיי האבן געפעלשט אן מיר, און איך האב פארבארגן מיין פנים פון זיי;און איך האב זיי געגעבן אין דער האנט פון זייערע פיינט, און זיי זיינען געפאלן דורכן שווערד אלע. /39:24 לויט זייער אומריינקייט און לויט זייערע פארברעכןהאב איך געטאן מיט זיי, און פארבארגן מיין פנים פון זיי. /39:25 פאר וואר, אזוי האט געזאגט {dn גאט דער האר}:אצונד וועל איך אומקערן די געפאנגענשאפט פון יעקב, און וועל דערבארימען דאס גאנצע הויז פון ישראל;און איך וועל זיך אננעמען פאר מיין הייליקן נאמען. /39:26 און זיי וועלן טראגן זייער שאנד, און זייער גאנצע פעלשונג וואס זיי האבן געפעלשט אן מיר, ווען זיי זיצן אויף זייער ערד אין זיכערקייט, און קיינער שרעקט זיי ניט;/39:27 ווען איך קער זיי צוריק פון די פעלקער, און וועל זיי איינזאמלען פון די לענדער פון זייערע פיינט, און וועל געהייליקט ווערן דורך זייפאר די אויגן פון פיל אומות. /39:28 און זיי וועלן וויסן אז איך בין {dn יהוה} זייער {dn גאט}, ווען איך פארטרייב זיי צו די אומות, און וועל זיי דערנאך איינזאמלען אויף זייער ערד;און איך וועל פון זיי מער ניט איבערלאזן דארטן. /39:29 און איך וועל מער ניט פארבארגן מיין פנים פון זיי, ווארום איך האב אויסגעגאסן מיין גייסטאויף דעם הויז פון ישראל, זאגט {dn גאט דער האר}.

/40:1 אין פינף און צוואנציקסטן יאר פון אונדזער גלות, אין אנהייב יאר, אין צענטן טאג פון חודש, אין פערצנטן יאר נאך דעם ווי די שטאט איז געשלאגן געווארן, גענוי אין דעם דאזיקן טאג, איז געווען אויף מיר די האנט פון {dn גאט}, און ער האט מיך אהין געבראכט. /40:2 אין זעונגען פון {dn גאט} האט ער מיך געבראכט קיין ארץ־ישראל, און ער האט מיך אראפגעלאזט אויף א זייער הויכן בארג, און אויף אים איז געווען אזוי ווי דאס געבוי פון א שטאט, אין דרום. /40:3 און ער האט מיך אהין געבראכט, ערשט דארטן איז א מאן וואס זיין אויסזען איז אזוי ווי דאס אויסזען פון קופער, און א פלאקסענע שנור איז אין זיין האנט, און א מעסטשטאנג; און ער שטייט אין טויער. /40:4 און דער מאן האט צו מיר גערעדט: מענטשנקינד, זע מיט דיינע אויגן, און מיט דיינע אויערן הער, און לייג צו דיין הארץ צו אלץ וואס איך ווייז דיר, ווארום כדי דיר צו ווייזן ביסטו געבראכט געווארן אהער; דערצייל אלץ וואס דו זעסט צו דעם הויז פון ישראל.
/40:5 און זע, א מויער איז געווען דרויסן פון דעם הויז רונד ארום; און אין דער האנט פון דעם מאן איז געווען א מעסטשטאנג פון זעקס איילן, איטלעכע פון אן אייל מיט א האנטברייט; און ער האט אפגעמאסטן די ברייט פון דעם בנין, איין שטאנג, און די הייך איין שטאנג.  /40:6 און ער איז געקומען צו א טויער וואס זיין פאדערזייט איז געווען צו מזרח, און ער איז ארויפגעגאנגען אויף זיינע טרעפ, און האט אפגעמאסטן די שוועל פון דעם טויער, איין שטאנג די ברייט – די איין שוועל, איין שטאנג די ברייט. /40:7 און איטלעכער אלקער איז געווען איין שטאנג די לענג, און איין שטאנג די ברייט, און צווישן די אלקערס פינף איילן; און די שוועל פון דעם טויער לעבן דעם פירהויז פון טויער פון אינעווייניק איז געווען איין שטאנג. /40:8 און ער האט אפגעמאסטן דאס פירהויז פון טויער פון אינעווייניק, איין שטאנג. /40:9 און ער האט אפגעמאסטן דאס פירהויז פון טויער, אכט איילן, און זיינע טירזיילן, צוויי איילן; און דאס פירהויז פון טויער איז געווען פון אינעווייניק. /40:10 און די אלקערס פון דעם טויער צו מזרח זיינען געווען דריי פון דער זייט, און דריי פון דער אנדער זייט; איין מאס פאר זיי דרייען, און איין מאס פאר די טירזיילן פון דער זייט און פון דער אנדער זייט. /40:11 און ער האט אפגעמאסטן די ברייט פון דעם טויעראיינגאנג, צען איילן; די לענג פון טויער, דרייצן איילן. /40:12 און אן ארומצאם איז געווען פאר די אלקערס, איין אייל פון דער זייט , און איין אייל ארומצאם פון דער אנדער זייט; און די אלקערס זיינען געווען זעקס איילן פון דער זייט, און זעקס איילן פון דער אנדער זייט. /40:13 און ער האט אפגעמאסטן דעם טויער, פון דעם דאך פון איין אלקער צו דעם אנטקעגנדיקן דאך, פינף און צוואנציק איילן די ברייט; אן עפענונג קעגן אן עפענונג. /40:14 און ער האט געמאכט די טירזיילן זעכציק איילן, ביז אויף די טירזיילן פון הויף אין די טויערן רונד ארום. /40:15 און פון דער פאדערזייט פון דעם איינגאנגטויער ביז דער פאדערזייט פון דעם אינעווייניקסטן פירהויז פון טויער איז געווען פופציק איילן. /40:16 און שמאלע פענצטער זיינען געווען אין די אלקערס, און אין זייערע טירזיילן, אינעווייניקצו צום טויער רונד ארום, און אזוי אין די געוועלבן; און פענצטער רונד ארום אינעווייניקצו; און אויף די טירזיילן טייטלביימער.
/40:17 און ער האט מיך געבראכט אין דעם אויסנווייניקסטן הויף, ערשט דארטן זיינען קאמערן, און א פלאסטערונג איז געמאכט אין הויף רונד ארום; דרייסיק קאמערן אויף דער פלאסטערונג. /40:18 און די פלאסטערונג איז געווען ביי דער זייט פון די טויערן אקעגן דער לענג פון די טויערן – די אונטערשטע פלאסטערונג. /40:19 און ער האט אפגעמאסטן די ברייט, פון פאר דעם אונטערשטן טויער ביז פאר דעם אינעווייניקסטן הויף פון אויסנווייניק, הונדערט איילן, אין מזרח און אין צפון.
/40:20 אויך דעם טויער פון דעם אויסנווייניקסטן הויף וואס זיין פאדערזייט איז געווען צו צפון, האט ער אויסגעמאסטן, זיין לענג און זיין ברייט. /40:21 און זיינע אלקערס זיינען געווען דריי פון דער זייט און דריי פון דער אנדער זייט; און זיינע טירזיילן און זיינע געוועלבן אזוי ווי די מאס פון דעם ערשטן טויער; פופציק איילן זיין לענג, און די ברייט פינף און צוואנציק איילן. /40:22 און זיינע פענצטער, און זיינע געוועלבן, און זיינע טייטלביימער, אזוי ווי די מאס פון דעם טויער וואס זיין פאדערזייט איז געווען צו מזרח; און אויף זיבן טרעפ איז מען ארויפגעגאנגען אין אים; און זיינע געוועלבן זיינען געווען פאר זיי. /40:23 און א טויער צום אינעווייניקסטן הויף איז געווען קעגן טויער צו צפון, און צו מזרח; און ער האט אפגעמאסטן פון טויער צו טויער הונדערט איילן.
/40:24 און ער האט מיך געפירט צו דרום, ערשט דארטן איז א טויער צו דרום; און ער האט אפגעמאסטן זיינע טירזיילן און זיינע געוועלבן אזוי ווי יענע מאסן. /40:25 און פענצטער זיינען געווען אין אים, און אין זיינע געוועלבן רונד ארום, אזוי ווי יענע פענצטער; פופציק איילן די לענג, און די ברייט פינף און צוואנציק איילן. /40:26 און זיבן טרעפ זיינען געווען זיין ארויפגאנג, און זיינע געוועלבן זיינען געווען פאר זיי; און ער האט געהאט טייטלביימער, איינעם פון דער זייט, און איינעם פון דער אנדער זייט, אויף זיינע טירזיילן. /40:27 און א טויער איז געווען צום אינעווייניקסטן הויף אקעגן דרום; און ער האט אפגעמאסטן פון טויער צו טויער אקעגן דרום הונדערט איילן.
/40:28 און ער האט מיך געבראכט צום אינעווייניקסטן הויף דורך דעם טויער פון דרום, און ער האט אפגעמאסטן דעם טויער פון דרום אזוי ווי יענע מאסן. /40:29 און זיינע אלקערס, און זיינע טירזיילן, און זיינע געוועלבן, זיינען געווען אזוי ווי יענע מאסן; און פענצטער זיינען געווען אין אים, און אין זיינע געוועלבן רונד ארום; פופציק איילן די לענג, און די ברייט פינף און צוואנציק איילן. /40:30 און געוועלבן זיינען געווען רונד ארום; די לענג איז געווען פינף און צוואנציק איילן, און די ברייט פינף איילן. /40:31 און זיינע געוועלבן זיינען געווען צום אויסנווייניקסטן הויף צו, און טייטלביימער זיינען געווען אויף זיינע טירזיילן; און אכט טרעפ זיינען געווען זיין ארויפגאנג.
/40:32 און ער האט מיך געבראכט אין דעם אינעווייניקסטן הויף אקעגן מזרח, און ער האט אפגעמאסטן דעם טויער אזוי ווי יענע מאסן. /40:33 און זיינע אלקערס, און זיינע טירזיילן, און זיינע געוועלבן, זיינען געווען אזוי ווי יענע מאסן; און פענצטער זיינען געווען אין אים, און אין זיינע געוועלבן רונד ארום; די לענג פופציק איילן, און די ברייט פינף און צוואנציק איילן. /40:34 און זיינע געוועלבן זיינען געווען צום אויסנווייניקסטן הויף צו, און טייטלביימער זיינען געווען אויף זיינע טירזיילן, פון דער זייט און פון דער אנדער זייט; און אכט טרעפ זיינען געווען זיין ארויפגאנג.
/40:35 און ער האט מיך געבראכט צו דעם טויער פון צפון, און האט אפגעמאסטן אזוי ווי יענע מאסן – /40:36 זיינע אלקערס, און זיינע טירזיילן, און זיינע געוועלבן; און פענצטער זיינען געווען אין אים רונד ארום; די לענג פופציק איילן, און די ברייט פינף און צוואנציק איילן. /40:37 און זיינע טירזיילן זיינען געווען צום אויסנווייניקסטן הויף צו, און טייטלביימער זיינען געווען אויף זיינע טירזיילן, פון דער זייט און פון דער אנדער זייט; און אכט טרעפ זיינען געווען זיין ארויפגאנג.
/40:38 און א קאמער איז געווען, מיט איר איינגאנג אין די טירזיילן פון די טויערן; דארטן זאל מען אפשווענקען דאס בראנדאפפער. /40:39 און אין דעם פירהויז פון טויער זיינען געווען צוויי טישן פון דער זייט, און צוויי טישן פון דער אנדער זייט, צו שעכטן אויף זיי דאס בראנדאפפער, און דאס זינדאפפער, און דאס שולדאפפער. /40:40 און אויף איין זייט פון דרויסן, ווי מע גייט ארויף צום איינגאנג פון צפון־טויער, זיינען געווען צוויי טישן, און אויף דער אנדער זייט פון דעם פירהויז וואס צום טויער צוויי טישן. /40:41 פיר טישן פון דער זייט, און פיר טישן פון דער אנדער זייט, ביין זייט פון טויער – אכט טישן וואס אויף זיי זאל מען שעכטן. /40:42 און פיר טישן פארן בראנדאפפער, פון געהאקטע שטיינער, די לענג אן אייל און א האלב, און די ברייט אן אייל און א האלב, און די הייך אן אייל, וואס אויף זיי זאל מען אוועקלייגן די כלים וואס מע שעכט מיט זיי דאס בראנדאפפער און דאס שלאכטאפפער. /40:43 און האקן פון איין האנטברייט זיינען געווען באפעסטיקט אינעווייניק רונד ארום; און אויף די טישן האט געזאלט זיין דאס פלייש פון דעם קרבן. /40:44 און דרויסן פון דעם אינעווייניקסטן טויער זיינען געווען קאמערן פאר די וועכטער אין דעם אינעווייניקסטן הויף וואס ביין זייט פון צפון־טויער, און זייער פאדערזייט איז געווען צו דרום; איינע ביין זייט פון מזרח־טויער מיט דער פאדערזייט צו צפון. /40:45 און ער האט צו מיר געזאגט: די דאזיקע קאמער וואס איר פאדערזייט איז צו דרום, איז פאר די כהנים וואס היטן די היטונג פון הויז. /40:46 און די קאמער וואס איר פאדערזייט איז צו צפון, איז פאר די כהנים, וואס היטן די היטונג פון מזבח; דאס זיינען די קינדער פון צדוק, די פון די קינדער פון לוי וואס גענענען צו {dn גאט}, אים צו דינען.
/40:47 און ער האט אויסגעמאסטן דעם הויף, די לענג הונדערט איילן, און די ברייט הונדערט איילן, פירעקעכדיק; און דער מזבח איז געווען פארן הויז.
/40:48 און ער האט מיך געבראכט צום פאליש פון דעם הויז, און האט אפגעמאסטן די טירזיילן פון דעם פאליש, פינף איילן דער זייט, און פינף איילן פון דער אנדער זייט; און די ברייט פון דעם טויער, דריי איילן פון דער זייט, און דריי איילן פון דער אנדער זייט. /40:49 די לענג פון דעם פאליש צוואנציק איילן, און די ברייט עלף איילן; און מיט טרעפ איז מען ארויפגעגאנגען צו אים; און זיילן זיינען געווען לעבן די טירזיילן, איינער פון דער זייט, און איינער פון דער אנדער זייט.

/41:1 און ער האט מיך געבראכט צום היכל, און האט אפגעמאסטן די טירזיילן, זעקס איילן די ברייט פון דער זייט, און זעקס איילן די ברייט פון דער אנדער זייט – די ברייט פון דעם געצעלט. /41:2 און די ברייט פון דעם איינגאנג צען איילן, און די זייטן פון דעם איינגאנג פינף איילן פון דער זייט, און פינף איילן פון דער אנדער זייט. און ער האט אפגעמאסטן זיין לענג, פערציק איילן, און די ברייט, צוואנציק איילן.
/41:3 און ער איז אריינגעגאנגען אינעווייניק, און האט אפגעמאסטן די טירזיילן פון דעם איינגאנג, צוויי איילן, און דעם איינגאנג, זעקס איילן, און די ברייט פון דעם איינגאנג, זיבן איילן. /41:4 און ער האט אפגעמאסטן זיין לענג, צוואנציק איילן, און די ברייט, צוואנציק איילן, פאר דעם היכל; און ער האט צו מיר געזאגט: דאס איז דער קדשי־קדשים.
/41:5 און ער האט אפגעמאסטן די וואנט פון דעם הויז, זעקס איילן, און די ברייט פון א זייטקאמער, פיר איילן, רונד ארום הויז פון אלע זייטן. /41:6 און די זייטקאמערן זיינען געווען א קאמער איבער א קאמער, דריי און דרייסיק מאל; און זיי זיינען אריינגעגאנגען אין דער וואנט וואס צום הויז פאר די זייטקאמערן רונד ארום, כדי זיך צו האלטן דעראן, און זיי זאלן זיך ניט האלטן אן דער וואנט פון הויז. /41:7 און וואס העכער און העכער אלץ ברייטער זיינען געווארן רונד ארום די זייטקאמערן; ווארום דער ארומבוי פון הויז איז געגאנגען העכער און העכער רונד ארום הויז; דרום האט דאס הויז געהאט אויבן מער ברייטקייט; און אזוי איז מען ארויף פון דער אונטערשטער ריי צו דער אייבערשטער דורך דער מיטלסטער. /41:8 און איך האב געזען אז דאס הויז האט געהאט א דערהייכונג רונד ארום; די גרונטפעסטן פון די זייטקאמערן זיינען געווען א פולער שטאנג פון זעקס איילן ביים געלענק. /41:9 די גרעב פון דער אויסנווייניקסטער וואנט פון די זייטקאמערן איז געווען פינף איילן; און וואס איז געלאזט געווארן פריי צווישן די זייטקאמערן וואס ביים הויז. /41:10 און צווישן די קאמערן, איז געווען צוואנציק איילן די ברייט, רונד ארום הויז פון אלע זייטן. /41:11 און די איינגאנגען פון די זייטקאמערן זיינען געווען צו דעם פריי געלאזטן ארט צו, איין איינגאנג צו צפון, און איין איינגאנג צו דרום; און די ברייט פון דעם פריי געלאזטן ארט איז געווען פינף איילן רונד ארום.
/41:12 און דער בנין וואס איז געווען פאר דעם אפגעזונדערטן ארט אין דער זייט קעגן מערב, איז געווען די ברייט זיבעציק איילן, און די וואנט פון דעם בנין פינף איילן די גרעב רונד ארום, און זיין לענג ניינציק איילן.
/41:13 און ער האט אפגעמאסטן דאס הויז, הונדערט איילן די לענג, און דעם אפגעזונדערטן ארט, און דעם בנין מיט זיינע ווענט, הונדערט איילן די לענג; /41:14 און די ברייט פון דער פאדערזייט פון דעם הויז און פון דעם אפגעזונדערטן ארט צו מזרח, הונדערט איילן. /41:15 און ער האט אפגעמאסטן די לענג פון דעם בנין פאר לענג פון דעם אפגעזונדערטן ארט, וואס אויף זיין הינטערשטער זייט, און זיינע באלקאנען פון דער זייט און פון דער אנדער זייט, הונדערט איילן.
און דער היכל, דער אינעווייניקסטער ארט, און די פאדערהייזער פון הויף, /41:16 די שוועלן, און די שמאלע פענצטער, און די באלקאנען רונד ארום זיי דרייען, אקעגן די שוועלן, זיינען געווען באטאוולט מיט האלץ רונד ארום און פון דער ערד ביז די פענצטער – און די פענצטער זיינען געווען פארדעקט – /41:17 ביז איבערן איינגאנג, און ביז דעם אינעווייניקסטן הויז, און אויסנווייניק, און אויף דער גאנצער וואנט רונד ארום, אינעווייניק און אויסנווייניק, לויט א מאס. /41:18 און עס איז געווען געמאכט מיט כרובים און טייטלביימער, און א טייטלבוים צווישן א כרוב און א כרוב; און צוויי פנימער האט געהאט איטלעכער כרוב, /41:19 מיט דעם פנים פון א מענטשן קעגן א טייטלבוים פון דער זייט, און דעם פנים פון א יונגן לייב קעגן א טייטלבוים פון דער אנדער זייט; געמאכט אויפן גאנצן הויז רונד ארום. /41:20 פון דער ערד ביז איבערן איינגאנג זיינען די כרובים און די טייטלביימער געווען געמאכט; דאס גלייכן אויף דער וואנט פון היכל. /41:21 און די ביישטידלעך פון היכל זיינען געווען פירעקעכדיק; און די פאדערזייט פון דעם הייליקטום איז געווען אין אויסזען אזוי ווי די זעונג.
/41:22 און דער מזבח איז געווען פון האלץ, דריי איילן הויך, און זיין לענג צוויי איילן; אי זיינע ווינקלען צו אים, אי זיין לענג, און זיינע ווענט, פון האלץ. און ער האט צו מיר געזאגט: דאס איז דער טיש וואס פאר {dn גאט}.
/41:23 און צוויי טירן זיינען געווען צום היכל און צום הייליקטום. /41:24 און צוויי פליגלען האבן די טירן געהאט, צוויי דרייעדיקע פליגלען, צוויי אין איין טיר, און צוויי פליגלען אין דער אנדערער. /41:25 און אויף זיי, אויף די טירן פון דעם היכל, זיינען געווען געמאכט כרובים און טייטלביימער, אזוי ווי זיי זיינען געמאכט געווען אויף די ווענט; און א הילצערן באלקנדעכל איז געווען פארנט פון פאליש פון אויסנווייניק. /41:26 און שמאלע פענצטער און טייטלביימער זיינען געווען פון דער זייט און פון דער אנדער זייט, אויף די זייטן פון פאליש, און אויף די זייטקאמערן פון דעם הויז און די באלקנדעכלעך.

/42:1 און ער האט מיך ארויסגעפירט אין דעם אויסנווייניקסטן הויף אויפן וועג צו צפון, און האט מיך געבראכט צו די קאמערן וואס אקעגן דעם אפגעזונדערטן ארט, און וואס אקעגן דעם בנין, צו צפון, /42:2 צו דער פאדערזייט, הונדערט איילן די לענג, מיט דעם איינגאנג אין צפון, און פופציק איילן די ברייט, /42:3 אקעגן די צוואנציק איילן פון דעם אינעווייניקסטן הויף, און אקעגן דער פלאסטערונג פון דעם אויסנווייניקסטן הויף, מיט א באלקאן קעגן א באלקאן אין דריטן שטאק. /42:4 און פאר די קאמערן איז געווען א גאנג, צען איילן די ברייט אינעווייניקצו, א וועג פון איין אייל; און זייערע איינגאנגען זיינען געווען צו צפון. /42:5 און די אויבערשטע קאמערן זיינען געווען קירצער – ווייל די באלקאנען האבן אוועקגענומען פון זיי – פון די אונטערשטע און פון די מיטלסטע אין דעם בנין. /42:6 ווארום דרייגארנדיק זיינען זיי געווען, און זיי האבן ניט געהאט קיין זיילן אזוי ווי די זיילן פון הויף, דרום איז אפגענומען געווארן, לגבי די אונטערשטע און די מיטלסטע, פון דעם באדעם. /42:7 און די מויער וואס דרויסן אקעגן די קאמערן, צו דעם אויסנווייניקסטן הויף צו, פארנט פון די קאמערן, איר לענג איז געווען פופציק איילן. /42:8 ווארום די לענג פון די קאמערן וואס צום אויסנווייניקסטן הויף צו איז געווען פופציק איילן; אבער זע, פאר דעם טעמפל איז געווען הונדערט איילן. /42:9 און אונטער די דאזיקע קאמערן איז געווען דער איינגאנג פון מזרח, אז מע איז געקומען צו זיי פון דעם אויסנווייניקסטן הויף. /42:10 אין דער ברייט פון דער מויער פון הויף צו מזרח, פאר דעם אפגעזונדערטן ארט, און פאר דעם בנין, זיינען געווען קאמערן, /42:11 מיט א וועג פאר זיי; אזוי ווי דאס אויסזען פון די קאמערן וואס צו צפון, אזוי ווי זייער לענג, און אזוי ווי זייער ברייט, מיט אלע זייערע ארויסגאנגען, און אזוי ווי זייערע איינריכטונגען; און אזוי ווי זייערע טירן, /42:12 אזוי אויך זיינען געווען די טירן פון די קאמערן וואס צו דרום; א טיר איז געווען אין אנהייב פון דעם וועג, דעם וועג וואס גלייך פאר דער מויער, אקעגן מזרח, ווי מע קומט אין זיי אריין.
/42:13 און ער האט צו מיר געזאגט: די קאמערן פון צפון און די קאמערן פון דרום וואס פאר דעם אפגעזונדערטן ארט, דאס זיינען די הייליקע קאמערן, וואס די כהנים וואס זיינען נאנט צו {dn גאט}, זאלן דארטן עסן די הייליקסטע הייליקייטן; דארטן זאלן זיי אוועקלייגן די הייליקסטע הייליקייטן, און דאס שפייזאפפער, און דאס זינדאפפער, און דאס שולד־אפפער, ווארום דער ארט איז הייליק. /42:14 אז זיי גייען אריין, די כהנים, זאלן זיי ניט ארויסגיין פון דעם הייליקטום אין דעם אויסנווייניקסטן הויף, נייערט זיי זאלן אפריער אוועקלייגן דארטן זייערע קליידער וואס זיי דינען אין זיי, ווארום זיי זיינען הייליק; און זיי זאלן אנטאן אנדערע קליידער, און גענענען אין דעם הויף וואס פארן פאלק.
/42:15 און אז ער האט געענדיקט די מעסטונגען פון דעם אינעווייניקסטן הויז, האט ער מיך ארויסגעפירט דורך דעם טויער וואס זיין פאדערזייט איז געווען צו מזרח, און ער האט עס אפגעמאסטן רונד ארום. /42:16 ער האט אפגעמאסטן די מזרח־זייט מיט דעם מעסטשטאנג, פינף הונדערט שטאנגען מיט דעם מעסטשטאנג רונד ארום. /42:17 ער האט אפגעמאסטן די צפון־זייט, פינף הונדערט שטאנגען מיט דעם מעסטשטאנג רונד ארום. /42:18 ער האט אפגעמאסטן די דרום־זייט, פינף הונדערט שטאנגען מיט דעם מעסטשטאנג. /42:19 ער האט זיך אומגעדרייט צו מערב־זייט, און האט אפגעמאסטן פינף הונדערט שטאנגען מיט דעם מעסטשטאנג. /42:20 אויף פיר זייטן האט ער עס אפגעמאסטן; עס האט געהאט א מויער רונד ארום, די לענג פינף הונדערט, און די ברייט פינף הונדערט כדי אפצושיידן צווישן הייליקן און אומהייליקן.

/43:1 און ער האט מיך צוגעפירט צו דעם טויער – דעם טויער וואס איז געווען געקערט צו מזרח. /43:2 ערשט די פראכט פון דעם {dn גאט} פון ישראל איז אנגעקומען פון דעם וועג פון מזרח, און זיין קול איז געווען אזוי ווי דער קול פון גרויסע וואסערן, און די ערד האט אויפגעלוכטן פון זיין פראכט, /43:3 און דאס אויסזען פון דער זעונג וואס איך האב געזען, איז געווען אזוי ווי די זעונג וואס איך האב געזען ווען איך בין געקומען צו צעשטערן די שטאט; און די זעונגען זיינען געווען אזוי ווי די זעונג וואס איך האב געזען ביים טייך כבר; און איך בין געפאלן אויף מיין פנים. /43:4 און די פראכט פון {dn גאט} איז אריינגעגאנגען אין הויז דורך דעם טויער וואס זיין פאדערזייט איז געווען צו מזרח. /43:5 און א ווינט האט מיך אויפגעהויבן, און האט מיך געבראכט אין דעם אינעווייניקסטן הויף, ערשט די פראכט פון {dn גאט} האט אנגעפילט דאס הויז. /43:6 און איך האב געהערט רעדן צו מיר פון הויז, און א מאן איז געשטאנען לעבן מיר. /43:7 און ער האט צו מיר געזאגט: מענטשנקינד, דאס איז דער ארט פון מיין טראן, און דער ארט פון מיינע פוסטריט, וואס איך וועל דארטן רוען צווישן די קינדער פון ישראל אויף אייביק; און דאס הויז פון ישראל וועלן מער ניט פאראומרייניקן מיין הייליקן נאמען, זיי און זייערע מלכים, מיט זייער זנות, און מיט די פגרים פון זייערע מלכים אויף זייערע במות; /43:8 מיט זייער שטעלן זייער שוועל לעבן מיין שוועל, און זייער ביישטידל לעבן מיין ביישטידל, מיט בלויז א וואנט צווישן מיר און צווישנז זיי; און זיי פלעגן פאראומרייניקן מיין הייליקן נאמען מיט זייערע אומווערדיקייטן וואס זיי האבן געטאן, וואס דרום האב איך זיי פארלענדט אין מיין צארן. /43:9 אצונד וועלן זיי דערווייטערן פון מיר זייער זנות, און די פגרים פון זייערע מלכים, און איך וועל רוען צווישן זיי אויף אייביק.
/43:10 דו מענטשנקינד, דערצייל דעם הויז פון ישראל וועגן דעם הויז, כדי זיי זאלן זיך שעמען מיט זייערע זינד; און זאלן זיי נאכמעסטן דעם פלאן. /43:11 און אז זיי וועלן זיך שעמען מיט אלץ וואס זיי האבן געטאן, מאך זיי וויסן דאס געמעל פון דעם הויז און זיין געשטעל, און זיינע אויסגאנגען און זיינע איינגאנגען, און אלע זיינע געמעלן, און אלע זיינע געזעצן, יא, אלע זיינע געמעלן, און אלע זיינע דינים, און שרייב אויף פאר זייערע אויגן, כדי זיי זאלן אפהיטן אל זיין געמעל און אלע זיינע געזעצן, און זיי טאן.
/43:12 דאס איז דער דין פון דעם הויז: זיין גאנצער געמארק אויפן שפיץ בארג רונד ארום זאל זיין א הייליקסטע הייליקייט. זע, דאס איז דאס געזעץ פאר דעם הויז.
/43:13 און דאס זיינען די מאסן פון דעם מזבח אין איילן – איטלעכע אייל אן אייל מיט א האנטברייט; דער גרונט אן אייל, און אן אייל די ברייט, און זיין ראנד ביי זיין ברעג רונד ארום איין שפאן; און דאס איז דאס אונטערגעשטעל פון מזבח. /43:14 און פון דעם גרונט אויף דער ערד ביזן אונטערשטן אפשפרונג צוויי איילן, און די ברייט איין אייל; און פון דעם קלענערן אפשפרונג ביזן גרעסערן אפשפרונג פיר איילן, און די ברייט אן אייל. /43:15 און דער פייערארט פיר איילן, און פון דעם פייערארט און ארויף צו פיר הערנער. /43:16 און דער פייערארט צוועלף די לענג אויף צוועלף די ברייט, פירעקעכדיק אין זיינע פיר זייטן. /43:17 און דער אפשפרונג פערצן די לענג אויף פערצן די ברייט, אויף זיינע פיר זייטן; און דער ראנד רונד ארום אים א האלבע אייל; און דער גרונט צו אים אן אייל רונד ארום; און זיינע טרעפ געקערט צו מזרח.
/43:18 און ער האט צו מיר געזאגט: מענטשנקינד, אזוי האט געזאגט {dn גאט דער האר}: דאס זיינען די געזעצן פון מזבח אין דעם טאג וואס ער ווערט געמאכט, כדי אויפצוברענגען אויף אים בראנדאפפער, און צו שפרענגען אויף אים בלוט. /43:19 זאלסט געבן צו די כהנים פון שבט לוי וואס זיינען פון דעם זאמען פון צדוק, די וואס זיינען נאנט צו מיר צו דינען, זאגט {dn גאט דער האר}, א יונגן אקס פאר א זינדאפפער. /43:20 און זאלסט נעמען פון זיין בלוט, און ארויפטאן אויף זיינע פיר הערנער, און אויף די פיר ווינקלען פון דעם אפשפרונג, און אויף דעם ראנד רונד ארום; און זאלסט אים רייניקן, און מכפר זיין אויף אים. /43:21 און זאלסט נעמען דעם אקס, דאס זינדאפפער, און מע זאל אים פארברענען אין א באשטימטן ארט פון הויז, דרויסן פון הייליקטום. /43:22 און אויפן צווייטן טאג זאלסטו מקריב זיין א ציגנבאק אן א פעלער פאר א זינדאפפער, און מע זאל רייניקן דעם מזבח, אזוי ווי מע האט גערייניקט מיטן אקס. /43:23 אז דו ענדיקסט רייניקן, זאלסטו מקריב זיין א יונגן אקס אן א פעלער, און א ווידער פון שאף אן א פעלער. /43:24 און זאלסט זיי גענענען פאר {dn גאט}, און די כהנים זאלן ארויפווארפן אויף זיי אלץ, און זיי אויפברענגען פאר א בראנדאפפער צו {dn גאט}. /43:25 זיבן טעג זאלסטו מאכן א ציגנבאק א זינדאפפער איטלעכן טאג; אויך א יונגן אקס, און א ווידער פון שאף, אן א פעלער, זאל מען מאכן. /43:26 זיבן טעג זאל מען מכפר זיין אויפן מזבח, און אים רייניקן און אים הייליקן. /43:27 און אז מע וועט ענדיקן די טעג, איז, פון אכטן טאג און ווייטער זאלן די כהנים מאכן אויפן מזבח אייערע בראנדאפפער און אייערע פרידאפפער, און איך וועל אייך באוויליקן, זאגט {dn גאט דער האר}.

/44:1 און ער האט מיך צוריקגעבראכט אויפן וועג צום אויסנווייניקסטן טויער פון דעם הייליקטום וואס איז געווען געקערט צו מזרח, און ער איז געווען פארשלאסן. /44:2 און {dn גאט} האט צו מיר געזאגט: דער דאזיקער טויער זאל זיין פארשלאסן, עס זאל ניט געעפנט ווערן, און קיינער זאל דורך אים ניט אריינגיין, ווארום {dn יהוה} דער {dn גאט} פון ישראל איז אריינגעגאנגען דורך אים, דרום זאל ער זיין פארשלאסן. /44:3 דער פירשט, ווייל ער איז א פירשט, ער מעג זיצן דרינען צו עסן ברויט פאר {dn גאט}; דורכן פירהויז פון טויער זאל ער אריינגיין, און דורך אים זאל ער ארויסגיין.
/44:4 און ער האט מיך געבראכט דורך דעם טויער פון צפון צו דער פאדערזייט פון הויז, און איך האב געזען, ערשט די פראכט פון {dn גאט} האט אנגעפילט דאס הויז פון {dn גאט}; בין איך געפאלן אויף מיין פנים. /44:5 און {dn גאט} האט צו מיר געזאגט: מענטשנקינד, לייג צו דיין הארץ, און זע מיט דיינע אויגן, און מיט דיינע אויערן הער, אלץ וואס איך רעד מיט דיר וועגן אלע געזעצן פון דעם הויז פון {dn גאט}, און וועגן אלע זיינע דינים; און זאלסט צולייגן דיין הארץ צו דעם איינגאנג פון דעם הויז מיט אלע אויסגאנגען פון דעם הייליקטום. /44:6 און זאלסט זאגן צו די ווידערשפעניקע, צו דעם הויז פון ישראל: אזוי האט געזאגט {dn גאט דער האר}: גענוג אייך פון אלע אייערע אומווערדיקייטן, הויז פון ישראל, /44:7 מיט אייער ברענגען פרעמדגעבארענע, אומבאשניטענע אין הארצן און אומבאשניטענע אין פלייש צו זיין אין מיין הייליקטום, כדי עס צו פארשוועכן – מיין הויז, ווען איר זייט מקריב מיין שפייז, דאס פעטס און דאס בלוט; און זיי האבן פארשטערט מיין בונד, צו אלע אייערע אנדערע אומווערדיקייטן. /44:8 און איר האט ניט געהיט די היטונג פו מיינע הייליקייטן, און האט אייך זיי געמאכט פאר היטער פון מיין היטונג אין מיין הייליקטום.
/44:9 אזוי האט געזאגט {dn גאט דער האר}: קיין פרעמדגעבארענער, אומבאשניטן אין הארצן און אומבאשניטן אין פלייש, זאל ניט אריינקומען אין מיין הייליקטום – קיין פרעמדגעבארענער וואס צווישן די קינדער פון ישראל. /44:10 נייערט די לויים וואס האבן זיך דערווייטערט פון מיר, ווען די ישראל האבן אוועקגעבלאנדזשעט, די וואס האבן אוועקגעבלאנדזשעט פון מיר נאך זייערע אפגעטער, זיי זאלן טראגן זייער זינד; /44:11 און זיי זאלן זיין משרתים אין מיין הייליקטום, געשטעלטע ביי די טויערן פון הויז, און משרתים פון דעם הויז; זיי זאלן שעכטן דאס בראנדאפפער און דעם שלאכטאפפער פארן פאלק, און זיי זאלן שטיין פאר זיי, זיי צו באדינען. /44:12 ווייל זיי פלעגן זיי באדינען פאר זייערע אפגעטער, און פלעגן זיין דעם הויז פון ישראל פאר א שטרויכלונג צו זינד, דרום האב איך אויפגעהויבן מיין האנט וועגן זיי, זאגט {dn גאט דער האר}, אז זיי זאל טראגן זייער זינד; /44:13 און זיי זאלן ניט גענענען צו מיר צו טאן כהן־דינסט צו מיר, און צו גענענען צו אלע מיינע הייליקייטן, צו די הייליקסטע הייליקייטן; און זיי זאלן טראגן זייער שאנד, און זייערע אומווערדיקייטן וואס זיי האבן געטאן. /44:14 און איך וועל זיי מאכן פאר היטער פון דער היטונג פון הויז, פאר אל זיין דינסט, און פאר אלץ וואס דארף געטאן ווערן אין אים.
/44:15 אבער די כהנים פון שבט לוי, די קינדער פון צדוק, וואס האבן געהיט די היטונג פון מיין הייליקטום, ווען די קינדער פון ישראל האבן אוועקגעבלאנדזשעט פון מיר, זיי זאלן גענענען צו מיר, מיר צו דינען, און זיי זאלן שטיין פאר מיר, מקריב צו זיין צו מיר דאס פעטס און דאס בלוט, זאגט {dn גאט דער האר}. /44:16 זיי זאלן קומען אין מיין הייליקטום, און זיי זאלן גענענען צו מיין טיש מיר צו דינען, און זיי זאלן היטן מיין היטונג. /44:17 און עס זאל זיין, אז זיי גייען אריין אין די טויערן פון דעם אינעווייניקסטן הויף, זאלן זיי אנטאן פלאקסענע קליידער, און וואל זאל ניט ארויפקומען אויף זיי, ווען זיי דינען אין די טויערן פון דעם אינעווייניקסטן הויף, אדער אינעווייניק. /44:18 פלאקסענע קאפדעקן זאלן זיין אויף זייערע קעפ, און ליינענע הויזן זאלן זיין אויף זייערע לענדן; זיי זאלן זיך ניט אנגערטן מיט א שוויציקער זאך. /44:19 און אז זיי גייען ארויס אין דעם אויסנווייניקסטן הויף – אין דעם אויסנווייניקסטן הויף צום פאלק, זאלן זיי אויסטאן זייערע קליידער וואס זיי דינען אין זיי, און זיי אוועקלייגן אין די הייליקע קאמערן, און אנטאן אנדערע קליידער, כדי זיי זאלן ניט מאכן הייליק דאס פאלק מיט זייערע קליידער. /44:20 און זייער קאפ זאלן זיי ניט גאלן, און לאנגע האר זאלן זיי ניט פארלאזן; צוויקן זאלן זיי ארומצוויקן זייערע קעפ. /44:21 און וויין זאל קיין כהן ניט טרינקען, ווען זיי גייען אריין אין דעם אינעווייניקסטן הויף. /44:22 און אן אלמנה און א גרושה זאלן זיי זיך ניט נעמען פאר ווייבער, נאר בלויז יונגפרויען פון דעם זאמען פון דעם הויז פון ישראל; אבער די אלמנה וואס איז אן אלמנה פון א כהן, מעגן זיי נעמען. /44:23 און זיי זאלן מיין פאלק לערנען צווישן הייליקן און אומהייליקן, און זיי מאכן וויסן צווישן ריינעם און אומריינעם. /44:24 און ביי א שטרייטזאך זאלן זיי שטיין צו משפטן; מיט מיינע משפטים זאלן זיי אים משפטן; און מיינע דינים און מיינע געזעצן אין אלע מיינע יום־טובים זאלן זיי היטן, און מיינע שבתים זאלן זיי האלטן הייליק. /44:25 און צו א טויטן מענטשן זאל ער ניט צוגיין צו ווערן אומריין; נאר בלויז אן א פאטער, און אן א מוטער, און אן א זון, און אן א טאכטער, אן א ברודער, און אן א שוועסטער וואס האט נאך ניט געהאט קיין מאן, מעגן זיי זיך פאראומרייניקן. /44:26 און נאך זיין רייניקונג זאל מען אים ציילן זיבן טעג. /44:27 און אין דעם טאג וואס ער קומט אין הייליקטום, אין דעם אינעוויניקסטן הויף, צו דינען אין הייליקטום, זאל ער מקריב זיין זיין זינדאפווער, זאגט {dn גאט דער האר}. /44:28 און דאס זאל זיי זיין פאר א נחלה: איך בין זייער נחלה; און קיין אייגנטום זאלט איר זיי ניט געבן אין ישראל: איך בין זייער אייגנטום. /44:29 דאס שפייזאפפער, און דאס זינדאפפער, און דאס שולדאפפער, דאס זאלן זיי עסן; און איטלעכער חרם אין ישראל זאל געהערן צו זיי. /44:30 און דאס ערשטע פון אלע ערשטצייטיקע פון אלץ, און איטלעכע אפשיידונג פון וואס עס איז, פון אלע אייערע אפשיידונגען, זאל געהערן צו די כהנים; אויך דאס ערשטע פון אייערע טייגמולטערס זאלט איר געבן צום כהן, כדי צו מאכן רוען א ברכה אויף דיין הויז. /44:31 קיין געפאלנס און פארצוקטס פון עופות און פון בהמות זאלן די כהנים ניט עסן.

/45:1 און אז איר ווארפט אויס דאס לאנד פאר א נחלה, זאלט איר אפשיידן אן אפשיידונג פון דעם לאנד, הייליק צו {dn גאט}; די לענג פינף און צוואנאציק טויזנט שטאנגען די לענג, און די ברייט צען טויזנט; דאס זאל זיין הייליק אין דעם גאנצן געמארק רונד ארום. /45:2 פון דעם זאל זיין פאר דעם הייליקטום פינף הונדערט אויף פינף הונדערט, פירעקעכדיק פון אלע זייטן; און פופציק איילן א פרייער פלאץ דערצו רונד ארום. /45:3 און פון דער דאזיקער מאס – פינף און צוואנציק טויזנט די לענג, און צען טויזנט די ברייט – זאלסטו אפמעסטן, אז דרינען זאל זיין דאס הייליקטום, די הייליקסטע הייליקייט. /45:4 הייליק פון דעם לאנד איז דאס; פאר די כהנים, די באדינער פון הייליקטום, וואס גענענען צו דינען {dn גאט}, זאל עס זיין; און עס זאל זיי זיין אן ארט פאר הייזער, און א הייליקער ארט צום הייליקטום. /45:5 און פינף און צוואנציק טויזנט די לענג, און צען טויזנט די ברייט, זאל זיין פאר די לויים די באדינער פון הויז, זיי צום אייגנטום, פאר צוואנציק קאמערן. /45:6 און דאס אייגנטום פון דער שטאט זאלט איר מאכן פינף טויזנט די ברייט, און די לענג פינף און צוואנציק טויזנט, אקעגן דער הייליקער אפשיידונג; פאר דעם גאנצן הויז פון ישראל זאל עס זיין. /45:7 און פאר דעם פירשט, פון דער זייט און פון יענער זייט פון דער הייליקער אפשיידונג, און פון דעם אייגנטום פון דער שטאט, אקעגן דער הייליקער אפשיידונג, און אקעגן דעם אייגנטום פון דער שטאט, מערב־זייט צו מערב, און פון מזרח־זייט צו מזרח, און א לענג אזוי ווי איינער פון די חלקים, פון דעם מערב־געמארק ביז דעם מזרח־געמארק /45:8 פון דעם לאנד; דאס זאל אים זיין צום אייגנטום אין ישראל; און מיינע פירשטן זאלן מער ניט קריוודען מיין פאלק, נייערט דאס לאנד זאל מען געבן צו דעם הויז פון ישראל, לויט זייערע שבטים.
/45:9 אזוי האט געזאגט {dn גאט דער האר}: גענוג אייך, איר פירשטן פון ישראל! אומרעכט און רויב טוט אפ, רעכט און גערעכטיקייט טוט, נעמט אראפ פון מיין פאלק אייערע רדיפות, זאגט {dn גאט דער האר}. /45:10 ריכטיקע וואגשאלן, און א ריכטיקע איפה, און ריכטיקע בת, זאל ביי אייך זיין. /45:11 אן איפה און א בת זאל זיין אין מאס: א בת זאל האלטן א צענטל פון א חומר, און אן איפה א צענטל פון א חומר; לויטן חומר זאל זיין זייער מאס. /45:12 און דער שקל זאל זיין צוואנציק גרה; צוואנציק שקל, פינף און צוואנציק שקל, צען, און פינף שקל, זאל אייך זיין די מנה.
/45:13 דאס איז די אפשיידונג וואס איר זאלט אפשיידן: א זעקסטל איפה פון א חומר ווייץ, און א זעקסטל איפה זאלט איר געבן פון א חומר ווייץ, און א זעקסטל איפה זאלט איר געבן פון א חומר גערשטן. /45:14 און דער דין פון אייל – אייל איז אויפן בת – איז א צענטל בת פון א כור, וואס איז צען בת – א חומר; /45:15 ווארום צען בת איז א חומר. און איין לאם פון די שאף פאר צוויי הונדערט, פון די לאנקעס פון ישראל; פאר שפייזאפפער, און פאר בראנדאפפער, און פאר פרידאפפער, מכפר צו זיין אויף זיי, זאגט {dn גאט דער האר}.
/45:16 דאס גאנצע פאלק פון לאנד זאל געבן די דאזיקע אפשיידונג צו דעם פירשט אין ישראל. /45:17 און אויך דעם פירשט זאלן זיין די בראנדאפפער, און דאס שפייזאפפער, און דאס גיסאפפער, אין די יום־טובים, און אום ראש־חודש, און אין די שבתים, אין אלע פייערטעג פון דעם הויז פון ישראל; ער זאל מאכן דאס זינדאפפער, און דאס שפייזאפפער, און דאס בראנדאפפער, און דאס פרידאפפער, מכפר צו זיין פאר דעם הויז פון ישראל.
/45:18 אזוי האט געזאגט {dn גאט דער האר}: אין ערשטן חודש, אין ערשטן טאג פון חודש, זאלסטו נעמען א יונגן אקס אן א פעלער, און זאלסט רייניקן דאס הייליקטום. /45:19 און דער כהן זאל נעמען פון דעם בלוט פון זינדאפפער, און ארויפטאן אויף דעם ביישטידל פון דעם הויז, און אויף די פיר ווינקלען פון דעם אפשפרונג פון מזבח, און אויף דעם ביישטידל פון דעם טויער פון דעם אינעוויינקסטן הויף. /45:20 און אזוי זאלסטו טאן אין זיבעטן טאג פון חודש, פון וועגן איטלעכן וואס פארזעט, און פון וועגן דעם וואס טוט אויס נארישקייט; אזוי זאלט איר מכפר זיין אויפן הויז. /45:21 אין ערשטן חודש, אין פערצנטן טאג פון חודש, זאל זיין ביי אייך פסח, א יום־טוב זיבן טעג; מצות זאל געגעסן ווערן. /45:22 און דער פירשט זאל מאכן אין יענעם טאג פאר זיך און פאר דעם גאנצן פאלק פון לאנד אן אקס א זינדאפפער. /45:23 און די זיבן טעג פון יום־טוב זאל ער מאכן א בראנדאפפער צו {dn גאט}, זיבן אקסן און זיבן ווידערס, אן א פעלער, א טאג – די זיבן טעג; און א ציגנבאק א זינדאפפער א טאג. /45:24 און א שפייזאפפער זאל ער מאכן, אן איפה צו אן אקס, און אן איפה צו א ווידער, און אייל א הין צו אן איפה. /45:25 אין זיבעטן חודש, אין פופצנטן טאג פון חודש, אום יום־טוב, זאל ער מאכן אזוי ווי די דאזיקע, די זיבן טעג; אזוי דאס זינדאפפער, אזוי דאס בראנדאפפער, און אזוי דאס שפייזאפפער, און אזוי דאס אייל.

/46:1 אזוי האט געזאגט {dn גאט דער האר}: דער טויער פון דעם אינעווייניקסטן הויף וואס איז געקערט צו מזרח, זאל זיין פארשלאסן די זעקס ארבעטטעג, נאר אין טאג פון שבת זאל עס געעפנט ווערן, און אין טאג פון ראש־חודש זאל ער געעפנט ווערן. /46:2 און דער פירשט זאל אריינגיין דורכן פירהויז פון טויער פון דרויסן, און זאל שטיין ביי דעם ביישטידל פון טויער, און די כהנים זאלן מאכן זיין בראנדאפפער, און זיין פרידאפפער, און ער זאל זיך בוקן אויף דעם שוועל פון טויער, און ארויסגיין; אבער דער טויער זאל ניט פארשלאסן ווערן ביזן אוונט. /46:3 און דאס פאלק פון לאנד זאל זיך בוקן פאר {dn גאט} אין איינגאנג פון יענעם טויער, אין די שבתים, און אום ראש־חודש. /46:4 און דאס בראנדאפפער וואס דער פירשט זאל מקריב זיין צו {dn גאט} אין טאג פון שבת, איז זיבן שעפסן אן א פעלער, און א ווידער אן א פעלער; /46:5 און א שפייזאפפער אן איפה צו א ווידער, און צו די שעפסן א שפייזאפפער לויט דער גאב פון זיין האנט; און אייל א הין צו אן איפה. /46:6 און אין טאג פון ראש־חודש: א יונגער אקס אן א פעלער, און זעקס שעפסן, און א ווידער; אן א פעלער זאלן זיי זיין. /46:7 און אן איפה צו דעם אקס, און אן איפה צו דעם ווידער, זאל ער מאכן א שפייזאפפער, און צו די שעפסן אזוי ווי זיין האנט פארמאגט; און אייל א הין צו אן איפה. /46:8 און אז דער פירשט קומט, זאל ער אריינגיין דורכן פירהויז פון טויער און דורך אים זאל ער ארויסגיין. /46:9 אבער אז דאס פאלק פון לאנד קומט פאר {dn גאט} אין די יום־טובים, זאל דער וואס גייט אריין דורכן צפון־טויער זיך צו בוקן, ארויסגיין דורכן דרום־טויער, און דער וואס גייט אריין דורכן דרום־טויער, זאל ארויסגיין דורכן צפון־טויער; ער זאל זיך ניט אומקערן דורך דעם טויער וואס ער איז דורך אים אריינגעגאנגען, נאר אנטקעגן זיך זאל ער ארויסגיין. /46:10 און דער פירשט זאל זיין צווישן זיי: ווען זיי גייען אריין, זאל ער אריינגיין, און ווען זיי גייען ארויס, זאלן זיי ארויסגיין אין איינעם. /46:11 און אין די יום־טובים און אין די פייערטעג זאל דאס שפייזאפפער זיין אן איפה צו אן אקס, און אן איפה צו א ווידער, און צו די שעפסן לויט דער גאב פון זיין האנט; און אייל א הין צו אן איפה.
/46:12 און אז דער פירשט וועט מאכן א פרייוויליקן קרבן, א בראנדאפפער, אדער א פרידאפער, א פרייוויליקן קרבן צו {dn גאט}, זאל מען עפענען פאר אים דעם טויער וואס איז געקערט צו מזרח, און ער זאל מאכן זיין בראנדאפפער און זיין פרידאפפער, אזוי ווי ער מאכט אין טאג פון שבת, און ארויסגיין; און מע זאל פארשליסן דעם טויער נאך זיין ארויסגיין.
/46:13 און א שעפס א יאריקן אן א פעלער זאלסטו מאכן א בראנדאפפער איטלעכן טאג צו {dn גאט}; פרימארגן אין פרימארגן זאלסטו עס מאכן. /46:14 און א שפייזאפפער זאלסטו מאכן צו אים פרימארגן אין פרימארגן, א זעקסטל פון אן איפה, און אייל א דריטל הין צו באשפריצן דאס זעמלמעל, א שפייזאפפער צו {dn גאט}; אייביקע געזעצן אויף תמיד. /46:15 זיי זאלן מאכן דעם שעפס, און דאס שפייזאפפער, און דאס אייל, פרימארגן אין פרימארגן, א שטענדיק בראנדאפפער.
/46:16 אזוי האט געזאגט {dn גאט דער האר}: אז דער פירשט וועט געבן עמיצן פון זיינע זין א מתנה, איז דאס זיין נחלה, זאל עס בלייבן ביי זיינע זין; דאס איז זייער אייגנטום פאר א נחלה. /46:17 אבער אז ער וועט געבן א מתנה פון זיין נחלה צו איינעם פון זיינע קנעכט, זאל עס צו אים געהערן ביז דעם יאר פון פריילאזונג, און זיך אומקערן צום פירשט; בלויז וואס ער גיט פאר א נחלה צו זיינע זין, זאל בלייבן ביי זיי. /46:18 און דער פירשט זאל ניט נעמען פון דעם פאלקס נחלה, זיי צו קריוודען פון זייער אייגנטום; פון זיין אייגנטום זאל ער געבן א נחלה צו זיינע זין; כדי מיין פאלק זאל ניט צעשפרייט ווערן איטלעכער פון זיין אייגנטום.
/46:19 און ער האט מיך געבראכט דורך דעם איינגאנג וואס ביין זייט טויער צו די הייליקע קאמערן פאר די כהנים, וואס זיינען געווען געקערט צו צפון, ערשט דארטן איז געווען אן ארט אין ווינקל צו מערב. /46:20 און ער האט צו מיר געזאגט: דאס איז דער ארט וואס די כהנים זאלן דארטן קאכן דאס שולדאפפער און דאס זינדאפפער, ווו זיי זאלן באקן דאס שפייזאפפער, כדי ניט ארויסצוטראגן אין דעם אויסנווייניקסטן הויף, צו מאכן הייליק דאס פאלק.
/46:21 און ער האט מיך ארויסגעפירט אין דעם אויסנווייניקסטן הויף, און האט מיך פארבייגעפירט פארביי די פיר ווינקלען פון הויף, ערשט א הויף אין א ווינקל הויף, א הויף אין א ווינקל הויף. /46:22 און אין די פיר ווינקלען פון הויף זיינען געווען איינגעשלאסענע הויפן, פערציק די לענג, און דרייסיק די ברייט; איין מאס ביי זיי פירן אין די ווינקלען. /46:23 און א צייל שטיינער איז געווען רונד ארום אין זיי, רונד ארום ביי זיי פירן, און קיכן געמאכט אונטער די ציילן רונד ארום. /46:24 און ער האט צו מיר געזאגט: דאס איז די קאכשטוב וואס די באדינער פון הויז זאלן דארטן קאכן דאס שלאכטאפפער פון פאלק.

/47:1 און ער האט מיך צוריקגעבראכט צו דעם איינגאנג פון הויז, ערשט וואסער גייט ארויס פון אונטער דער שוועל פון הויז, צו מזרח, ווארום די פאדערזייט פון הויז איז געווען צו מזרח; און דאס וואסער האט אראפגענידערט פון אונטן, פון דער רעכטער זייט פון הויז, אין דרום פון מזבח. /47:2 און ער האט מיך ארויסגעפירט דורכן צפון־טויער, און האט מיך ארויסגעפירט דורך דרויסן, צו דעם אויסנווייניקסטן טויער, אויף דעם וועג וואס איז געקערט צו מזרח; ערשט וואסער פליסט ארויס פון דער רעכטער זייט.
/47:3 ווי דער מאן איז ארויסגעגאנגען צו מזרח מיט א מעסטשנור אין זיין האנט, אזוי האט ער אפגעמאסטן טויזנט איילן, און האט מיך דורכגעפירט דורכן וואסער – וואסער ביז די קנעכלעך. /47:4 און ער האט אפגעמאסטן טויזנט, און האט מיך דורכגעפירט דורכן וואסער – וואסער ביז די קני. און ער האט אפגעמאסטן טויזנט, און האט מיך דורכגעפירט דורך וואסער ביז די לענדן. /47:5 און ער האט אפגעמאסטן טויזנט – א טייך וואס איך האב ניט געקענט אריבערגיין, ווארום דאס וואסער איז געווען הויך, א וואסער צום שווימען, א טייך וואס איך האב ניט געקענט אריבערגיין. /47:6 און ער האט צו מיר געזאגט: האסטו געזען, מענטשנקינד? און ער האט מיך געפירט, און האט מיך געבראכט צום ברעג פון טייך.
/47:7 ווי איך בין צוריקגעקומען, ערשט ביים ברעג טייך זיינען פיל ביימער פון דער זייט און פון יענער זייט. /47:8 און ער האט צו מיר געזאגט: דאס דאזיקע וואסער גייט ארויס צו דער מזרח־געגנט, און וועט אראפנידערן אין דעם פלוין, און אז עס וועט אריין אין ים, אין דעם ים פון דומפיקע וואסער, וועט דאס וואסער געזונט ווערן. /47:9 און עס וועט זיין, יעטוועדער לעבעדיקע באשעפעניש וואס ער ווידמענט, וועט אפלעבן אומעטום ווו די טייכן וועלן קומען, און פיש וועלן זיין זייער פיל, ווייל די דאזיקע וואסערן קומען אהין, כדי עס זאל געהיילט ווערן און אפלעבן אלץ וווהין דער טייך וועט קומען. /47:10 און עס וועט זיין, פישערס וועלן שטיין ביי אים פון עין־גדי און ביז עין־עגלים; אויף אויסשפרייטן נעצן וועט עס זיין; פון אלערליי מינים וועלן זיין זייערע פיש, אזוי ווי די פיש פון ים־הגדול, זייער פיל. /47:11 אבער זיינע זומפן און זיינע וואסערגריבער וועלן ניט געזונט געמאכט ווערן; פאר זאלץ זיינען זיי אפגעגעבן. /47:12 און ביי דעם טייך וועלן אויסוואקסן אויף זיין ברעג, פון דער זייט און פון יענער זייט, אלערליי ביימער צום עסן; זייער בלאט וועט ניט פארוועלקט ווערן, און זייער פרוכט וועט ניט אויסגיין; אלע חודש וועלן זיי צייטיקן, ווייל זייערע וואסערן, זיי גייען ארויס פון הייליקטום; און זייער פרוכט וועט זיין צום עסן, און זייער בלאט פאר א רפואה.
/47:13 אזוי האט געזאגט {dn גאט דער האר}: דאס איז דער געמארק, ווי איר זאלט מאכן ארבן דאס לאנד צו די צוועלף שבטים פון ישראל, מיט צוויי חלקים פאר יוסף. /47:14 און איר זאלט עס ארבן איינער אזוי ווי דער אנדערער, ווארום איך האב אויפגעהויבן מיין האנט, עס צו געבן צו אייערע עלטערן; און דאס דאזיקע לאנד זאל אייך פאלן פאר א נחלה. /47:15 און דאס איז דער געמארק פון דעם לאנד: אין צפון־זייט, פון ים־הגדול דורך חתלון ביז מע קומט קיין צדד; /47:16 חמת, ברותה, סברים וואס צווישן דעם געמארק פון דמשק און דעם געמארק פון חמת; חצר־התיכון וואס ביים געמארק פון חורן. /47:17 און דער געמארק פון ים אהער זאל זיין חצר־עינון ביים געמארק פון דמשק, און אין צפון צו צפון איז דער געמארק פון חמת. דאס איז די צפון־זייט. /47:18 און די מזרח־זייט זאלט איר מעסטן צווישן חורן און דמשק און גלעד, און צווישן דעם לאנד פון ישראל, ביים ירדן, פון דעם געמארק ביז דעם מזרח־ים. דאס איז די מזרח־זייט. /47:19 און די דרום־זייט צו דרום איז פון תמר ביז די וואסערן פון מריבות־קדוש, ביז צום טייך, ביז צום ים־הגדול. דאס איז די דרום־זייט צו דרום. /47:20 און די מערב־זייט איז דער ים־הגדול, פון דעם געמארק ביז אקעגן ווו מע קומט קיין חמת. דאס איז די מערב־זייט.
/47:21 און אז איר וועט אייך צעטיילן דאס דאזיקע לאנד לויט די שבטים פון ישראל, /47:22 איז, זאלט איר עס אויסווארפן פאר א נחלה צו אייך, און צו די פרעמדע וואס וווינען צווישן אייך, וואס האבן געבארן קינדער צווישן אייך; און זיי זאלן ביי אייך זיין אזוי ווי איינגעבארענע צווישן די קינדער פון ישראל; גלייך מיט אייך זאל זיי פאלן א נחלה צווישן די קינדער פון ישראל. /47:23 און עס זאל זיין, צווישן דעם שבט וואס דער פרעמדער וווינט ביי אים, דארטן זאלט איר געבן זיין נחלה, זאגט {dn גאט דער האר}.

/48:1 און דאס זיינען די נעמען פון די שבטים: פון צפון־עק לעבן דעם וועג פון חתלון ביז מע קומט קיין חמת, חצר־עינון ביי דעם געמארק פון דמשק צו צפון, לעבן חמת. און עס זאל זיין פון מזרח־זייט צו מערב פאר דן, איין חלק. /48:2 און לעבן דעם געמארק פון דן, פון מזרח־זייט ביז מערב־זייט, אשר, איין חלק. /48:3 און לעבן דעם געמארק פון אשר, פון מזרח־זייט און ביז מערב־זייט, נפתלי, איין חלק. /48:4 און לעבן דעם געמארק פון נפתלי, פון מזרח־זייט ביז מערב־זייט, מנשה, איין חלק. /48:5 און לעבן דעם געמארק פון מנשה, פון מזרח־זייט ביז מערב־זייט, אפרים, איין חלק. /48:6 און לעבן דעם געמארק פון אפרים, פון מזרח־זייט און ביז מערב־זייט, ראובן, איין חלק. /48:7 און לעבן דעם געמארק פון ראובן, פון מזרח־זייט ביז מערב־זייט, יהודה, איין חלק.
/48:8 און לעבן דעם געמארק פון יהודה, פון מזרח־זייט ביז מערב־זייט, זאל זיין די אפשיידונג וואס איר זאלט אפשיידן, פינף און צוואנציק טויזנט שטאנגען די ברייט, און די לענג אזוי ווי איינער פון די חלקים, פון מזרח־זייט ביז מערב־זייט. און דאס הייליקטום זאל זיין אין מיטן פון דעם. /48:9 די אפשיידונג וואס איר וועט אפשיידן צו {dn גאט}, זאל זיין די לענג פינף און צוואנציק טויזנט, און די ברייט צען טויזנט. /48:10 און פאר די דאזיקע, פאר די כהנים, זאל די הייליקע אפשיידונג זיין: צו צפון פינף און צוואנציק טויזנט, און צו מערב צען טויזנט די ברייט, און צו מזרח צען טויזנט די ברייט, און צו דרום פינף און צוואנציק טויזנט די לענג; און דאס הייליקטום פון {dn גאט} זאל זיין אין מיטן פון דעם. /48:11 דער געהייליקטער טייל זאל זיין פאר די כהנים פון די קינדער פון צדוק וואס האבן געהיט מיין היטונג, וואס האבן ניט אוועקגעבלאנדזשעט, ווען די קינדער פון ישראל האבן אוועקגעבלאנדזשעט, אזוי ווי די לויים האבן אוועקגעבלאנדזשעט. /48:12 און עס זאל זיין אן אפשיידונג פאר זיי פון דער אפשיידונג פון דעם לאנד – א הייליקייט פון הייליקייטן, לעבן דעם געמארק פון די לויים. /48:13 און פאר די לויים, אקעגן דעם געמארק פון די כהנים, פינף און צוואנציק טויזנט די לענג, און די ברייט צען טויזנט; איטלעכע לענג פינף און צוואנציק טויזנט, און די ברייט צען טויזנט. /48:14 און זיי זאלן דערפון ניט פארקויפן, און מע זאל ניט אויסבייטן, און ניט איבערגעבן דאס ערשטע פון דעם לאנד, ווארום עס איז הייליק צו {dn גאט}.
/48:15 און די פינף טויזנט וואס בלייבן אין דער ברייט, פאר לענג פון די פינף און צוואנציק טויזנט, דאס זאל זיין וואכעדיק, פאר א שטאט צום וווינען, און פאר א פרייען פלאץ; און די שטאט זאל זיין אין מיטן פון דעם. /48:16 און דאס זיינען אירע מאסן; צפון־זייט פיר טויזנט און פינף הונדערט, און דרום־זייט פיר טויזנט און פינף הונדערט, און פון מזרח־זייט פיר טויזנט און פינף הונדערט, און מערב־זייט פיר טויזנט און פינף הונדערט. /48:17 און א פרייער פלאץ זאל זיין צו דער שטאט: צו צפון צוויי הונדערט און פופציק, און צו דרום צוויי הונדערט און פופציק, און צו מזרח צוויי הונדערט און פופציק, און צו מערב צוויי הונדערט און פופציק. /48:18 און וואס בלייבט איבער אין דער לענג, אקעגן דער הייליקער אפשיידונג, צען טויזנט צו מזרח, און צען טויזנט צו מערב – דאס וואס איז אקעגן דער הייליקער אפשיידונג, זאל דער איינקום דערפון זיין פאר ברויט פאר די ארבעטער פון דער שטאט. /48:19 און די וואס ארבעטן אין דער שטאט, זאלן עס באארבעטן – פון אלע שבטים פון ישראל. /48:20 די גאנצע אפשיידונג, פינף און צוואנציק טויזנט אויף פינף און צוואנציק טויזנט; פירעקעכדיק זאלט איר אפשיידן די הייליקע אפשיידונג מיט דעם אייגנטום פון דער שטאט.
/48:21 און דאס איבעריקע זאל זיין פאר דעם פירשט; פון דער זייט און פון יענער זייט פון דער הייליקער אפשיידונג און פון דעם אייגנטום פון דער שטאט, אקעגן די פינף און צוואנציק טויזנט פון דער אפשיידונג ביז דעם געמארק צו מזרח, און צו מערב אקעגן די פינף און צוואנציק טויזנט ביז דעם געמארק צו מערב, אקעגן די חלקים, פאר דעם פירשט; און די הייליקע אפשיידונג מיט דעם הייליקטום פון הויז זאל זיין אין מיטן פון דעם. /48:22 און דאס אייגנטום פון די לויים, און דאס אייגנטום פון דער שטאט, זאל זיין אין מיטן פון דעם וואס פארן פירשט; צווישן דעם געמארק פון יהודה און צווישן דעם געמארק פון בנימין זאל זיין פאר דעם פירשט.
/48:23 און די איבעריקע שבטים: פון מזרח־זייט ביז מערב־זייט, בנימין, איין חלק. /48:24 און לעבן דעם געמארק פון בנימין, פון מזרח־זייט ביז מערב־זייט, שמעון, איין חלק. /48:25 און לעבן דעם געמארק פון שמעון, פון מזרח־זייט ביז מערב־זייט, יששכר, איין חלק. /48:26 און לעבן דעם געמארק פון יששכר, פון מזרח־זייט ביז מערב־זייט, זבולון, איין חלק. /48:27 און לעבן דעם געמארק פון זבולון, פון מזרח־זייט ביז מערב־זייט, גד, איין חלק. /48:28 און לעבן דעם געמארק פון גד, אין דרום זייט צו דרום, זאל דער געמארק זיין פון תמר ביז די וואסערן פון מריבות־קדש, ביזן טייך, ביז צום ים־הגדול. /48:29 דאס איז דאס לאנד וואס איר זאלט אויסווארפן פאר א נחלה צו די שבטים פון ישראל, און דאס זיינען זייערע איינטיילונגען, זאגט {dn גאט דער האר}.
/48:30 און דאס זיינען די אויסלאזן פון דער שטאט: פון צפון־זייט פיר טויזנט און פינף הונדערט שטאנגען אויפן מאס; /48:31 און די טויערן פון דער שטאט זאלן זיין אויף די נעמען פון די שבטים פון ישראל; דריי טויערן צו צפון: דער טויער פון ראובן, איינער; דער טויער פון יהודה, איינער; דער טויער פון לוי, איינער. /48:32 און צו מזרח־זייט פיר טויזנט און פינף הונדערט, און דריי טויערן: דער טויער פון יוסף, איינער; דער טויער פון בנימין, איינער; דער טויער פון דן, איינער. /48:33 און אין דרום־זייט פיר טויזנט און פינף הונדערט אויפן מאס, און דריי טויערן: דער טויער פון שמעון, איינער; דער טויער פון יששכר, איינער; דער טויער פון זבולון, איינער. /48:34 מערב־זייט פיר טויזנט און פינף הונדערט; זייערע טויערן דריי: דער טויער פון גד, איינער; דער טויער פון אשר, איינער; דער טויער פון נפתלי, איינער. /48:35 רונד ארום, אכצן טויזנט. און דער נאמען פון דער שטאט זאל זיין פון יענעם טאג: {dn יהוה} – איז – דארטן.

 יידיש פון יהואש
הושע

/1:1 דאס ווארט פון {dn גאט} וואס איז געווען צו הושע דעם זון פון בארין, אין די טעג פון עוזיה, יותם, אחז, יחזקיה, די מלכים פון יהודה, און אין די טעג פון ירבעם דעם זון פון יואשן, דעם מלך פון ישראל.
/1:2 דאס ערשטע וואס {dn גאט} האט גערעדט צו הושען, האט {dn גאט} געזאגט צו הושען:
גיי נעם דיר א ווייב א זונה, און קינדער פון א זונה, ווארום מזנה טוט מזנה זיין דאס לאנד, אוועק פון הינטער {dn גאט}.
/1:3 איז ער געגאנגען און האט גענומען גומר די טאכטער פון דבלימען, און זי איז טראגעדיק געווארן, און האט אים געבארן א זון. /1:4 און {dn גאט} האט צו אים געזאגט:
רוף זיין נאמען יזרעאל, ווארום נאך א קליין וויילע, און איך וועל זיך רעכענען פאר דעם בלוט פון יזרעאל מיט דעם הויז פון יהוא, און איך וועל פארשטערן די מלוכה פון דעם הויז פון ישראל. /1:5 און עס וועט זיין אין יענעם טאג, וועל איך צעברעכן דעם בויגן פון ישראל אין טאל יזרעאל.
/1:6 און זי איז ווידער טראגעדיק געווארן, און האט געבארן א טאכטער. און ער האט צו אים געזאגט:
רוף איר נאמען לא־רוחמה, ווארום איך וועל מער ווידער ניט רחמנות האבן

/2:1 און די צאל פון די קינדער פון ישראל וועט זיין אזוי ווי די זאמד פון ים, וואס קען ניט געמאסטן און ניט געציילט ווערן; און עס וועט זיין, אנשטאט וואס צו זיי פלעגט געזאגט ווערן: איר זייט ניט מיין פאלק, וועט צו זיי געזאגט ווערן: קינדער פון דעם לעבעדיקן {dn גאט}. /2:2 און די קינדער פון יהודה און די קינדער פון ישראל וועלן זיך איינזאמלען אין איינעם, און זיי וועלן זיך מאכן איין הויפטמאן, און זיי וועלן ארויפגיין פון דעם לאנד, ווארום גרויס וועט זיין דער טאג פון יזרעאל. /2:3 זאגט צו אייערע ברידער: עמי, און צו אייער שוועסטער: רוחמה.
/2:4 קריגט אייך מיט אייער מוטער, קריגט אייך, ווארום זי איז ניט מיין ווייב, און איך בין ניט איר מאן; און זאל זי אפטאן איר זנות פון איר פנים, און איר ניאוף פון צווישן אירע בריסט. /2:5 אניט וועל איך זי אויסטאן א נאקעטע, און זי לאזן שטיין ווי אין טאג פון איר געבארנשאפט; און איך וועל זי מאכן ווי א מדבר, און זי לאזן ווערן ווי א טרוקן לאנד, און זי טייטן מיט דארשט. /2:6 און אירע קינדער וועל איך ניט דערבארימען, ווארום קינדער פון זנות זיינען זיי. /2:7 ווארום מזנה געווען האט זייער מוטער, פארמיאוסט האט זיך זייער געווינערין. ווארום זי האט געזאגט: איך וועל גיין נאך מיינע ליבהאבער, די וואס גיבן מיין ברויט און מיין וואסער, מיין וואל און מיין פלאקס, מיין אייל און מיין טראנק. /2:8 דרום זע, איך פארשטעל דיין וועג מיט דערנער, און וועל פארצאמען א צאם ארום איר, אז זי זאל אירע שטעגן ניט געפינען. /2:9 און זי וועט נאכיאגן אירע ליבהאבער און זיי ניט דער־גרייכן, און זי וועט זיי זוכן און ניט געפינען; און זי וועט זאגן: איך וועל גיין און זיך אומקערן צו מיין ערשטן מאן, ווארום דענצמאל איז מיר בעסער געווען ווי אצונד. /2:10 און זי ווייס ניט, אז דאס האב איך איר געגעבן די תבואה, דעם וויין, און דאס אייל; און דאס זילבער און גאלד וואס איך האב איר געמערט, האבן זיי פארטאן אויף בעל. /2:11 דרום וועל איך צוריקנעמען מיין תבואה אין איר צייט, און מיין וויין אין זיין געשטעלטער צייט, און איך וועל אוועקרייסן מיין וואל און מיין פלאקס, וואס איז געווען איר נאקעטקייט צו פארדעקן. /2:12 און אצונד וועל איך אנטפלעקן איר שאנד פאר די אויגן פון אירע ליבהאבער, און קיינער וועט זי ניט מציל זיין פון מיין האנט. /2:13 און איך וועל מאכן אויפהערן איר גאנצע פרייד; איר יום־טוב, איר ראש־חודש, און איר שבת, און אלע אירע פייערטעג. /2:14 און איך וועל פארוויסטן איר וויינשטאק און איר פייגנבוים, וואס זי האט געזאגט: א מתנה זיינען זיי מיר, וואס מיינע ליבהאבער האבן מיר געגעבן; /2:15 און איך וועל זיי מאכן פאר א וואלד, און די חיה פון פעלד וועט זיי אויפעסן. און איך וועל זיך רעכענען מיט איר פאר די טעג פון די בעל־געטער, וואס זי האט גערייכערט צו זיי, און אנגעטאן אירע אוירינגען און איר צירונג, און געגאנגען נאך אירע ליבהאבער, און אן מיר האט זי פארגעסן, זאגט {dn גאט}. /2:16 אבער זע, איך רעד זי איבער, און וועל זי אוועקפירן אין מדבר, און וועל רעדן צו איר הארצן. /2:17 און איך וועל איר אפגעבן אירע וויינגערטנער דענצמאל, און דעם טאל פון קומער פאר א טיר פון האפענונג; און זי וועט דארטן זינגען ווי אין די טעג פון איר יוגנט און ווי אין טאג פון איר ארויפגיין פון לאנד מצרים. /2:18 און עס וועט זיין אין יענעם טאג, זאגט {dn גאט}, וועסטו רופן: מיין מאן, און וועסט מיך מער ניט רופן: מיין אויבערהאר. /2:19 און איך וועל אפטאן די נעמען פון די בעל־געטער פון איר מויל, און זיי וועלן מער ניט געדאכט ווערן מיט זייער נאמען. /2:20 און איך וועל זיי שליסן א בונד אין יענעם טאג, מיט דער חיה פון פעלד, און מיט דעם פויגל פון הימל, און מיט דעם שרץ פון דער ערד. און א בויגן און שווערד און מלחמה וועל איך צעברעכן פון לאנד, און איך וועל זיי מאכן ליגן אין זיכערקייט. /2:21 און איך וועל דיך פארקנסן צו מיר אויף אייביק, און דיך פארקנסן צו מיר מיט רעכט און מיט גערעכטיקייט, און מיט גענאד און מיט בארימהארציקייט. /2:22 און איך וועל דיך פארקנסן צו מיר מיט טריישאפט, און וועסט דערקענען {dn גאט}. /2:23 און עס וועט זיין אין יענעם טאג, וועל איך ענטפערן, זאגט {dn גאט}, וועל איך ענטפערן די הימלען, און זיי וועלן ענטפערן דער ערד, /2:24 און די ערד וועט ענטפערן דער תבואה, און דעם וויין, און דעם אייל, און זיי וועלן ענטפערן יזרעאל. /2:25 און איך וועל זי מיר איינזייען אין לאנד, און איך וועל דערבארימען די ניט דערבארימטע, און וועל זאגן צו ניט־מיין-פאלק: מיין פאלק ביסטו, און ער וועט זאגן: מיין {dn גאט}.

/3:1 און {dn גאט} האט צו מיר געזאגט: גיי ווידער האב ליב א פרוי, געליבט פון א ליבהאבער, אבער א נואפטע; אזוי ווי {dn יהוה} האט ליב די קינדער פון ישראל, און זיי קערן זיך צו פרעמדער געטער, און האבן ליב טרויבנקוכנס.
/3:2 האב איך זי מיר געקויפט פאר פופצן זילבערשטיק, און א חומר גערשטן, און א לתך גערשטן. /3:3 און איך האב צו איר געזאגט:
פיל טעג זאלסטו מיר זיצן אליין, זאלסט ניט מזנה זיין,
און ניט געהערן צו קיין מאן,
און דעסגלייכן איך קעגן דיר.
/3:4 ווארום פיל טעג וועלן די קינדער פון ישראל
זיצן אן א מלך, און אן א האר,
און אן א שלאכטאפפער, און אן א זיילשטיין,
און אן אן אפוד און תרפים.
/3:5 דערנאך וועלן די קינדער פון ישראל זיך אומקערן,
און זיי וועלן זוכן {dn יהוה} זייער {dn גאט},
און דוד זייער מלך,
און זיי וועלן אנגסטן צו {dn יהוה} און צו זיין גוטס,
אין סוף פון די טעג.

/4:1 הערט דאס ווארט פון {dn גאט}, איר קינדער פון ישראל,
ווארום {dn גאט} האט א קריג מיט די באוווינער פון לאנד,
ווייל קיין אמת און קיין גענאד,
און קיין דערקענונג פון {dn גאט} איז ניטא אין לאנד.
/4:2 שווערן און לייקענען און טייטן
און גנבען און מזנה זיין, זיינען פארשפרייט,
און בלוט אן בלוט רירט זיך אן. /4:3 דרום ווער טרויערן דאס לאנד,
און פארוועלקט ווערן וועט איטלעכער וווינער דערין, מיט דער חיה פון פעלד, און מיטן פויגל פון הימל; און אפילו די פישן פון ים וועלן איינגעטאן ווערן. /4:4 אבער קיינער טאר זיך ניט קריגן, און ניט שטראפן טאר קיינער, ווארום דיין פאלק זיינען אזעלכע וואס קריגן זיך מיטן כהן. /4:5 דרום וועסטו שטרויכלען ביי טאג, און אויך דער נביא וועט געשטרויכלט ווערן מיט דיר ביי נאכט, און איך וועל פארשניידן דיין מוטער. /4:6 פארשניטן ווערט מיין פאלק פון ניט פארשטאנדיקייט; ווייל דו האסט פאראכט וויסן, דרום האב איך דיך פאראכט פון צו זיין מיר א כהן; אז דו האסט פארגעסן די תורה פון דיין {dn גאט}, וועל איך אויך פארגעסן אן דיינע קינדער. /4:7 ווי זיי האבן זיך געמערט, אזוי האבן זיי געזינדיקט צו מיר; וועל איך זייער כבוד אויף שאנד אומבייטן. /4:8 זיי נערן זיך אויף די זינד פון מיין פאלק, און אויף זייער פארברעך קוקן זיי אויס. /4:9 דרום וועט זיין, אזוי דאס פאלק אזוי דער כהן, און איך וועל זיך רעכענען מיט אים פאר זיינע וועגן, און זיינע מעשים וועל איך אים אומקערן. /4:10 און זיי וועלן עסן און ניט זאט ווערן, זיי זיינען מזנה, אבער זיי וועלן זיך ניט מערן; ווייל זיי האבן אויפגעהערט אויף {dn גאט} צו אכטן. /4:11 זנות און וויין און טרויבנזאפט באנעמט דאס הארץ. /4:12 מיין פאלק פרעגט ביי זיי האלץ, און זיין שטעקן באשיידט אים; ווארום א גייסט פון זנות האט פארפירט, און זיי האבן זיך אפגעקערט פון אונטער זייער {dn גאט}. /4:13 אויף די שפיצן בערג שלאכטן זיי, און אויף די הייכן רייכערן זיי, אונטער אייכנבוים און טאפאל און טערעבינט, ווייל זיין שאטן איז גוט. דרום זיינען אייערע טעכטער מזנה, און אייערע שניר זיינען אומטריי /4:14 איך פארדענק ניט אייערע טעכטער וואס זיי זיינען מזנה, און אייערע שניר וואס זיי זיינען אומטריי, אז זיי אליין גייען מיט זונות אוועק, און מיט שאנדווייבער ברענגען זיי שלאכטאפפער; און דאס פאלק וואס פארשטייט ניט, ווערט געשטרויכלט. /4:15 אויב דו ישראל ביסט מזנה, זאל זיך יהודה ניט פארשולדיקן; און קומט ניט קיין גלגל, און גייט ניט ארויף קיין בית־און, און שווערט ניט: אזוי ווי {dn יהוה} לעבט! /4:16 ווארום אזוי ווי א ווידערשפעניקע קו האט ווידערשפעניקט ישראל; זאל {dn גאט} זיי אצונד פיטערן ווי א שעפס אין דערברייטערניש? /4:17 באהעפט צו געצנבילדער איז אפרים, לאז אים צו רו. /4:18 גייט אפ זייער שכרות, זיינען זיי אין זנות פארזונקען; איינגעליבט אין שאנד זיינען אירע באשיצער. /4:19 דער ווינט האט זיי איינגעבונדן אין זיינע פליגלען; און זיי וועלן זיך שעמען מיט זייערע שלאכטאפפער.

/5:1 הערט דאס צו, איר כהנים, און פארנעמט, איר הויז פון ישראל, און איר הויז פון מלך, לייגט צו דאס אויער, ווארום אויף אייך איז א משפט פאראן, ווייל א פאסטקע זייט איר געווען פאר מצפה, און אן אויסגעשפרייטע נעץ אויף תבור. /5:2 און די אפקערער זיינען אין שעכטן פארטיפט, און איך בין אפגעטאן ביי זיי אלעמען. /5:3 איך קען אפרים, און ישראל איז ניט פארהוילן פון מיר; ווארום אצונד האסטו מזנה געווען, אפרים, פאראומרייניקט געווארן איז ישראל. /5:4 זייערע מעשים לאזן זיי ניט זיך אמצוקערן צו זייער {dn גאט}, ווארום א גייסט פון זנות איז אין זיי, און {dn יהוה} קענען זיי ניט. /5:5 און דער שטאלץ פון ישראל וועט געבייגט ווערן פאר זיין פנים, און ישראל און אפרים וועלן געשטרויכלט ווערן דורך זייער זינד, אויך יהודה טוט שטרויכלען מיט זיי. /5:6 מיט זייערע שאף און מיט זייערע רינדער וועלן זיי גיין זוכן {dn גאט}, אבער זיי וועלן ניט געפינען – ער האט זיך אפגעטאן פון זיי. /5:7 זיי האבן אן {dn גאט} געפעלשט, ווארום פרעמדע קינדער האבן זיי געבארן; אצונד וועט זיי א חודש פארצערן מיט זייערע פעלדער. /5:8 בלאזט א שופר אין גבעה, א טרומייטער אין רמה; שאלט אין בית־און: קוק זיך אום, בנימין! /5:9 אפרים וועט צו וויסט ווערן אין טאג פון שטראף; אין די שבטים פון ישראל טו איך עס צו וויסן אויף זיכער. /5:10 די הארן פון יהודה זיינען ווי גרענעצפארכאפער, אויף זיי וועל איך אויסגיסן ווי וואסער מיין צארן. /5:11 געדריקט ווערט אפרים, צעבראכן פון משפט, ווייל ער איז ווילנדיק געגאנגען נאך קויט. /5:12 און איך בין ווי א מאיל צו אפרים, און ווי א פוילונג צו דעם הויז פון יהודה. /5:13 און אפרים האט געזען זיין קראנקשאפט, און יהודה זיין ווונד; איז אפרים געגאנגען צו אשור, און האט געשיקט צום מלך ״שטרייטער״; אבער ער קען אייך ניט היילן, און ער וועט ניט אפטאן פון אייך די ווונד. /5:14 ווארום איך וועל זיין ווי א לייב צו אפרים, און ווי א יונגלייב צום הויז פון יהודה; איך, איך וועל פארצוקן און אוועקגיין, אוועקטראגן, און קיינער וועט ניט מציל זיין. /5:15 איך וועל גיין, איך וועל זיך אומקערן צו מיין ארט, ביז זיי וועלן זיך שפירן שולדיקן; און זוכן מיין פנים; אין זייער נויט וועלן זיי מיך פארשן:

/6:1 קומט און לאמיר זיך אומקערן צו {dn גאט}, ווארום ער האט פארצוקט, און ער וועט אונדז היילן,
ער שלאגט און ער וועט אונדז פארבינדן,
/6:2 נאך צוויי טעג וועט ער אנדז אויפלעבן,
אויפן דריטן טאג וועט ער אונדז אויפריכטען,
און מיר וועלן לעבן פאר אים.
/6:3 און לאמיר דערקענען, לאמיר זיך יאגן צו דערקענען {dn גאט};
זיכער ווי דער באגינען איז זיין ארויסגאנג;
און ער וועט קומען צו אונדז ווי דער רעגן,
און ווי שפעטרעגן וואס באוועסערט די ערד.
/6:4 וואס זאל איך טאן צי דיר, אפרים?
וואס זאל איך טאן צו דיר, יהודה?
אז אייער גוצקייט איז ווי א פרימארגנוואלקן,
און ווי דער טוי וואס פארגייט אין דער פרי.
/6:5 דרום האב איך [זיי] געהאקט דורך די נביאים,
זיי געהרגעט מיט די ווערטער פון מיין מויל;
 כדי דיין משפט זאל ווי דאס ליכט ארויס.
/6:6 ווארום גוצקייט האב איך באגערט און ניט שלאכטאפפער,
און דערקענונג פון {dn גאט} איידער בראנדאפפער.
/6:7 אבער זיי ווי מענטשן האבן איבערגעטרעטן דעם בונד; אן האבן זיי געפעלשט אן מיר. /6:8 גלעד איז א שטאט פון אומרעכטטוער, אויסגעטרעטן מיט בלוט. /6:9 און ווי באנדעס וואס לויערן אויף מענטשן, איז די חברה פון די כהנים; זיי טייטן אויפן וועג קיין שכם, יא, שענדלעכקייט באגייען זיי. /6:10 אין הויז פון ישראל האב איך שוידערהאפטיקס געזען, אן איז זנות ביי אפרים, פאראומרייניקט איז ישראל. /6:11 אויך אויף דיר, יהודה, האט מען א שניט באשערט.
אז איך וויל אומקערן די געפאנגענשאפט פון מיין פאלק.

/7:1 ווי איך וויל היילן ישראל, אזוי ווערט אנטפלעקט די זינד פון אפרים, און די בייזן פון שומרון; ווארום זיי באגייען פאלשקייט, און א גנב ברעכט איין, א באנדע באפאלט אויף דער גאס. /7:2 און זאלן זיי זיך ניט איינרעדן אין זייער הארצן, אל דאס בייז זייערס געדענק איך; אצונד האבן זייערע מעשים זיי ארומגערינגלט, אקעגן מיין פנים זיינען זיי. /7:3 מיט זייער בייז דערפרייען זיי דעם מלך, און מיט זייערע ליגנס די הארן. /7:4 אלע זיינען זיי נואפים, ווי אן אויוון אנגעהייצט פון בעקער, וואס מע הערט בלויז אויף שארן פון פארקנעטן דעם טייג ביז זיין זויער ווערן. /7:5 אין דעם טאג פון אונדזער מלך, זיינען די הארן קראנק פון וויינדערהיצונג; ער אליין שטרעקט אויס זיין האנט מיט די שפעטער. /7:6 ווארום זיי האבן צוגעברייט זייער הארץ ווי אן אויוון אין זייער לויער; א גאנצע נאכט שלאפט זייער בעקער, פרימארגנס ברענט ער אזוי ווי פלאמפייער. /7:7 זיי אלע גליען ווי אן אויוון, און זיי פארצערן זייערע ריכטער; אלע זייערע מלכים זיינען געפאלן, קיינער צווישן זיי רופט ניט צו מיר.
/7:8 אפרים, ער מישט זיך מיט די פעלקער, אפרים איז געווארן א ניט איבערגעקערטער קוכן. /7:9 פרעמדע האבן אויפגעגעסן זיין כוח, און ער מערקט ניט; שוין גראע האר דורכגעשפריצט ביי אים, און ער מערקט ניט. /7:10 און דער שטאלץ פון ישראל איז געבויגן פאר זיין פנים, אבער זיי קערן זיך ניט אום צו {dn יהוה} זייער {dn גאט}, און זיי זוכן אים ניט ביי אלעם דעם. /7:11 און אפרים איז געווארן ווי א נארישע טויב, אן שכל, מצרים האבן זיי גערופן, קיין אשור זיינען זיי געגאנגען. /7:12 ווי זיי וועלן גיין, וועל איך אויסשפרייטן אויף זיי מיין נעץ, ווי פויגלען פון הימל וועל איך זיי אראפנידערן; איך וועל זיי שטראפן ווי איך האב געלאזט הערן זייער עדה. /7:13 וויי צו זיי, וואס זיי זיינען אוועק פון מיר! פארוויסטונג אויף זיי, וואס זיי האבן געבראכן אן מיר! און איך זאל זיי אויסלייזן, ווען זיי האבן גערעדט ליגנס אויף מיר? /7:14 און זיי שרייען ניט צו מיר מיט זייער הארצן, אז זיי יאמערן אויף זייערע געלעגערס; וועגן תבואה און וויין רודלען זיי זיך, אן מיר ווידערשפעניקן זיי. /7:15 און איך האב געלערנט, געשטארקט זייערע ארעמס, אבער זיי טראכטן שלעכטס אויף מיר. /7:16 זיי קערן זיך, אבער ניט צו דער הייך, ווי א פאלשער בויגן זיינען זיי געווארן. וועלן פאלן דורכן שווערד זייערע הארן פאר דעם צארן פון זייער צונג; דאס וועט זיין א שפאט פון זיי אין לאנד מצרים.
/8:1 צו דיין גומען א שופר! ווי אן אדלער קומט אויף גאטס הויז; ווייל זיי האבן איבערגעטרעטן מיין בונד, און קעגן מיין תורה פארבראכן. /8:2 קען ישראל דען שרייען צו מיר: מיין {dn גאט}, מיר קענען דיך? /8:3 ישראל האט פארלאזט דאס גוטס, זאל אים דער פיינט נאכיאגן. /8:4 זיי האבן געמאכט מלכים, אבער אן מיר, געמאכט הארן, און איך האב ניט געוווסט; פון זייער זילבער און זייער גאלד האבן זיי זיך געצנבילדער געמאכט; דרום וועט ער פארשניטן ווערן. /8:5 פארלאזן ווערט דיין קאלב, שומרון; מיין צארן טוט גרימען אויף זיי; ביז וואנען נאך וועלן זיי ניט קענען זיך רייניקן? /8:6 ווארום עס קומט פון ישראל, און דאס האט א מיינסטער געמאכט, און קיין {dn גאט} איז דאס ניט; פאר וואר, שפענדלעך וועט ווערן דאס קאלב פון שומרון. /8:7 ווארום ווינט זייען זיי, און שטורעם וועלן זיי שניידן; קיין זאנג האט עס ניט – א שפראצונג וואס ברענגט ניט קיין מעל; טאמער וועט עס ברענגען, וועלן עס פרעמדע איינשלינגען.
/8:8 איינגעשלונגען געווארן איז ישראל, אצונד זיינען זיי געווארן צווישן די פעלקער, ווי א נישטווערטיקע כלי. /8:9 ווארום זיי זיינען ארויפגעגאנגען צו אשור, א ווילדאייזל באזונדער פאר זיך; אפרים האט ליבשאפט געדונגען. /8:10 אבער הגם זיי דינגען צווישן די פעלקער, וועל איך אצונדערט זיי איינזאמלען; און זיי וועלן אנהייבן מינער ווערן פון דער משא פון מלך און הארן. /8:11 ווארום אפרים האט געמערט מזבחות צום זינדיקן, ביי אים זיינען מזבחות צום זינדיקן געווען. /8:12 ווי פיל פון מיין תורא איך זאל אים שרייבן, איז דאס ביי אים ווי פרעמד פאררעכנט. /8:13 מיינע בראנדאפפער זאלן זיי שלאכטן פאר פלייש און עסן, {dn גאט} טוט זיי ניט באפיליקן. אצונד וועט ער געדענקען זייער פארברעך, און וועט דערמאנען זייערע זינד; קיין מצרים וועלן זיי זיך אומקערן. /8:14 ווארום ישראל האט פארגעסן אן זיין באשעפער, און האט פאלייען געבויט, און יהודה האט געמערט באפעסטיקטע שטעט: דרום וועל איך שיקן א פייער אין זיינע שטעט, און עס וועט פארצערן אירע פאלאצן.

/9:1 ניט פרייען זאלסטו זיך, ישראל, מיט שמחה אזוי ווי די פעלקער, ווארום האסט זיך אפגעקערט פון דיין {dn גאט}, האסט ליב געהאט זונה־לוין אויף אלע תבואה־שייערן. /9:2 דער שייער און דער קעלטער וועט זיי ניט שפייזן, און דער פרישוויין וועט פעלשן אן זיי. /9:3 זיי וועלן ניט זיצן אין לאנד פון {dn גאט}, און אפרים וועט זיך קיין מצרים אומקערן, און אין אשור וועלן זיי אומריינס עסן. /9:4 זיי וועלן ניט גיסן צו {dn גאט} וויין, און ניט אנגעלייגט וועלן אים זיין זייערע שלאכטאפפער, אזוי ווי ברויט פון אבלות וועט עס זיי זיין, אלע וואס עסן עס וועלן זיך פאראומרייניקן; ווארום זייער ברויט וועט זיין פאר זייער לייב, עס וועט ניט קומען אין הויז פון {dn גאט}. /9:5 וואס וועט איר טאן אין א יום־טוב, און אין א פייערטאג פון {dn גאט}? /9:6 ווארום זע, זיי זיינען אוועק פון דעם בראך, וועט מצרים זיי איינזאמלען, מוף וועט זיי באגראבן; די שאצן פון זייער זילבער, זיי וועט שטעכגעוועקס ירשען, דערנער וועלן זיין אין זייערע געצעלטן. /9:7 געקומען זיינען די טעג פון רעכנשאפט, געקומען די טעג פון באצאלונג; געוואר ווערן וועט ישראל.
״א נאר איז דער נביא, משוגע איז דער מאן פון גייסט!״ פון וועגן דיין גרויס זינד, און ווייל גרויס איז די פיינטשאפט. /9:8 א לויערער איז אפרים אקעגן מיין {dn גאט}, דעם נביא שטעלט ער א פאסטקע אויף אלע זיינע וועגן, פיינטשאפט אין הויז פון זיין {dn גאט}. /9:9 טיף פארדארבן זיינען זיי, אזוי ווי אין די טעג פון גבעה; ער וועט געדענקען זייער פארברעך, ער וועט דערמאנען זייערע זינד.
/9:10 ווי וויינטרויבן אין מדבר האב איך געפונען ישראל, ווי אן ערשטפרוכט פון פייגנבוים אין זיין אנהייב האב איך געזען אייערע עלטערן; זיינען זיי געקומען קיין בעל־פעור, און זיך אפגעשיידט צום שאנדגעץ, און געווארן אומווערדיק ווי דאס וואס זיי האבן ליב געקראגן. /9:11 אפרים – ווי א פויגל וועט זייער כבוד אוועקפליען, אויס געבורט, און אויס מוטערלייב, און אויס טראגשאפט! /9:12 אפילו אז זיי וועלן אויפברענגען זייערע קינדער, וועל איך זיי בארויבן פון זיי, אז קיין מענטש זאל ניט בלייבן; יא, וויי אויך צו זיי ווען איך טו זיך אפ פון זיי! /9:13 אפרים, ווי איך האב צור געזען, איז געפלאנצט אין א שיינעם ארט, אבער אפרים וועט ארויספירן זיינע קינדער צום טייטער /9:14 גיב זיי, {dn גאט}, וואס דו דארפסט זיי געבן! גיב זיי א טראכט וואס פארווארפט, און בריסט פארדארטע! /9:15 אל דאס בייז זייערס איז אין גלגל, יא, דארט האב איך זיי פיינט געקראגן; פאר די בייזע מעשים זייערע וועל איך זיי פון מיין הויז ארויסטרייבן; איך וועל זיי מער ניט ליב האבן; אלע זייערע הארן זיינען אפקערער. /9:16 געשלאגן געווארן איז אפרים, זייער ווארצל איז פארטריקנט, קיין פרוכט וועלן זיי ניט ברענגען; אפילו אז זיי וועלן געבערן, וועל איך טייטן די גלוסטיקע פון זייער לייב. /9:17 פאראכטן וועט זי מיין {dn גאט}, ווייל זיי האבן ניט צוגעהערט צו אים, און זיי וועלן אומוואגלען צווישן די פעלקער.

/10:1 א געראטענער וויינשטאק איז ישראל געווען, זיין פרוכט פלעגט א ווערדע האבן; איז, וואס מערער זיין פרוכט, האט ער מזבחות געמערט, וואס שענער זיין לאנד, האבן זיי שענערע זיילשטיינער געמאכט. /10:2 זייער הארץ איז צעטיילט; אצונד וועלן זיי זייער שולד ליידן; ער וועט צעברעכן זייערע מזבחות, ער וועט פארוויסטן זייערע זיילשטיינער. /10:3 פאר וואר, אצונד וועלן זיי זאגן: ניטא קיין מלך ביי אונדז, ווייל מיר האבן ניט מורא געהאט פאר {dn גאט}; און דער מלך, וואס קען טאן פאר אונדז? /10:4 זיי רעדן געריידן, שווערן פאלש, שליסן א בונד, אבער דער משפט וועט שפראצן ווי ביטערקרויט אויף די בייטן פון פעלד. /10:5 אום די קעלבער פון בית־און וועלן אנגסטן די וווינער פון שומרון; ווארום זיין פאלק טוט אויף אים טרויערן, און זיינע פריסטער וועלן ציטערן וועגן אים, וועגן זיין כבוד וואס איז אוועק פון אים. /10:6 אים אויך וועט מען קיין אשור אוועקפירן, א מתנה צום מלך ״שטרייטער״; שאנד וועט קריגן אפרים, און ישראל וועט זיך שעמען מיט זיין באראט. /10:7 פארשניטן ווערט דער מלך פון שומרון, אזוי ווי שוים אויפן וואסער. /10:8 און פארטיליקט ווערן וועלן די במות פון און, די זינד פון ישראל; דערנער און ווילדגעוועקס וועלן אויפגיין אויף זייערע מזבחות און זיי וועלן זאגן צו די בערג: דעקט אונדז צו! און צו די הייכן: פאלט אויף אונדז ארויף! /10:9 מער ווי אין די טעג פון גבעה האסטו געזינדיקט, ישראל; דארט האט מען זיך אקעגנגעשטעלט; פאר זיי אבער וועט ניט קלעקן א מלחמה ווי אין גבעה אקעגן די פארברעכער. /10:10 ווען איך טו באגערן, וועל איך זיי שטראפן, און פעלקער וועלן זיך איינזאמלן קעגן זיי, ווען מע שפאנט זיי אין זייערע צוויי יאכרינגען. /10:11 און אפרים איז א קאלב א געניטס, צו דרעשן האט עס ליב; אבער איך בין אריבערגעגאנגען איבער איר פעטן האלדז: איך וועל איינשפאנען אפרים, אקערן זאל יהודה, בראנעווען זאל יעקב.
/10:12 זייט אייך פאר גערעכטיקייט, וועט איר שניידן לויט גענאד; אקערט אייך אן אקער, ווארום עס איז צייט צו זוכן {dn גאט}, ביז ער וועט קומען און רעגענען אויף אייך גערעכטיקייט. /10:13 איר האט געאקערט שלעכטס, האט איר אומרעכט געשניטן, האט איר געגעסן די פרוכט פון ליגן; ווארום האסט זיך פארזיכערט אויף דיין וועג, אויף די פיל גיבורים דיינע. /10:14 דרום וועט אויפשטיין א חורבן אויף דיינע מחנות, און אלע דיינע פעסטונגען וועלן פארוויסט ווערן, ווי שלמן האט פארוויסט בית־ארבאל, אין טאג פון מלחמה – מוטערס מיט קינדער זיינען צעהאקט געווארן. /10:15 אזוי האט געטאן צו אייך בית־אל, פון וועגן אייער בייזער שלעכטיקייט; אין א פרימארגן פארשניטן ווערט פארשניטן דער מלך פון ישראל.

/11:1 אז ישראל איז יונג געווען האב איך אים ליב געהאט, און פון מצרים האב איך גערופן מיין זון. /11:2 ווי זיי האבן גערופן צו זיי, אזוי זיינען זיי אוועק פון זיי; צו די בעל־געטער האבן זיי געשלאכט, און צו די געצן האבן זיי גערייכערט. /11:3 און איך האב געלערנט גיין אפרים, זיי פאר זייערע ארעמס גענומען, און זיי האבן ניט געמערקט אז איך האב זיי פארהיט. /11:4 מיט מענטשלעכע שטריק האב איך זיי צוגעצויגן, מיט שנורן פון ליבשאפט, און איך בין זיי געווען ווי די אראפנעמער פון דעם יאך אויף זייערע קינבאקן: און עסן פלעג איך אים דערלאנגען. /11:5 ער וועט זיך ניט אומקערן קיין לאנד מצרים, אבער אשור, ער וועט זיין מלך זיין, ווייל זיי האבן ניט געוואלט צוריקקערן. /11:6 און א שווערד וועט פאלן אין זיינע שטעט, און וועט פארלענדן זיינע ריגלען און פארצערן, פון וועגן זייערע באראטונגען.
/11:7 און מיין פאלק קווענקלט זיך אומצוקערן צו מיר, און מע רופט אים צו דער הייך, אבער ער טוט זיך ניט דערהייבן. /11:8 ווי קען איך דיך איבערגעבן, אפרים? דיך איבערענטפערן, ישראל? ווי קען איך דיך מאכן ווי אדמה? דיך לאזן ווערן ווי צבאים? מיין הארץ קערט זיך אום אין מיר, מיין גאנצע רחמנות צינדט זיך אן. /11:9 איך וועל ניט אויספירן מיין גרימצארן, איך וועל מער ניט אומברענגען אפרים; ווארום {dn גאט} בין איך און ניט א מענטש – דער הייליקער צווישן דיר – און איך וועל ניט קומען מיט צארן. /11:10 נאך {dn יהוה} וועלן זיי גיין – אזו ווי א לייב וועט ער ברילן; יא, ער וועט ברילן, און די קינדער וועלן איילן פון מערב. /11:11 זיי וועלן איילן ווי א פויגל, פון מצרים, און ווי א טויב, פון לאנד אשור, און איך וועל זיי באזעצן אין זייערע הייזער, זאגט {dn גאט}.

/12:1 ארומגערינגלט מיט ליגן האט מיך אפרים, און מיט באטרוג דאס הויז פון ישראל; און יהודה איז נאך אלץ פרייגעלאזט מיט {dn גאט}, און מיט דעם הייליקן געטרייען. /12:2 אפרים לויפט נאך ווינט, און יאגט זיך נאך מזרח־ווינט, א גאנצן טאג מערט ער ליגן און רויב; און א בונד מיט אשור שליסן זיי, און אייל ווערט קיין מצרים געפירט. /12:3 אבער {dn גאט} האט א קריג מיט יהודה, און וועט זיך רעכענען מיט יעקב לויט זיינע וועגן, לויט זיינע מעשים וועט ער אים אומקערן. /12:4 אין מוטערלייב האט ער ביים טריט געכאפט זיין ברודער, און מיט זיין כוח האט ער געשטריטן מיט א {dn גאט}; /12:5 יא, ער האט געשטריטן קעגן א מלאך און איז בייגעקומען; ער האט געוויינט און זיך געבעטן ביי אים: אין בית־אל וועט ער אים טרעפן, און דארטן וועט ער רעדן מיט אים. /12:6 און {dn יהוה} איז דער {dn גאט} פון צבאות, {dn יהוה} איז זיין געדעכעניש. /12:7 דרום זאלסט דו צו דיין {dn גאט} זיך אומקערן; פרומקייט און גערעכטיקייט היט אפ, און האף צו דיין {dn גאט} תמיד.
/12:8 כנען האט פאלשע וואגשאלן אין זיין האנט, צו בארויבן האט ער ליב. /12:9 און אפרים זאגט: פאר וואר, איך בין רייך, איך האב מיר דערגרייכט א פארמעג; אין אל מיין מי וועט מען ביי מיר ניט געפינען אן אומרעכט וואס איז א זינד. /12:10 אבער איך בין {dn יהוה} דיין {dn גאט} פון לאנד מצרים אן, איך וועל דיך ווידער מאכן וווינען אין געצעלטן, ווי אין די טעג פון יענער צייט. /12:11 און איך האב גערעדט צו די נביאים, און איך האב זעאונגנען געמערט, און דורך די נביאים פלעג איך משלים געבן. /12:12 אז גלעד איז נישטיקייט, לויטער פאלשקייט זיינען זיי געווארן! אין גלגל האבן זיי אקסן געשלאכט; יא, זייערע מזבחות זיינען ווי הויפנס אויף די בייטן פון פעלד. /12:13 און יעקב איז אנטלאפן אין פעלד פון ארם, און ישראל האט געדינט אום א ווייב, און אום א ווייב האט ער שאף געהיט. /12:14 און דורך א נביא האט {dn גאט} אויפגעבראכט ישראל פון מצרים, און דורך א נביא איז ער אפגעהיט געווארן. /12:15 ביטער דערצערנט האט אפרים, דרום וועט ער אויסלאזן זיין בלוט אויף אים, און זיין לעסטערונג וועט אים אומקערן זיין האר.

/13:1 אז אפרים האט גערעדט איז געווען א ציטערניש, דער הויב איז ער געווען אין ישראל; האט ער זיך פארשולדיקט מיט בעל, און איז געשטארבן. /13:2 און אצונד זינדיקן זיי אלץ מער, אונהאבן זיך געמאכט א געגאסן בילד פון זייער זילבער, געצן לויט זייער שכל, דאס ווערק פון מיינסטערס אלע. אויף זיי קען מען זאגן: מענטשן שעכטן זיי, קעלבער קושן זיי. /13:3 דרום וועלן זיי זיין ווי א פרימארגנוואלקן, און ווי דער טוי וואס פארגייט אין דער פרי, ווי שפריי וואס ווערט אוועקגעבלאזן פון שייער, און ווי רויך דורכן פענצטער.
/13:4 און איך בין {dn יהוה} דיין {dn גאט} פון לאנד מצרים אן, און קיין {dn גאט} אחוץ מיר קענסטו ניט,
און ניטא קיין העלפער אויסער מיר. /13:5 איך האב דיך דערקענט אין דער מדבר, אין א לאנד פון טריקעניש. /13:6 ווי זיי האבן זיך געפיטערט, אזוי זיינען זיי זאט געווארן; זיי זיינען זאט געווארן, און זייער הארץ האט זיך דערהויבן, דערפאר האבן זיי פארגעסן אן מיר. /13:7 דרום בין איך צו זיי ווי א לייב געווארן, ווי א לעמפערט אויפן וועג וועל איך לויערן; /13:8 איך וועל זיי באגעגענען ווי א בערינטע פון קינדער בארויבט, און איך וועל אויפרייסן דעם שייד פון זייער הארצן, און וועל זיי אויפעסן דארטן ווי א לייבינטע; די חיה פון פעלד וועט זיי צערייסן.
/13:9 דיך האט אומגעבראכט ישראל, וואס דו ביסט קעגן מיר, קעגן דיין הילף. /13:10 ווו דען איז דיין מלך, ער זאל דיך העלפן אין אלע דיינע שטעט? און דיינע ריכטער, וואס דו האסט געזאגט: גיב מיר א מלך און הארן? /13:11 איך גיב דיר א מלך אין מיין כעס, און נעם אוועק אין מיין גרימצארן.
/13:12 איינגעבונדן איז די זינד פון אפרים, באהאלטן איז זיין חטא. /13:13 ווייען פון א געווינערין וועלן קומען אויף אים; א ניט קלוג קינד איז ער, ווארום עס איז צייט, ער זאל ניט שטיין בלייבן אין דעם געבערארט פון קינדער. /13:14 זאל איך פון דער האנט פון אונטערערד זיי אויסלייזן? זאל איך פון טויט זיי אויסקויפן? ווו זיינען דיינע מגפות, טויט? ווו דיין פעסט, אונטערערד? דערבארימונג זאל פארבארגן זיין פון מיינע אויגן. /13:15 ווארום ער מעג וואקסן צווישן טייכגראזן, וועט קומען א מזרח־ווינט, א שטורעם פון {dn גאט} פון מדבר גייט אויף און טרוקן ווערן וועט זיין ברונעם, און אויסטריקענען וועט זיין קוואל; ער וועט צערויבן דעם שאץ פון אלע גלוסטיקע זאכן.
/14:1 פארשולדיקט איז שומרון, ווארום זי האט ווידערשפעניקט אן איר {dn גאט}; דורכן שווערד וועלן זיי פאלן, זייערע קליינע קינדער וועלן צעהאקט ווערן, און זיינע טראגעדיקע וועלן אויפגעשפאלטן ווערן.
/14:2 קער זיך אום, ישראל, צו {dn יהוה} דיין {dn גאט}, ווארום האסט געשטרויכלט דורך דיינע זינד. /14:3 נעמט מיט אייך ווערטער, און קערט אייך אום צו {dn גאט}; זאגט צו אים: פארגיב אלע זינד, און נעם אן דאס גוטע; און לאמיר צאלן אנשטאט אקסן מיט אונדזערע ליפן. /14:4 אשור וועט אונדז ניט העלפן, אויף פערד וועלן מיר ניט רייטן, און מיר וועלן מער ניט זאגן ״אונדזער {dn גאט}״ צום ווערק פון אונדזערע הענט; ווארום דורך דיר ווערט דערבארימט דער עלנדער.
/14:5 איך וועל היילן זייער אפקערונג, איך וועל זיי ליב האבן הארציק, ווארום מיין צארן האט זיך אפגעקערט פון אים. /14:5 איך וועל זיין ווי דער טוי צו ישראל; ער וועט בליען ווי א ליליע, און שלאגן זיינע ווארצלען ווי דער לבנון. /14:7 זיינע צווייגן וועלן זיך שפרייטן, און זיין גלאנץ וועט זיין ווי פון איילבערטבוים, און א ריח וועט ער האבן ווי דער לבנון. /14:8 די וואס זיצן אין זיין שאטן וועלן ווידער אויפברענגען תבואה, און זיי וועלן בליען ווי א וויינשטאק; זיין דופט ווי דער וויין פון לבנון. /14:9 אפרים וועט זאגן: וואס קער איך זיך אן מער מיט געצנבילדער. איך ענטפער, און וועל אים אנקוקן; איך בין ווי א צווייגהאפטיקער ציפרעס; פון מיר ווערט געקראגן דיין פרוכט.
/14:10 ווער קלוג איז זאל דאס פארשטיין, ווער פארשטאנדיק זאל עס מערקן, ווארום רעכטפארטיק זיינען די וועגן פון {dn גאט}, און די גערעכטע גייען אין זיי, און די פארברעכער ווערן געשטרויכלט אין זיי.

 יידיש פון יהואש
 יואל

/1:1 דאס ווארט פון {dn גאט} וואס איז געווען צו יואל דעם זון פון פתואלן:
/1:2 הערט דאס צו, איר זקנים, און פארנעמט אלע באוווינער פון לאנד: איז אזוי וואס געשען אין אייערע טעג, צי אין די טעג פון אייערע עלטערן? /1:3 דערציילט וועגן דעם אייערע קינדער, און אייערע קינדער צו זייערע קינדער, און זייערע קינדער צו דעם אנדער דור. /1:4 וואס איז געבליבן פון דעם ווארעם האט אויפגעגעסן דער היישעריק, און וואס איז געבליבן פון דעם היישעריק האט אויפגעגעסן דער גראזפרעסער, און וואס איז געבליבן פון דעם גראזפרעסער האט אויפגעגעסן דער גריל. /1:5 כאפט זיך אויף, שיכורים, און וויינט, און יאמערט, אלע טרינקער פון וויין, אויף דער טרויבנזאפט וואס זי איז פארשניטן געווארן פון אייער מויל. /1:6 ווארום א פאלק איז ארויפגעקומען אויף מיין לאנד, מאכטיק און אן א צאל; זיינע ציין זיינען ציין פון א לייב, און באקציינער פון א לייבינטע האט ער. /1:7 ער האט געמאכט מיין וויינשטאק צו וויסט, און צו שפענדלעך מיין פייגנבוים; אפגעהוילט הויל האט ער אים און אנידערגעווארפן, זיינע צווייגן זיינען ווייס געווארן. /1:8 קלאג ווי א יונגפרוי אנגעגורט מיט זאק נאך דעם מאן פון איר יוגנט. /1:9 פארשניטן געווארן איז א שפייזאפפער און א גיסאפפער פון דעם הויז פון {dn גאט}; עס טרויערן די כהנים, די באדינער פון {dn גאט}. /1:10 פארוויסט געווארן איז דאס פעלד, עס טרויערט די ערד, ווארום פארוויסט געווארן איז די תבואה, אויסגעטריקנט האט דער וויין, איינגעגאנגען איז דאס אייל, /1:11 צו שאנד זיינען די אקערלייט, עס יאמערן די וויינגערטנירער, אויפן ווייץ און אויפן גערשטן; ווארום דער שניט פון פעלד איז פארלארן. /1:12 דער וויינשטאק איז פארטריקנט, און דער פייגנבוים איז פארוועלקט; דער מילגרוים, אויך דער טייטלבוים און דער עפלבוים, אלע ביימער פון פעלד, זיינען פארטריקנט; יא, אויסגעטריקנט האט די פרייד פון די מענטשנקינדער. /1:13 גורט אייך אן און קלאגט, איר כהנים, יאמערט, איר באדינער פון מזבח; קומט נעכטיקט אין זאקקליידער, באדינער פון מיין {dn גאט}, ווארום פארמיטן איז פון אייער גאטס הויז א שפייזאפפער און א גיסאפפער. /1:14 הייליקט א פאסטטאג, רופט אן איינזאמלונג, קלייבט צונויף די עלטסטע, אלע באוווינער פון לאנד, אין הויז פון {dn יהוה} אייער {dn גאט}, און טוט שרייען צו {dn גאט}. /1:15 וויי אויף דעם טאג! ווארום נאנט איז דער טאג פון {dn גאט}, און ווי א בראך פון אלמאכטיקן קומט ער. /1:16 פאר וואר, פאר אונדזערע אויגן איז פארשניטן די שפייז; פון אונדזער גאטס הויז, די פרייד און די לוסטיקייט. /1:17 איינגעדארט זיינען די זאמען אונטער זייערע גרודעס, וויסט געווארן זיינען די שפייכלערס, איינגעפאלן זיינען די שייערן ווארום אויסגעטריקנט איז די תבואה. /1:18 ווי קרעכצט די בהמה! צעטומלט זיינען די סטאדעס רינדער, ווארום ניטא פאר זיי קיין פיטערונג; אפילו די סטאדעס שאף זיינען פארוויסט. /1:19 צו דיר, {dn גאט}, טו איך רופן, ווארום א פייער האט פארצערט די פיטערפלעצער פון מדבר, און א פלאם האט צעפלאקערט אלע ביימער פון פעלד. /1:20 אפילו די בהמות פון פעלד שמאכטן צו דיר, ווארום אויסגעטריקנט זיינען די גראבנס וואסער, און א פייער האט פארצערט די פיטערפלעצער פון מדבר.

/2:1 בלאזט א שופר אין ציון, און שאלט אויף מיין הייליקן בארג, זאלן ציטערן אלע באוווינער פון לאנד, ווארום דער טאג פון {dn גאט} קומט אן, ווארום ער איז נאנט; /2:2 א טאג פון חושך און פינצטערניש, א טאג פון וואלקן און נעבל, ווי א שווארצקייט אויסגעשפרייט אויף די בערג; א גרויס פאלק און א מאכטיקס, אזא ווי ער איז ניט געווען פון אייביק אן און וועט נאך אים מער ניט זיין ביז די יארן פון דור־דורות. /2:3 אים פארויס פארצערט א פייער, און הינטער אים פלאקערט א פלאם; ווי דער גארטן פון עדן איז דאס לאנד פאר אים, און הינטער אים א מדבר א וויסטער, און צו מאל קיין אנטרינונג איז ניטא פון אים. /2:4 ווי דאס אויסזען פון פערד איז זיין אויסזען, און ווי רייטער אזוי לויפן זיי.
/2:5 ווי דאס גערויש פון רייטוועגן, איז זייער שפרינגען אויף די שפיצן בערג; ווי דער קנאל פון א פלאמפייער וואס פארצערט שטרוי; ווי א פאלק א מאכטיקס געגרייט צו מלחמה. /2:6 פאר אים ציטערן פעלקער, אלע פנימער האבן אנגענומען א פינצטערניש. /2:7 ווי גיבורים לויפן זיי, ווי מלחמה־לייט קלעטערן זיי אויף דער מויער, און איטלעכער אין זיינע וועגן גייען זיי, און זיי פלאנטערן ניט זייערע שטעגן. /2:8 און איינער דעם אנדערן שטויסן זיי ניט, איטלעכער אין זיין שליאך גייען זיי, און דורך וואפן ווארפן זיי זיך, און ווערן ניט געשעדיקט. /2:9 זיי שפרינגען אויף דער שטאט, זיי לויפן אויף דער מויער, זיי גייען ארויף אין די הייזער, זיי קומען דורך די פענצטער ווי א גנב. /2:10 פאר אים ציטערט די ערד, שטורעמען די הימלען; די זון און די לבנה ווערן שווארץ, און די שטערן נעמען אריין זייער שיין. /2:11 און {dn גאט} לאזט ארויס זיין קול פארויס פאר זיין חיל; ווארום זייער גרויס איז זיין מחנה, ווארום מאכטיק איז דער וואס טוט זיין באפעל; ווארום גרויס איז דער טאג פון {dn גאט} און מוראדיק זייער, און ווער קען אים אויסהאלטן? /2:12 אבער נאך איצט, זאגט {dn גאט}, קערט אייך אום צו מיר מיט אייער גאנצן הארצן, און מיט פאסטן און מיט געוויין און מיט קלאג; /2:13 און צערייסט אייער הארץ און ניט אייערע קליידער, און קערט אייך אום צו {dn יהוה} אייער {dn גאט}, ווארום ער איז לייטזעליק און דערבארימדיק, איינגעהאלטן אין צארן, און רייך אין גענאד, און ער האט חרטה אויף דעם בייז. /2:14 ווער ווייס, אפשר ווידער וועט ער חרטה האבן, און לאזן א ברכה הינטער זיך – א שפייזאפפער און א גיסאפפער פאר {dn יהוה} אייער {dn גאט}.
/2:15 בלאזט א שופר אין ציון, הייליקט א פאסטטאג, רופט אן איינזאמלונג; /2:16 זאמלט איין דאס פאלק, פאררופט די עדה, קלייבט צונויף די זקנים, זאמלט איין די קליינע קינדער, און די וואס זייגן די ברוסט; זאל דער חתן ארויסגיין פון זיין קאמער, און די כלה פון איר געצעלט. /2:17 צווישן דעם פאליש און דעם מזבח זאלן וויינען די כהנים, די דינער פון {dn גאט}, און זאלן זיי זאגן: דערבארים זיך {dn גאט} אויף דיין פאלק, און זאלסט ניט געבן דיין ארב צו שאנד, אז פעלקער זאלן זיך ווערטלען איבער זיי; נאך וואס זאל מען זאגן צווישן די אומות: אווו איז זייער {dn גאט}?
/2:18 און {dn גאט} האט זיך אנגענומען פאר זיין לאנד, און האט זיך דערבארימט אויף זיין פאלק. /2:19 און {dn גאט} האט געענטפערט און געזאגט צו זיין פאלק: זעט, איך שיק אייך תבואה און וויין און אייל, און איר וועט זיי האבן צו זאט; און איך וועל אייך מער ניט געבן צו שאנד ביי די פעלקער. /2:20 און דעם צפונדיקן וועל איך דערווייטערן פון אייך, און וועל אים פארשטויסן אין א לאנד פון טריקעניש און וויסטעניש, מיט זיין פנים צום פעדערשטן ים, און זיין עק צום הינטערשטן ים; און זיין פוילגערוך וועט אויפגיין, און זיין געשטאנק וועט אויפגיין, ווייל ער האט גרויס זיך פארנומען.
/2:21 זאלסט ניט מורא האבן, ערד, פריי זיך און זיי לוסטיק, ווארום גרויס געטאן האט {dn גאט}. /2:22 איר זאלט ניט מורא האבן, בהמות פון פעלד, ווארום די פיטערפלעצער פון מדבר זיינען באגראזט, ווארום דער בוים טראגט זיין פרוכט, דער פייגנבוים און דער וויינשטאק גיבן זייער קריפט. /2:23 און איר קינדער פון ציון, זייט לוסטיק און פרייט זיך מיט {dn יהוה} אייער {dn גאט}, ווארום ער גיט אייך דעם פרירעגן ריכטיק; יא, ער מאכט נידערן פאר אייך רעגן, פרירעגן און שפעטרעגן אין ערשן חודש . /2:24 און די שייערן וועלן פול זיין מיט תבואה, און די קעלטערן וועלן איבערלויפן מיט וויין און אייל. /2:25 און איך וועל אייך אפצאלן די יארן וואס דער היישעריק האט אויפגעגעסן, דער גראזפרעסער, און דער גריל, און דער ווארעם, מיין גרויס חיל וואס איך האב אנגעשיקט אויף אייך. /2:26 און עסן וועט איר עסן און זאט זיין, און איר וועט לויבן דעם נאמען פון {dn יהוה} אייער {dn גאט}, וואס האט געטאן מיט אייך ווונדערלעך; און מיין פאלק וועט אויף אייביק ניט פארשעמט ווערן. /2:27 און איר וועט וויסן אז איך בין צווישן ישראל, און איך בין {dn יהוה} אייער {dn גאט}, און מער איז ניטא; און מיין פאלק וועט אויף אייביק ניט פארשעמט ווערן.

/3:1 און עס וועט זיין נאך דעם, וועל איך אויסגיסן מיין גייסט אויף יעטוועדער לייב, און אייערע זין און אייערע טעכטער וועלן נביאות זאגן, אייערע זקנים וועלן חלומות חלומען, אייערע בחורים וועלן זעונגען זען. /3:2 און אויך אויף די קנעכט און אויף די דינסטן וועל איך אויסגיסן מיין גייסט אין יענע טעג. /3:3 און איך וועל ווייזן ווונדער אין הימל און אויף דער ערד, בלוט און פייער און זיילן רויך. /3:4 די זון וועט פארקערט ווערן אין פינצטערניש, און די לבנה אין בלוט, איידער עס קומט דער טאג פון {dn גאט}, דער גרויסער און דער מוראדיקער. /3:5 און עס וועט זיין, איטלעכער וואס וועט רופן דעם נאמען פון {dn גאט}, וועט אנטרונען ווערן, ווארום אויף בארג ציון און אין ירושלים וועט זיין אן אנטרינונג, אזוי ווי {dn גאט} האט געזאגט; און די געבליבענע וועלן זיין די וואס {dn גאט} טוט רופן.

/4:1 ווארום זע, אין יענע טעג און אין יענער צייט, אז איך וועל אומקערן די געפאנגענשאפט פון יהודה און ירושלים, /4:2 וועל איך איינזאמלען אלע פעלקער, און איך וועל זיי מאכן נידערן אין טאל פון יהושפט, און איך וועל זיך דארטן משפטן מיט זייפאר מיין פאלק און מיין ארב ישראל, וואס זיי האבן זיי צעשפרייט צווישן די פעלקער, און צעטיילט מיין לאנד. /4:3 און אויף מיין פאלק האבן זיי גורל געווארפן, און געגעבן א יינגל פאר א זונה, און א מיידל פארקויפט פאר וויין, און געטרונקען.
/4:4 און וואס זייט איר מיר גאר, צור און צידון, און אלע געגנטן פון פלשת? צי פארגעלטונג צאלט איר דאס אפ פון מיינעטוועגן? איז, אויב איר פארגעלט דאס פון מיינטעוועגן, וועל איך אייליק גיך אומקערן אייער פארגעלטונג אויף אייער קאפ; /4:5 וואס מיין זילבער און מיין גאלד האט איר צוגענומען, און מיינע בעסטע גלוסטיקייטן געבראכט אין אייערע פאלאצן /4:6 און די קינדער פון יהודה און די קינדער פון ירושלים האט איר פארקויפט צו די קינדער פון די יונים, כדי זיי צו דערווייטערן פון זייער געמארק. /4:7 זעט, איך דערוועק זיי פון דעם ארט וואס איר האט זיי פארקויפט דארטן, און איך וועל אומקערן אייער טוונג אויף אייער קאפ. /4:8 און איך וועל פארקויפן אייערע זין און אייערע טעכטער אין דער האנט פון די קינדער פון יהודה, און זיי וועלן זיי פארקויפן צו די שבאים, צו א ווייטן פאלק, ווארום {dn גאט} האט גערעדט.
/4:9 רופט דאס אויס צווישן די פעלקער, ברייט אן א מלחמה, וועקט אויף די גיבורים; זאלן גענענען, זאלן ארויפגיין אלע מענער פון מלחמה. /4:10 שמידט אייערע אקעראייזנס אויף שווערדן, און אייערע צווייגמעסערס אויף שפיזן; דער שלאפער זאל זאגן: א גיבור בין איך. /4:11 איילט און קומט אלע פעלקער פון רונד ארום, און לאמען זיך איינזאמלען; אהין מאך נידערן, {dn גאט}, דיינע גיבורים! /4:12 זאלן זיך דערוועקן די פעלקער און ארויפגיין צום טאל פון יהושפט ווארום דארטן וועל איך זיצן צו משפטן אלע פעלקער פון רונד ארום. /4:13 לייגט צו דעם שניידמעסער, ווארום צייטיק איז דער שניט; קומט טרעט, ווארום פול איז דער קעלטער, די קובלען לויפן איבער; ווארום גרויס איז זייער בייז.
/4:14 מחנות, מחנות אין טאל פון גזר! ווארום נאנט איז דער טאג פון {dn גאט} אין טאל פון גזר. /4:15 די זון און די לבנה ווערן שווארץ, און די שטערן נעמען אריין זייער שיין. /4:16 און {dn גאט} וועט ברילן פון ציון, און פון ירושלים וועט ער ארויסלאזן זיין קול, און שטורעמען וועלן הימל און ערד; אבער {dn גאט} וועט זיין א באשיצונג פאר זיין פאלק, און א פעסטונג פאר די קינדער פון ישראל. /4:17 און איר וועט וויסן אז איך, {dn יהוה} אייער {dn גאט}, רו אויף ציון, מיין הייליקן בארג; און ירושלים וועט זיין הייליק, און פרעמדע וועלן מער ניט דורכגיין אין איר.
/4:18 און עס וועט זיין אין יענעם טאג, וועלן די בערג טריפן זאפט, און די הייכן וועלן איבערגיין מיט מילך, און אלע גראבנס פון יהודה וועלן איבערגיין מיט וואסער. און א קוואל וועט ארויסגיין פון גאטס הויז, און וועט אנטרינקען דעם טאל שטים. /4:19 מצרים וועט א וויסטעניש ווערן, און אדום וועט א וויסטער מדבר ווערן, פאר דעם אומרעכט צו די קינדער פון יהודה, וואס זיי האבן פארגאסן אומשולדיק בלוט אין זייער לאנד. /4:20 אבער יהודה וועט זיין אייביק באזעצט, און ירושלים אויף דור־דורות. /4:21 און וואס איך וועל שענקען, זייער בלוט וועל איך ניט שענקען; און {dn גאט} טוט רוען אין ציון.

 יידיש פון יהואש
עמוס

/1:1 די ווערטער פון עמוסן, וואס איז געווען פון די שאפלייט פון תקוע; וואס ער האט געזען אויף ישראל אין די טעג פון עוזיה דעם מלך פון יהודה, און אין די טעג פון ירבעם דעם זון פון יואשן, דעם מלך פון ישראל, צוויי יאר פאר דער ערדציטערניש.
/1:2 און ער האט געזאגט: {dn גאט} וועט ברילן פון ציון, און פון ירושלים וועט ער ארויסלאזן זיין קול, און די פיטערפלעצער פון די פאסטוכער וועלן טרויערן, און דער שפיץ כרמל וועט פארטריקנט ווערן.
/1:3 אזוי האט {dn גאט} געזאגט: פאר דריי פארברעכן פון דמשק, יא, פאר פיר, וועל איך עס ניט אפהאלטן: פאר זייער דרעשן גלעד מיט אייזערנע דרעששליטנס. /1:4 און איך וועל שיקן א פייער אויף דעם הויז פון חזאל, און עס וועט פארצערן די פאלאצן פון בן־הדד. /1:5 און איך וועל צעברעכן דעם ריגל פון דמשק, און וועל פארשניידן א באוווינער פון בקעת־און, און דעם וואס האלט א צעפטער פון בית־עדן; און דאס פאלק פון ארם וועט אין גלות גיין קיין קיר, זאגט {dn גאט}. /1:6 אזוי האט {dn גאט} געזאגט: פאר דריי פארברעכן פון עזה, יא, פאר פיר, וועל איך עס ניט אפהאלטן: פאר זייער פארטרייבן א גאנצע געפאנגענשאפט, כדי איבערצוענטפערן צו אדום. /1:7 און איך וועל שיקן א פייער אויף דער מויער פון עזה, און עס וועט פארצערן אירע פאלאצן. /1:8 און איך וועל פארשניידן א באוווינער פון אשדוד, און דעם וואס האלט א צעפטער פון אשקלון; און איך וועל קערן מיין האנט אויף עקרון, און דער איבערבלייב פון די פלשתים וועט אונטערגיין, זאגט {dn גאט דער האר}.
/1:9 אזוי האט {dn גאט} געזאגט: פאר דריי פארברעכן פון צור, יא, פאר פיר, וועל איך עס ניט אפהאלטן: פאר וואס זיי האבן איבערגעענטפערט א גאנצע געפאנגענשאפט צו אדום, און ניט געדאכט אן דעם בונד פון ברידער. /1:10 און איך וועל שיקן א פייער אויף דער מויער פון צור, און עס וועט פארצערן אירע פאלאצן.
/1:11 אזוי האט {dn גאט} געזאגט: פאר דריי פארברעכן פון אדום, יא, פאר פיר, וועל איך עס ניט אפהאלטן: פאר וואס ער האט נאכגעיאגט זיין ברודער מיטן שווערד, און דערשטיקט זיין רחמנות, און זיין כעס האט שטענדיק פארצוקט, און ער האט אייביק געהאלטן זיין גרימצארן. /1:12 און איך וועל שיקן א פייער אויף תימן, און עס וועט פארצערן די פאלאצן פון בצרה.
/1:13 אזוי האט {dn גאט} געזאגט: פאר דריי פארברעכן פון די קינדער פון עמון, יא, פאר פיר, וועל איך עס ניט אפהאלטן: פאר זייער אויפשפאלטן די טראגעדיקע פון גלעד, כדי צו דערברייטערן זייער געמארק. /1:14 און איך וועל אנצינדן א פייער אויף דער מויער פון רבה, און עס וועט פארצערן אירע פאלאצן, מיט שאלונג אין טאג פון מלחמה, מיט שטורעם אין טאג פון געוויטער. /1:15 און זייער מלך וועט גיין אין גלות, ער און זיינע הארן אין איינעם, זאגט {dn גאט}.

/2:1 אזוי האט {dn גאט} געזאגט: פאר דריי פארברעכן פון מואב, יא, פאר פיר, וועל איך עס ניט אפהאלטן: פאר זיין פארברענען די ביינער פון דעם מלך פון אדום אויף קאלך. /2:2 און איך וועל שיקן א פייער אויף מואב, און עס וועט פארצערן די פאלאצן פון קריות, און שטארבן מיט געטומל וועט מואב, מיט שאלונג און א קול פון שופר. /2:3 און איך וועל פארשניידן א ריכטער פון איר מיט, און אלע אירע הארן וועל איך הרגען מיט אים, זאגט {dn גאט}.
/2:4 אזוי האט {dn גאט} געזאגט: פאר דריי פארברעכן פון יהודה, יא, פאר פיר, וועל איך עס ניט אפהאלטן: פאר וואס זיי האבן פאראכט די תורה פון {dn גאט}, און זיינע געזעצן ניט געהיט; און זייערע ליגנס האבן זיי פארפירט, די וואס זייערע עלטערן זיינען נאכגעגאנגען נאך זיי. /2:5 און איך וועל שיקן א פייער אויף יהודה, און עס וועט פארצערן די פאלאצן פון ירושלים.
/2:6 אזוי האט {dn גאט} געזאגט: פאר דריי פארברעכן פון ישראל, יא, פאר פיר, וועל איך עס ניט אפהאלטן: פאר זייער פארקויפן פאר געלט דעם גערעכטן, און דעם אביון פאר א פאר שיך. /2:7 זיי, וואס ווילן איינשלינגען דעם שטויב ערד אויפן קאפ פון די ארימע, און דעם וועג פון די געדריקטע פארדרייען זיי; און א מאן און זיין פאטער גייען צו איין מיידל, כדי צו פארשוועכן מיין הייליקן נאמען. /2:8 און אויף פארמשכונטע קליידער ציען זיי זיך אויס לעבן איטלעכן מזבח, און וויין פון באשטראפטע טרינקען זיי אין הויז פון זייער {dn גאט}. /2:9 און איך האב פארטיליקט פאר זיי דעם אמורי, וואס ווי די הייך פון צעדערן איז געווען זיין הייך, און שטארק איז ער געווען ווי אייכנביימער; און איך האב פארטיליקט זיין פרוכט פון אויבן, און זיינע ווארצלען פון אונטן. /2:10 און איך האב אייך אויפגעבראכט פון לאנד מצרים, און אייך געפירט אין דער מדבר פערציק יאר, צו ארבן דאס לאנד פון אמורי. /2:11 און איך האב אויפגעשטעלט פון אייערע זין פאר נביאים, און פון אייערע יונגעלייט פאר נזירים; צי איז דאס ניט אזוי, קינדער פון ישראל? זאגט {dn גאט}. /2:12 אבער איר האט געמאכט טרינקען די נזירים וויין, און די נביאים האט איר באפוילן אזוי צו זאגן: איר זאלט ניט נביאות זאגן. /2:13 זעט, איך דריק אייך ארונטער ווי עס דריקט דער וואגן פול מיט גארבן. /2:14 און אנטרינונג וועט פארלארן זיין פון דעם פלינקן, און דער שטארקער וועט ניט אנהאלטן זיין כוח, און דער גיבור וועט ניט ראטעווען זיין נפש. /2:15 און דער בויגנהאלטער וועט ניט באשטיין, און דער פלינקער אויף זיינע פיס וועט זיך ניט ראטעווען, און דער רייטער אויף א פערד וועט ניט ראטעווען זיין נפש און דער שטארקהארציקער צווישן די גיבורים וועט א נאקעטער אנטלויפן אין יענעם טאג, זאגט {dn גאט}.
/3:1 הערט דאס דאזיקע ווארט וואס {dn גאט} האט גערעדט אויף אייך, קינדער פון ישראל – אויף דער גאנצער משפחה וואס איך האב אויפגעבראכט פון לאנד מצרים, אזוי צו זאגן:
/3:2 נאר אייך האב איך דערקענט פון אלע משפחות פון דער ערד, דרום וועל איך זיך רעכענען מיט אייך פאר אלע אייערע זינד.
/3:3 גייען צוויי באנאנדער, אחוץ אז זיי האבן אפגערעדט? /3:4 ברילט א לייב אין וואלד, ווו ער האט ניט קיין רויב? לאזט א יונגלייב ארויס זיין קול פון זיין נארע, אחוץ אז ער האט עפעס געכאפט? /3:5 פאלט א פויגל אין פאסטקע אויף דער ערד, ווו זי האט ניט קיין שטרויכלונג? שפרינגט־אויף א פאסטקע פון דער ערד, ווו כאפן זאל זי ניט האבן געכאפט? /3:6 צי ווערט א שופר געבלאזן אין שטאט, און דאס פאלק זאל ניט ציטערן? צי געשעט אן אומגליק אין שטאט, ווו {dn גאט} האט דאס ניט געטאן? /3:7 פאר וואר, {dn גאט דער האר} טוט ניט קיין זאך, סיידן ער האט אנטפלעקט זיין סוד צו זיינע קנעכט די נביאים. /3:8 א לייב האט געברילט, ווער זאל ניט מורא האבן? {dn גאט דער האר} האט גערעדט, ווער קען ניט נביאות זאגן? /3:9 מאכט הערן אויף די פאלאצן אין אשדוד, און אויף די פאלאצן אין לאבד מצרים, און זאגט: זאמלט אייך איין אויף די בערג פון שומרון, און זעט די גרויסע מהומות דערין, און די דריקונגען אין איר מיט. /3:10 ווארום זיי ווייסן ניט צו טאן רעכט, זאגט {dn גאט}, זיי וואס זאמלען גזלה און רויב אין זייערע פאלאצן. /3:11 דרום האט {dn גאט דער האר} אזוי געזאגט: א פיינט, און רונד ארום לאנד! און ער וועט נידערן פון דיר דיין שטארקייט, און דיינע פאלאצן וועלן צערויבט ווערן. /3:12 אזוי האט {dn גאט} געזאגט: אזוי ווי א פאסטוך איז מציל פון דעם לייבס מויל א פאר קני, אדער א לעפל פון אן אויער, אזוי וועלן די קינדער פון ישראל, וואס זיצן אין שומרון, זיך מציל זיין מיט א ווינקל פון א שלאפבאנק, און מיט א פוס פון א בעט.
/3:13 הערט און ווארנט דעם הויז פון יעקב, זאג {dn גאט} {dn יהוה}, דער {dn גאט} פון צבאות. /3:14 ווארום אין דעם טאג וואס איך רעכן זיך פאר די פארברעכן פון ישראל מיט אים, וועל איך זיך רעכענען פאר די מזבחות פון בית־אל, און די הערנער פון מזבח וועלן אפגעהאקט ווערן, און וועלן אנידערפאלן צו דער ערד. /3:15 און איך וועל שלאגן דאס ווינטערהויז מיט דעם זומערהויז, און די הייזער פון עלפנביין וועלן אונטערגיין, און די גרויסע הייזער וועלן פארלענדט ווערן, זאגט {dn גאט}.

/4:1 הערט דאס דאזיקע ווארט, איר בשן־קי וואס אויפן בארג שומרון, די וואס בארויבן די ארימע, וואס דריקן די אביונים, וואס זאגן צו זייערע הארן: ברענג מיר זאלן טרינקען. /4:2 {dn גאט דער האר} האט געשווארן ביי זיין הייליקייט, אז, זע, טעג קומען אויף אייך, און מע וועט אייך אוועקנעמען מיט האקן, און אייער איבערבלייב מיט פישערשטאנגען. /4:3 און דורך מויערבראכן וועט איר ארויסגיין, איטלעכע אקעגן זיך, און איר וועט פארלאזן די פאלאצן, זאגט {dn גאט}.
/4:4 קומט קיין בית־אל און פארברעכט, קיין גלגל, און מערט פארברעכן, און ברענגט צום פרימארגן אייערע שלאכטאפפער, אויפן דריטן טאג אייערע מעשרס; /4:5 און דעמפט פון געזייערט ברויט דאנקאפפער, און רופט אויס פרייוויליקע גאבן, מאכט הערן, ווארום אזוי האט איר ליב, איר קינדער פון ישראל, זאגט {dn גאט דער האר}.
/4:6 און איך אויך האב אייך געגעבן ליידיקע ציין אין אלע אייערע שטעט, און איר האט זיך ניט אומגעקערט צו מיר, זאגט {dn גאט}.
/4:7 און איך האב אויך פארמיטן פון אייך דעם רעגן, ווען נאך דריי חדשים צום שניט, און איך האב געלאזט רעגענען אויף איין שטאט, און אויף איין שטאט פלעג איך ניט לאזן רעגענען; איין שטיק פלעגט בארעגנט ווערן, און דאס שטיק וואס דערויף פלעגט ניט רעגענען, פלעגט פארטריקנט ווערן. /4:8 און צוויי דריי שטעט האבן געוואנדערט צו איין שטאט, צו טרינקען וואסער, און פלעגן ניט קריגן צו זאט, און איר האט זיך ניט אומגעקערט צו מיר, זאגט {dn גאט}.
/4:9 איך האב אייך געפלאגט מיט קארנבראנד און מיט וועלקעניש; די מערסטע פון אייערע גערטנער און אייערע וויינגערטנער און אייערע פייגנביימער און אייערע איילבערטביימער עסט דער היישעריק אויף, און איר האט זיך ניט אומגעקערט צו מיר, זאגט {dn גאט}.
/4:10 איך האב אנגעשיקט אויף אייך א פעסט, אויפן שטייגער פון מצרים, איך האב געהרגעט מיטן שווערד אייערע יונגעלייט, דערצו געפאנגענשאפט פון אייערע פערד. און איך האב געלאזט אויפגיין דעם געשטאנק פון אייערע מחנות אין אייער נאז, און איר האט זיך ניט אומגעקערט צו מיר, זאגט {dn גאט}.
/4:11 איך האב איבערגעקערט צווישן אייך, אזוי ווי גאטס איבערקערעניש פון סדום און עמורה, און איר זייט געבליבן ווי א שייט ארויסגעריסן פון א שרפה, און איר האט זיך ניט אומגעקערט צו מיר, זאגט {dn גאט}.
/4:12 דרום וועל איך אזוי טאן צו דיר, ישראל: – ווייל איך וועל דאס דאזיקע טאן צו דיר, ברייט זיך אן אנטקעגן דיין {dn גאט}, ישראל. /4:13 ווארום זע, ער פורעמט די בערג, און באשאפט דעם ווינט, און ער זאגט דעם מענטשן וואס זיין טראכטונג איז; ער מאכט פון פרימארגן פינצטערניש, און ער טרעט אויף די הייכן פון דער ערד; {dn יהוה} דער {dn גאט} פון צבאות איז זיין נאמען.

/5:1 הערט דאס דאזיקע ווארט וואס איך הייב אויף פאר א קלאגליד אויף אייך, איר הויז פון ישראל:
/5:2 געפאלן ניט מער אויפצושטיין איז די יונגפרוי ישראל. זי ליגט אנידערגעווארפן אויף איר ערד, ניטא ווער זאל זי אויפשטעלן. /5:3 ווארום אזוי האט געזאגט {dn גאט דער האר}: די שטאט וואס פלעגט ארויס מיט טויזנט, וועט בלייבן ביי הונדערט, און די וואס פלעגט ארויס מיט הונדערט, וועט בלייבן ביי צען, פון דעם הויז פון ישראל. /5:4 ווארום אזוי האט {dn גאט} געזאגט צום הויז פון ישראל:
זוכט מיך, און לעבט; /5:5 און איר זאלט ניט זוכן בית־אל, און קיין גלגל זאלט איר ניט קומען, און קיין באר־שבע זאלט איר ניט אריבערגיין; ווארום גלגל וועט אין גלות גיין, און בית־אל וועט צו נישט ווערן. /5:6 זוכט {dn גאט}, און לעבט; כדי ער זאל ניט אויסברעכן ווי א פייער אין הויז פון יוסף, און עס וועט פארצערן, אז קיין לעשער וועט ניט זיין פאר בית־אל; /5:7 די וואס פארקערן גערעכטיקייט אין ווערמוט, און רעכטפארטיקייט לייגן זיי צו דער ערד. /5:8 דעם וואס מאכט דעם זיבנשטערן און דעם אריאנשטערן, און פארקערט טויטשאטן אין פרימארגן, און פארפינצטערט טאג אין נאכט; דעם וואס רופט די וואסערן פון ים, און גיסט זיי אויס אויפן געזיכט פון דער ערד, {dn יהוה} איז זיין נאמען; /5:9 דעם וואס בליצט ארויס א בראך אויפן שטארקן, און א בראך קומט אויף דער פעסטונג.
/5:10 זיי האבן פיינט דעם וואס מוסרט אין טויער, און דעם וואס רעדט ערלעך פאראומווערדיקן זיי. /5:11 דרום, ווייל איר טרעט אויפן ארימאן, און אפגאב פון תבואה נעמט איר פון אים, האט איר הייזער פון געהאקטע שטיינער געבויט, און וועט אין זיי ניט וווינען; האט איר גלוסטיקע וויינגערטנער געפלאנצט, און וועט ניט טרינקען זייער וויין. /5:12 ווארום איך ווייס, אייערע פארברעכן זיינען פיל, און שטארק אייערע זינד, איר, וואס דריקט דעם גערעכטן, וואס נעמט שוחד, און קריוודעט די אביונים אין טויער. /5:13 דרום שווייגט דער פארשטאנדיקער אין אזא צייט, ווארום א בייזע צייט איז דאס.
/5:14 זוכט גוטס און ניט שלעכטס, כדי איר זאלט לעבן, און {dn יהוה}, דער {dn גאט} פון צבאות, וועט זיין מיט אייך, אזוי ווי איר פארלאנגט. /5:15 האט פיינט שלעכטס, און האט ליב גוטס, און שטעלט אויף אין טויער גערעכטיקייט, אפשר וועט {dn יהוה}, דער {dn גאט} פון צבאות, לייטזעליקן דעם איבערבלייב פון יוסף.
/5:16 פאר וואר, אזוי האט געזאגט {dn גאט}, דער {dn גאט} פון צבאות, {dn יהוה}: אין אלע מערק וועט זיין א קלאג, און אין אלע גאסן וועט מען זאגן: אי! אי!
און מע וועט רופן דעם אקערמאן צו טרויער, און צו קלאג די געניטע אין יאמערן. /5:17 און אין אלע וויינגערטנער וועט זיין א קלאג, אז איך וועל דורכגיין צווישן דיר, זאגט {dn גאט}.
/5:18 וויי, די וואס באגערן דעם טאג פון {dn גאט}! צו וואס אייך דען דער טאג פון {dn גאט}? ער איז פינצטער און ניט ליכטיק. /5:19 אזוי ווי ווען א מענטש אנטלויפט פון א לייב, און אים באגעגנט א בער, און ער קומט אין הויז, און לענט זיין האנט אן דער וואנט, און א שלאנג בייסט אים איין. /5:20 פאר וואר, חושך איז דער טאג פון {dn גאט}, און ניט ליכטיק, און פינצטער און אן א שימער אין אים. /5:21 איך האב פיינט, איך פאראכט אייערע יום־טובים, און איך קען ניט שמעקן אייערע איינזאמלונגען. /5:22 אפילו אז איר ברענגט מיר אויף בראנדאפפער און אייערע שפייזאפפער, באוויליק איך ניט, און אייערע געשטאפטע פרידאפפער קוק איך ניט אן. /5:23 טו אפ פון מיר די ברומונג פון דיינע געזאנגען, און דאס שפיל פון דיינע גיטארן לאמיך ניט הערן. /5:24 נאר לאז קוועלן ווי וואסער גערעכטיקייט, און רעכטפארטיקייט ווי א שטראם א שטארקער. /5:25 האט איר מיר שלאכטאפפער און שפייזאפפער געבראכט אין דער מדבר, פאר די פערציק יאר, איר הויז פון ישראל? /5:26 דרום וועט איר טראגן סכות אייער קיניג, און כיאן, אייערע געצנבילדער, אייער שטערנגאט וואס איר האט אייך געמאכט. /5:27 און איך וועל אייך פארטרייבן פון יענער זייט דמשק, זאג {dn יהוה} – {dn גאט} פון צבאות איז זיין נאמען.

/6:1 וויי, די רואיקע אין ציון, און די זיכערע אויפן בארג שומרון, די בארופענע פער פון די פעלקער, וואס צו זיי קומט דאס הויז פון ישראל! /6:2 גייט אריבער קיין כלנה, און זעט, און גייט פון דארט קיין גרויס־חמת, און נידערט אין גת פון די פלשתים; איז זיי בעסער פון די דאזיקע קיניגרייכן? צי איז זייער געמארק גרעסער פון אייער געמארק? /6:3 איר וואס שטויסט אפ דעם בייזן טאג, און רוקט צו דעם טראן פון רויב! /6:4 די וואס ליגן אויף בעטן פון עלפנביין, און אויסגעצויגן אויף זייערע געלעגערס, און עסן לעמער פון די שאף, און קעלבער פון שטאל; /6:5 די וואס צימבלען אויף דער גיטאר – אזוי ווי דוד האבן זיי זיך אויסגעטראכט כלי־זמר; /6:6 די וואס טרינקען אין שפרענגבעקנס וויין, און מיט די בעסטע איילן זאלבן זיי זיך, און קימערן זיך ניט אום דעם בראך פון יוסף. /6:7 דרום וועלן זיי אצונד פארטריבן ווערן פארויס פון אלע פארטריבענע, און אפגעטאן וועט ווערן דער ליארעם פון די אויסגעצויגענע. /6:8 {dn גאט} {dn יהוה} האט געשווארן ביי זיך אליין, זאגט {dn יהוה} דער {dn גאט} פון צבאות: איך פאראומווערדיק דעם שטאלץ פון יעקב, און זיינע פאלאצן האב איך פיינט געקראגן. און איך וועל איבערענטפערן די שטאט מיט איר פולקייט!
/6:9 און עס וועט זיין, אויב עס וועלן איבערבלייבן צען מענטשן אין איין הויז, וועלן זיי שטארבן. /6:10 און אז עמיצנס פעטער, און דער וואס דארף אים פארברענען, וועט אים אויפהייבן כדי ארויסצוטראגן דאס געביין פון הויז, וועט ער זאגן צו דעם וואס אין ווינקל פון הויז: איז נאך ווער דא מיט דיר? און אז יענער וועט זאגן: ניין, ניטא; און ער וועט זאגן: שא! ווארום מע טאר ניט דאכטן, ביים נאמען פון {dn גאט}.
/6:11 ווארום זע, {dn גאט} באפעלט, און מע וועט צעהאקן דאס גרויסע הויז אין שטיקער, און דאס קליינע הויז אויף שפענדלעך.
/6:12 לויפן דען פערד איבער א פעלז! צי אקערט מען אים מיט רינדער? וואס איר האט פארקערט גערעכטיקייט אין ביטערקרויט, און פרוכט פון רעכטפאריקייט אין ווערמוט; /6:13 איר וואס פרייט זיך אום גארנישט, וואס זאגט: פאר וואר, מיט אונדזער שטארקייט האבן מיר זיך גענומען הערנער. /6:14 פארוואר, זע, איך שטעל אן אויף אייך א פאלק, איר הויז פון ישראל, זאגט {dn יהוה}, דער {dn גאט} פון צבאות, און זיי וועלן אייך דריקן פון ווו מע קומט קיין חמת ביז דעם טייך פון דעם פלוין.
/7:1 אזוי האט מיר {dn גאט דער האר} געוויזן: ערשט ער האט באשאפן א היישעריק אין אנהייב אויפגיין פון דער שפעט־תבואה, און זע, דאס איז געווען די שפעט־תבואה נאך דעם מלכס שניט. /7:2 און עס איז געווען, אז ער האט געענדיקט אויפעסן דאס גראז פון לאנד, האב איך געזאגט:
ווי, {dn גאט דו האר}, פארגיב, איך בעט דיך; ווי קען באשטיין יעקב, אז ער איז אזוי קליין?
/7:3 האט {dn גאט} חרטה געהאט דערויף: ״דאס וועט ניט געשען״, האט {dn גאט} געזאגט.
/7:4 אזוי האט מיר {dn גאט דער האר} געוויזן: ערשט {dn גאט דער האר} האט אויסגערופן א קריג דורך פייער, און עס האט פארצערט דעם גרויסן תהום, און וואלט פארצערט דאס לאנד. /7:5 האב איך געזאגט:
{dn גאט דו האר}, הער אויף, איך בעט דיך; ווי קען באשטיין יעקב, אז ער איז אזוי קליין?
/7:6 האט {dn גאט} חרטה געהאט דערויף: ״דאס אויך וועט ניט געשען״, האט {dn גאט דער האר} געזאגט.
/7:7 אזוי האט ער מיר געוויזן: ערשט {dn גאט} שטייט אויף א שנורגלייכער מויער, און אין זיין האנט איז א וואגשנור. /7:8 און {dn גאט} האט צו מיר געזאגט: וואס זעסטו, עמוס? האב איך געזאגט: א וואגשנור. האט {dn גאט} געזאגט:
זע, איך צי א וואגשנור צווישן מיין פאלק ישראל, איך וועל אים מער ווידער ניט פארגעבן. /7:9 און די במות פון ישחק וועלן פארוויסט ווערן, און די הייליקטומען פון ישראל וועלן חרב ווערן, און איך וועל אויפשטיין אויפן הויז פון ירבעם מיטן שווערד.
/7:10 און אמציה דער כהן פון בית־אל האט געשיקט צו ירבעם דעם מלך פון ישראל, אזוי צו זאגן: עמוס האט געמאכט א בונט אויף דיר צווישן די קינדער פון ישראל; דאס לאנד קען ניט אויסהאלטן אלע זיינע רייד. /7:11 ווארום עמוס האט אזוי געזאגט:
דורכן שווערד וועט שטארבן ירבעם, און ישראל וועט אין גלות אוועק פון זיין ערד.
/7:12 און אמציה האט געזאגט צו עמוסן: זעער, גיי אנטלויף דיר קיין לאנד יהודה, און עס דארטן ברויט, און דארטן זאלסטו נביאות זאגן. /7:13 אבער אין בית־אל זאלסטו מער ווידער נביאות ניט זאגן ווארום עס איז א מלכס הייליקטום, און עס איז א הויז פון מלוכה. /7:14 האט געענטפערט עמוס און האט געזאגט צו אמציהן; ניט קיין נביא בין איך, און ניט קיין זון פון א נביא בין איך, נייערט א פאסטוך פון רינדער בין איך, און א צוריכטער פון ווילדע פייגן. /7:15 און {dn גאט} האט מיך גענומען פון הינטער די שאף, און {dn גאט} האט צו מיר געזאגט: גיי זאג נביאות צו מיין פאלק ישראל. /7:16 און אצונד הער דאס ווארט פון {dn גאט}:
דו זאגסט: זאלסט ניט נביאות זאגן אויף ישראל, און ניט דרשען אויף דעם הויז פון ישחק. /7:17 דרום האט {dn גאט} אזוי געזאגט: דיין ווייב וועט אין שטאט א זונה זיין, און דיינע זין און דיינע טעכטער וועלן פאלן דורכן שווערד, און דיין ערד וועט מיט א שנור צעטיילט ווערן, און דו וועסט שטארבן אויף אומריינער ערד, און ישראל וועט אין גלות אוועק פון זיין ערד.

/8:1 אזוי האט מיר {dn גאט דער האר} געוויזן: ערשט א קארב זומעראויבס. /8:2 און ער האט צו מיר געזאגט: וואס זעסטו, עמוס? האב איך געזאגט: א קארב זומעראויבס. האט {dn גאט} צו מיר געזאגט:
געקומען איז דער סוף אויף מיין פאלק ישראל, איך וועל אים מער ווידער ניט פארגעבן. /8:3 און יאמערן וועלן די געזאנגען פון פאלאץ אין יענעם טאג, זאגט {dn גאט דער האר}; פגרים וועלן זיין פיל, אין יעטוועדער ארט וועט זיין אנגעווארפן א שטילקייט.
 /8:4 הערט דאס צו, איר וואס ווילט איינשלינגען דעם אביון, און פארטיליקן די ארימע פון לאנד, /8:5 אזוי צו זאגן: ווען וועט אריבער ראש־חודש, אז מיר זאלן פארקויפן תבואה, און שבת, אז מיר זאלן עפענען קארן, צו פארקלענערן די איפה, און צו פארגרעסערן דעם שקל, און צו פארדרייען מיט פאלשע וואגשאלן; /8:6 כדי צו קויפן פאר געלט די ארימע, און דעם אביון פאר א פאר שיך, און דעם אפפאל פון קארן זאלן מיר פארקויפן. /8:7 {dn גאט} האט געשווארן ביי דעם שטאלץ פון יעקב: אויב איך וועל אייביק פארגעסן אלע זייערע מעשים! /8:8 זאל איבער דעם ניט ציטערן די ערד, און טרויערן איטלעכער וואס וווינט אויף איר? יא, זי וועט זיך אויפהייבן אין גאנצן ווי דער טייך, און צערודערט ווערן און זיך אראפזעצן ווי דער טייך פון מצרים. /8:9 און עס וועט זיין אין יענעם טאג, זאגט {dn גאט דער האר}, וועל איך מאכן אונטערגיין די זון אין מיטן טאג, און פינצטער מאכן די ערד אין העלן טאג. /8:10 און איך וועל פארקערן אייערע יום־טובים אין טרויער, און אלע אייערע געזאנגען אין א קלאג, און איך וועל ארויפברענגען אויף אלע לענדן זאק, און אויף איטלעכן קאפ א פליך, און איך וועל עס מאכן ווי דער טרויער נאך אן איינאיינציקן, און איר סוף, ווי א ביטערן טאג. /8:11 זע, טעג קומען, זאגט {dn גאט דער האר}, און איך וועל שיקן א הונגער אין לאנד, ניט א הונגער נאך ברויט, און ניט א דארשט נאך וואסער, נייערט צו הערן די ווערטער פון {dn גאט}. /8:12 און זיי וועלן וואגלען פון ים צו ים, און פון צפון ביז מזרח; זיי וועלן אומוואנדערן צו זוכן גאטס ווארט, און זיי וועלן ניט געפינען. /8:13 אין יענעם טאג וועלן חלשן די שיינע יונגפרויען און די בחורים פון דארשט. /8:14 די וואס שווערן ביי דער זינד פון שומרון, און זאגן: ״אזוי ווי עס לעבט דיין {dn גאט}, דן!״ און: ״אזוי ווי עס לעבט דער וועג באר־שבע!״ און זיי וועלן פאלן, און וועלן מער ניט אויפשטיין.

/9:1 איך האב געזען {dn גאט} שטיין אויפן מזבח, און ער האט געזאגט:
שלאג די זיילנקעפ, אז די ביישטידלעך זאלן ציטערן, און צעברעך זיי איבער זייערע אלעמענס קעפ; און זייער איבערבלייב וועל איך הרגען מיטן שווערד; ניט אנטלויפן וועט פון זיי אן אנטלאפענער, און ניט ראטעווען וועט זיך פון זיי אן אנטרונענער. /9:2 אז זיי וועלן זיך פארגראבן אין אונטערערד, וועט זיי פון דארטן ארויסנעמען מיין האנט, און אז זיי וועלן ארויפגיין אין הימל, וועל איך זיי פון דארטן אראפנידערן. /9:3 און אז זיי וועלן זיך באהאלטן אויפן שפיץ כרמל, וועל איך פון דארטן אויפזוכן און זיי צונעמען, און אז זיי וועלן זיך פארבארגן פון פאר מיינע אויגן אויפן גרונט פון ים, וועל איך דארטן באפעלן דער שלאנג, און זי וועט זיי איינבייסן. /9:4 און אז זיי וועלן גיין אין געפאנגענשאפט פאר זייערע פיינט, וועל איך דארטן באפעלן דער שווערד, און זי וועט זיי הרגען, און איך וועל טאן אויף זיי מיין אויג צום בייזן און ניט צום גוטן.
 /9:5 ווארום {dn גאט דער האר} פון צבאות איז דער וואס רירט אן די ערד און זי וואקלט זיך, און אלע וווינער אויף איר טרויערן; און זי הייבט זיך אויף אין גאנצן ווי דער טייך, און זעצט זיך אראפ ווי דער טייך פון מצרים. /9:6 דער וואס בויט אין הימל זיינע אויבערקאמערן, און גרונטפעסט זיין געוועלב אויף דער ערד; וואס רופט די וואסערן פון ים, און גיסט זיי אויס אויפן געזיכט פון דער ערד; {dn יהוה} איז זיין נאמען. /9:7 פאר וואר, אזוי ווי די קינדער פון כושים זייט איר מיר, קינדער פון ישראל, זאגט {dn גאט}. פאר וואר, איך האב אויפגעבראכט ישראל פון לאנד מצרים, און די פלשתים פון כפתור, און ארם פון קיר. /9:8 זע, די אויגן פון {dn גאט} דיין האר זיינען אויף דעם זינדיקן קינגרייך, און איך פארטיליק עס פון געזיכט פון דער ערד, אבער פארטיליקן וועל איך ניט פארטיליקן דאס הויז פון יעקב, זאגט {dn גאט}. /9:9 ווארום זע, איך באפעל און וועל לאזן שאקלען דאס הויז פון ישראל צווישן אלע פעלקער, אזוי ווי עס ווערט געשאקלט אין א זיפ; אבער ניט א קערנדל וועט פאלן צו דער ערד. /9:10 דורכן שווערד וועלן שטארבן אלע זינדיקע פון מיין פאלק, וואס זאגן: ניט גענענען און זיך פעדערן אויף אונדז וועט דאס בייז. /9:11 אין יענעם טאג וועל איך אויפשטעלן דאס איינגעפאלענע ביידל פון דוד, און איך וועל פארמויערן אירע בראכן, און זיינע חורבות וועל איך אויפשטעלן, און וועל עס אויפבויען ווי אין אמאליקע טעג; /9:12 כדי עס זאלן ארבן דעם איבערבלייב פון אדום און אלע פעלקער די וואס מיין נאמען ווערט גערופן אויף זיי, זאגט {dn גאט}, דער וואס טוט דאס דאזיקע. /9:13 זע, טעג קומען, זאגט {dn גאט}, און דער אקערער וועט זיך אנשטויסן אן דעם שניטער, און דער טרויבנטרעטער אן דעם זריעה־ווארפער; און די בערג וועלן טריפן זאפט, און אלע הייכן וועלן צעגיין. /9:14 און איך וועל אומקערן די געפאנגענשאפט פון מיין פאלק ישראל, און זיי וועלן אפבויען פארוויסטע שטעט און זיך באזעצן, און פלאנצן וויינגערטנער און טרינקען זייער וויין, און מאכן גערטנער און עסן זייער פרוכט. /9:15 און איך וועל זיי איינפלאנצן אויף זייער ערד, און זיי וועלן מער ניט אויסגעריסן ווערן פון דער ערד וואס איך האב זיי געגעבן, זאגט {dn יהוה} דיין {dn גאט}.

תרגום יידיש פון יהואש
 עובדיה

/1:1 די זעונג פון עובדיהן. אזוי האט געזאגט {dn גאט דער האר} אויף אדום: א הערונג האבן מיר געהערט פון {dn גאט}, און א שליח איז געשיקט צווישן די פעלקער: שטייט אויף, און לאמיר אויפשטיין אין מלחמה אויף איר. /1:2 זע, קליין מאך איך דיך צווישן די פעלקער, פאראכט זייער ווערסטו. /1:3 די מוטוויליקייט פון דיין הארצן האט דיך פארפירט, דו וואס רוסט אין די שפאלטן פון פעלז, אין דער הייך פון דיין וווינונג; וואס זאגסט אין דיין הארצן: ווער וועט מיך אראפנידערן צו דער ערד? /1:4 ווען דו זאלסט זיך ווי אן אדלער דערהייבן, און ווען דו מאכסט צווישן שטערן דיין נעסט, וועל איך פון דארטן דיך אראפנידערן, זאגט {dn גאט}. /1:5 אויב גנבים וואלטן געקומען צו דיר, אויב נאכטרויבער – ווי ביסטו פארשניטן געווארן! – וואלטן זיי דאך בלויז געגנבעט גענוג פאר זיך; אויב הארבסטער וואלטן געקומען צו דיר, וואלטן זיי דאך א נאכקלייב איבערגעלאזט. /1:6 ווי איז דורכגעזוכט געווארן עשו, אנטפלעקט געווארן זיינע באהעלטענישן! /1:7 ביז צום געמארק האבן זיי דיר באלייט, אלע דיינע בונדסלייט; דיך פארפירט, דיך בייגעקומען האבן די גוטע פריינט דיינע. די וואס האבן דיין ברויט געגעסן האבן געשטעלט א נעץ אונטער דיר. ניט געווען קיין פארשטאנדיקייט אין אים.
/1:8 פאר וואר, אין יענעם טאג, זאגט {dn גאט}, וועל איך אונטערברענגען די חכמים, פון אדום, און די פארשטאנדיקייט, פון בארג עשו. /1:9 און דיינע גיבורים, תימן, וועלן צעבראכן ווערן, כדי איטלעכער זאל פארשניטן ווערן פון בארג עשו דורך טייטונג. /1:10 פאר דעם אומרעכט צו דיין ברודער יעקב וועט דיך א בושה באדעקן, און וועסט פארשניטן ווערן אויף אייביק. /1:11 אין דעם טאג וואס דו ביסט געשטאנען פון ווייטן, אין דעם טאג וואס פרעמדע האבן געפאנגען זיין פארמעג, און ווילדפרעמדע זיינען געקומען אין זיינע טויערן, און אויף ירושלים גורל געווארפן, ביסטו אויך געווען ווי איינער פון זיי. /1:12 און דו האסט ניט געזאלט צוזען דעם טאג פון דיין ברודער, אין טאג פון זיין אומגליק, און ניט געזאלט זיך פרייען איבער די קינדער פון יהודה, אין טאג פון זייער אונטערגאנג, און ניט געזאלט גרייסן דיין מויל, אין טאג פון נויט. /1:13 האסט ניט געזאלט קומען אין טויער פון מיין פאלק, אין טאג פון זיין בראך, ניט געזאלט צוזען, דו אויך, זיין אומגליק, אין טאג פון זיין בראך, און ניט געזאלט אויסשטרעקן די האנט אויף זיין פארמעג, אין טאג פון זיין בראך. און האסט ניט געזאלט שטיין ביים שיידוועג, /1:14 צו פארשניידן זיינע אנטרונענע, און ניט געזאלט איבערענטפערן זיינע געבליבענע, אין טאג פון נויט.
/1:15 ווארום נאנט איז דער טאג פון {dn גאט} אויף אלע פעלקער; ווי דו האסט געטאן, וועט געטאן ווערן צו דיר, דיין טוונג וועט זיך אומקערן אויף דיין קאפ. /1:16 ווארום ווי איר האט געטרונקען אויף מיין הייליקן בארג, וועלן טרינקען אלע פעלקער תמיד; יא, זיי וועלן טרינקען און זופן, און ווערן ווי קיין מאל ניט געווען. /1:17 אבער אויף דעם בארג ציון וועט זיין אן אנטרינונג, און ער וועט זיין הייליק; און דאס הויז פון יעקב וועט ארבן זייערע ארבונגען. /1:18 און דאס הויז פון יעקב וועט זיין א פייער, און דאס הויז פון יוסף א פלאם, און דאס הויז פון עשו צו שטרוי, און זיי וועלן זיי אנצינדן און זיי פארצערן, און קיין איבערבלייב וועט ניט זיין פון דעם הויז פון עשו; ווארום {dn גאט} האט גערעדט. /1:19 און די וואס אין דרום וועלן ארבן דעם בארג עשו, און די וואס אין דער נידערונג – די פלשתים; און זיי וועלן ארבן דאס פעלד פון אפרים, און דאס פעלד פון שומרון; און בנימין וועט ארבן גלעד. /1:20 און די דאזיקע פארטריבענע מחנה פון די קינדער פון ישראל וואס צווישן די כנענים ביז צרפת, און די פארטריבענע פון ירושלים וואס אין ספרד, וועלן ארבן די שטעט פון דרום. /1:21 און העלפער וועלן ארויפגיין אויפן בארג ציון, צו משפטן דעם בארג עשו, און די מלוכה וועט זיין ביי {dn גאט}.

 יידיש פון יהואש
 יונה

/1:1 און דאס ווארט פון {dn גאט} איז געווען צו יונה דעם זון פון אמתין, אזוי צו זאגן: /1:2 שטיי אויף, גיי צו דער גרויסער שטאט נינוה, און רוף אויס אויף איר, ווארום זייער שלעכטיקייט איז אויפגעגאנגען פאר מיר.
/1:3 איז יונה אויפגעשטאנען צו אנטלויפן קיין תרשיש פון פאר {dn גאט}, און ער האט גענידערט קיין יפו, און האט געפונען א שיף וואס גייט קיין תרשיש; האט ער אפגעצאלט איר לוין, און האט גענידערט אין איר, כדי צו גיין מיט זיי קיין תרשיש פון פאר {dn גאט}.
/1:4 האט {dn גאט} אנגעווארפן א גרויסן ווינט אויפן ים, און עס איז געווארן א גרויסער שטורעם אויפן ים, און די שיף האט געהאלטן ביים צעבראכן ווערן. /1:5 האבן די שיפלייט זיך דערשראקן, און זיי האבן געשריען איטלעכער צו זיין {dn גאט}, און זיי האבן אריינגעווארפן די זאכן וואס אויפן שיף, אין, כדי זיך לייכטער צו מאכן. און יונה האט אראפגענידערט אין ווינקל שיף, און האט זיך געלייגט און איז איינגעשלאפן. /1:6 האט דער עלטסטער פון די שיפלייט גענענט צו אים, און האט געזאגט: וואס איז מיט דיר, וואס דו שלאפסט? שטיי אויף און רוף צו דיין {dn גאט}, אפשר וועט זיך {dn גאט} באדאכטן אן אונדז, און מיר וועלן ניט אונטערגיין.
/1:7 און זיי האבן געזאגט איינער צום אנדערן: קומט לאמיר ווארפן גורל, כדי מיר זאלן וויסן איבער וועמען דאס דאזיקע בייז איז אויף אונדז. /1:8 האבן זיי געווארפן גורל, און דער גורל איז געפאלן אויף יונהן. האבן זיי צו אים געזאגט: זאג אונדז אקארשט, דו איבער וועמען דאס דאזיקע בייז איז אויף אונדז: וואס איז דיין טאן? און פון וואנען קומסטו? וואס איז דיין לאנד? און פון וואסער פאלק ביסטו? /1:9 האט ער צו זיי געזאגט: א עברי בין איך, {dn יהוה} דעם {dn גאט} פון די הימלען טו איך פארכטן, דעם וואס האט געמאכט דעם ים און די יבשה. /1:10 האבן די מענטשן מורא געקראגן א גרויס מורא, און זיי האבן צו אים געזאגט: וואס האסטו דא געטאן? ווארום די מענטשן האבן פארשטאנען אז ער אנטלויפט פון {dn גאט}, אז ער האט דאס זיי געזאגט.
/1:11 האבן זיי צו אים געזאגט: וואס זאלן מיר טאן מיט דיר, כדי דער ים זאל זיך איינשטילן פאר אונדז? ווארום דער ים איז געווארן אלץ שטורעמדיקער. /1:12 האט ער צו זיי געזאגט: הייבט מיך אויף און ווארפט מיך אריין אין ים, און דער ים וועט זיך איינשטילן פאר אייך; ווארום איך ווייס אז איבער מיר איז דער דאזיקער גרויסער שטורעם אויף אייך.
/1:13 און די מענטשן האבן גערודערט זיך אומצוקערן צו דער יבשה, אבער זיי האבן ניט געקענט, ווארום דער ים האט נאכאנאנד געשטורעמט אקעגן זיי. /1:14 האבן זיי גערופן צו {dn גאט}, און האבן געזאגט: מיר בעטן דיך, {dn גאט}, לאמיר ניט אונטערגיין פאר דעם לעבן פון דעם דאזיקן מענטשן, און זאלסט ניט ברענגען אויף אונדז אומשולדיק בלוט, ווארום דו {dn גאט}, אזוי ווי דו באגערסט טוסטו.
/1:15 און זיי האבן אויפגעהויבן יונה, און האבן אים אריינגעווארפן אין ים, און דער ים האט זיך אפגעשטעלט פון זיין שטורעמען. /1:16 און די מענטשן האבן מורא געהאט א גרויס מורא פאר {dn גאט} און זיי האבן געשלאכט א שלאכטאפפער צו {dn גאט}, און גענומען אויף זיך נדרים.

/2:1 און {dn גאט} האט אנגעברייט א גרויסן פיש איינצושלינגען יונהן, און יונה איז געווען אין די אינגעווייד פון פיש דריי טעג און דריי נעכט. /2:2 און יונה האט מתפלל געווען צו {dn יהוה} זיין {dn גאט}, פון די אינגעווייד פון דעם פיש. /2:3 און ער האט געזאגט:
איך האב גערופן פון מיין נויט צו {dn גאט}, און ער האט מיר געענטפערט; פון דעם בויך פון אונטערערד האב איך געשריען, האסטו צוגעהערט מיין קול. /2:4 ווארום האסט מיך אריינגעווארפן אין דער טיפעניש, אין הארצן פון די ימען, און דער שטראם האט מיך ארומגענומען; אלע דיינע וועלן און אינדן זיינען אריבערגעגאנגען איבער מיר. /2:5 און איך האב געוועסט געזאגט: איך בין פארטריבן פון פאר דיינע אויגן; אבער איך וועל ווידער נאך קוקן אויף דיין הייליקן טעמפל. /2:6 וואסערן האבן מיך ארומגערינגלט ביזן נפש, דער תהום האט מיך ארומגענומען, טייכגראז איז געווען געוויקלט ארום מיין קאפ. /2:7 צו די גרונטן פון די בערג האב איך גענידערט, די ערד [האט פארשלאסן] פאר מיר אירע ריגלען אויף אייביק. אבער דו האסט אויפגעבראכט פון גרוב מיין לעבן, דו {dn יהוה} מיין {dn גאט}. /2:8 ווען מיין זעל איז געווען פארחלשט אין מיר, האב איך אן {dn גאט} געדאכט, און מיין תפילה איז געקומען צו דיר, אין דיין הייליקן טעמפל. /2:9 די וואס האלטן זיך אן פאלשע נישטיקייטן פארלאזן זייער גענאדיקן; /2:10 אבער איך וועל שלאכטן צו דיר, מיט א קול פון דאנקעניש; וואס איך האב א נדר געטאן וועל איך באצאלן. די ישועה איז ביי {dn גאט}.
/2:11 און {dn גאט} האט געהייסן דעם פיש, און ער האט אויסגעשפיגן יונהן אויף דער יבשה.

/3:1 און דאס ווארט פון {dn גאט} איז געווען צו יונהן א צווייט מאל, אזוי צו זאגן: /3:2 שטיי אויף, גיי צו דער גרויסער שטאט נינוה, און רוף אויס צו איר די אויסרופונג וואס איך רעד צו דיר.
/3:3 איז יונה אויפגעשטאנען, און ער איז געגאנגען קיין נינוה, אזוי ווי דאס ווארט פון {dn גאט}; און נינוה איז געווען א געוואלטיק גרויסע שטאט פון דריי טעג גאנג. /3:4 און יונה האט אנגעהויבן אריינגיין אין שטאט איין טאג גאנג, און ער האט אויסגערופן און האט געזאגט: נאך פערציק טעג און נינוה ווערט איבערגעקערט.
/3:5 און די מענטשן פון נינוה האבן געגלויבט אין {dn גאט}, און זיי האבן אויסגערופן א פאסטטאג, און האבן זיך אנגעטאן אין זאק פון זייער גרעסטן ביז זייער קלענסטן. /3:6 און די זאך האט דערגרייכט צום מלך פון נינוה, און ער איז אויפגעשטאנען פון זיין טראן, און האט אויסגעטאן זיין מאנטל פון זיך, און האט זיך צוגעדעקט מיט זאק, און זיך געזעצט אויף אש. /3:7 און ער האט געלאזט אויסרופן און אנגעזאגט אין נינוה אויף דעם באפעל פון דעם מלך און זיינע גרויסע לייט, אזוי צו זאגן: קיין מענטש און קיין בהמה, רינדער אדער שאף, זאל ניט פארזוכן דאס מינדסטע; ניט זיי זאלן זיך פיטערן, און ניט זיי זאלן טרינקען וואסער. /3:8 מענטשן און בהמות זאלן זיין צוגעדעקט מיט זאק; און מע זאל רופן צו {dn גאט} מיט שטארקייט, און מע זאל זיך אומקערן איטלעכער פון זיין שלעכטן וועג, און פון דעם אומרעכט וואס אין זייערע הענט. /3:9 ווער ווייס, אפשר ווידער וועט {dn גאט} חרטה האבן, און זיך אפקערן פון זיין גרימצארן, און מיר וועלן ניט אונטערגיין.
/3:10 האט {dn גאט} געזען זייערע מעשים, אז זיי האבן זיך אומגעקערט פון זייער שלעכטן וועג, און {dn גאט} האט חרטה געהאט אויף דעם בייז וואס ער האט גערעדט זיי צו טאן, און ער האט עס ניט געטאן.

/4:1 און יונהן האט פארדראסן א גרויס פארדראס, און אים האט געערגערט. /4:2 און ער האט מתפלל געווען צו {dn גאט}, און האט געזאגט: איך בעט דיך, {dn גאט}, זיינען דאס ניט געווען מיינע ווערטער, ווען איך בין נאך געווען אויף מיין ערד? דרום האב איך זיך געפעדערט צו אנטלויפן קיין תרשיש, ווייל איך האב געוווסט אז דו ביסט א לייטזעליקער און דערבארימדיקער {dn גאט}, איינגעהאלטן אין צארן, און רייך אין גענאד, און האסט חרטה אויף דעם בייז. /4:3 און אצונד, {dn גאט}, נעם צו, איך בעט דיך, פון מיר מיין נפש, ווארום בעסער איך זאל שטארבן, איידער איך זאל לעבן.
/4:4 האט {dn גאט} צו אים געזאגט: ערגערט דיך גוט?
/4:5 און יונה איז ארויסגעגאנגען פון שטאט, און האט זיך געזעצט אין מזרח פון שטאט, און ער האט זיך דארטן געמאכט א ביידל, און איז געזעסן אונטער אים אין שאטן, ביז ער וועט זען וואס וועט געשען מיט דער שטאט. /4:6 האט {dn גאט דער האר} אנגעברייט א ריצנבוים, און ער איז אויסגעוואקסן איבער יונהן צו זיין א שאטן איבער זיין קאפ, כדי אים ארויסצונעמען פון זיין בייז געמיט, און יונה האט זיך געפרייט מיטן ריצנבוים א גרויס פרייד.
/4:7 האט {dn גאט} אנגעברייט א ווארעם, ווען דער פרימארגן איז אויפגעגאנגען אויפן אנדערן טאג, און ער האט צענאגט דעם ריצנבוים, און ער איז פארטריקנט געווארן. /4:8 און עס איז געווען, ווי די זון איז אויפגעגאנגען, אזוי האט {dn גאט} אנגעברייט א שטילן מזרח־ווינט, און די זון האט געשלאגן אויף יונהס קאפ, און ער איז פארחלשט געווארן, און האט געבעטן אויף זיך דעם טויט, און האט געזאגט: בעסער איך זאל שטארבן, איידער איך זאל לעבן.
/4:9 האט {dn גאט} געזאגט צו יונהן: ערגערט דיך גוט וועגן דעם ריצנבוים? האט ער געזאגט: מיך ערגערט גוט, ביז צום טויט. /4:10 האט {dn גאט} געזאגט: דיר איז א שאד אויף דעם ריצנבוים, וואס ניט דו האסט זיך אויף אים געמיט, און ניט דו האסט אים אויפגעבראכט; וואס איז איבער נאכט געווארן, און איבער נאכט אונטערגעגאנגען; /4:11 און מיר זאל ניט זיין א שאד אויף דער גרוסיער שטאט נינוה, וואס אין איר זיינען דא מער ווי צוועלף מאל צען טויזנט מענטשן, וואס ווייסן ניט צווישן זייער רעכטער האנט און זייער לינקער, און אויך בהמות א סך?

 יידיש פון יהואש
מיכה

/1:1 דאס ווארט פון {dn גאט} וואס איז געווען צו מיכהן פון מורשת, אין די טעג פון יותם, אכז, יחזקיה, די מלכים פון יהודה, וואס ער האט געזען אויף שומרון און ירושלים.
/1:2 הערט איר פעלקער אלע, פארנעם דו ערד און איר פולקייט; און {dn גאט דער האר} וועט זיין צום עדות קעגן אייך, {dn גאט} פון זיין הייליקן טעמפל. /1:3 ווארום זע, {dn גאט} גייט ארויס פון זיין ארט, און וועט נידערן און טרעטן אויף די הייכן פון דער ערד. /1:4 און די בערג וועלן צעגיין אונטער אים, און די טאלן וועלן זיך שפאלטן, ווי וואקס פארן פייער, ווי וואסער אויסגעגאסן אין א נידערונג. /1:5 איבער דעם פארברעך פון יעקב איז דאס אלץ, און איבער די זינד פון דעם הויז פון ישראל. ווער איז דער פארברעך פון יעקב אויב ניט שומרון? און ווער די במות פון יהודה אויב ניט ירושלים?
/1:6 דרום וועל איך מאכן שומרון פאר א פעלדהויפן, פאר פלאנצונגען פון וויינגערטנער. און איך וועל שליידערן צום טאל אירע שטיינער, און אירע גרונטפעסטן וועל איך אנטפלעקן. /1:7 און אלע אירע געשניצטע געצן וועלן צעהאקט ווערן, און אלע אירע זונה־לוינען וועלן פארברענט ווערן אין פייער, און אלע אירע געצנבילדער וועל איך מאכן צו וויסט; ווארום פון זונה־לוין האט זי זיי אויפגעקליבן, און צו זונה־לוין זאלן זיי ווידער ווערן. /1:8 דערויף וועל איך קלאגן און יאמערן, איך וועל אומגיין בארוועס און נאקעט, איך וועל מאכן א קלאג ווי די שאקאלן, און א טרויער ווי שטרויספויגלען. /1:9 ווארום שווער זיינען אירע שלעק, ווארום עס איז געקומען ביז יהודה, עס גרייכט ביזן טויער פון מיין פאלק, ביז ירושלים. /1:10 ניט דערציילן זאלט איר אין גת, וויינען זאלט איר ניט וויינען; אין בית־לעפרה אין שטויב טו זיך קייקלען. /1:11 גיי דיר אוועק, באוווינערין פון שפיר, נאקעט צו שאנד; ניט ארויסגיין דערוועגט זיך די באוווינערין פון צענן א קלאג איז אין בית־אצל; מע נעמט פון אייך אפ זיין באשטאנד. /1:12 יא, געאנגסט נאך גוטס האט די באוווינערין פון מרות, אבער גענידערט האט בייז פון {dn גאט} צום טויער פון ירושלים. /1:13 שפאן דעם רייטוואגן צו די לויפפערד, באוווינערין פון לכיש; זי איז דער אנהייב זינד געווען פאר דער טאכטער ציון; ווארום ביי דיר זיינען געפונען געווארן די פארברעכן פון ישראל. /1:14 דרום וועסטו געזענג־מתנות געבן צו מורשת־גת; די הייזער פון אכזיב וועלן ווערן צום אפנאר פאר די מלכים פון ישראל. /1:15 איך וועל נאך ברענגען א יורש אויף דיר, באוווינערין פון מרשה, ביז קיין עדולם וועט קומען דער כבוד פון ישראל. /1:16 מאך דיר א פליך און שער דיך אפ, איבער דיינע געצערטלטע קינדער, מאך ברייט דיין פליך ווי דער גייערפויגל, ווארום זיי זיינען אין גלות אוועק פון דיר.

/2:1 וויי צו די וואס טראכטן אומרעכט, און ארבעטן אויס בייז אויף זייערע געלעגערס! אין ליכט פון פרימארגן פירן זיי עס אויס, ווייל עס איז אין דער מאכט פון זייער האנט. /2:2 און זיי גלוסטן פעלדער און גזלען, און הייזער און נעמען צו; און בארויבן א מאן מיט זיין הויז, און א מענטשן מיט זיין נחלה. /2:3 דרום האט {dn גאט} אזוי געזאגט: זע, איך טראכט אויף דער דאזיקער משפחה א בייז וואס איר וועט ניט קענען אפטאן דערפון אייערע העלדזער, און איר וועט ניט גיין מיט אן אויפגעהויבענעם קאפ, ווארום א בייזע צייט וועט דאס זיין. /2:4 אין יענעם טאג וועט מען אויפהייבן אויף אייך א שפרוך, און מע וועט קלאגן א קלאג פון באקלאגעניש, מע וועט זאגן: פארוויסטן פארוויסט זיינען מיר געווארן; דעם טייל פון מיין פאלק טוט ער בייטן. ווי טוט ער מיך דערווייטערן! דעם אוועקרויבער צעטיילט ער אונדזערע פעלדער. /2:5 פאר וואר, קיינער פון דיר וועט ניט ווארפן א שנור לויט גורל אין דער עדה פון {dn גאט}. /2:6 ״איר זאלט ניט דרשען!״ דרשען זיי; מע דארף ניט דרשען צו די דאזיקע, וועט מען קיין חרפות ניט קריגן. /2:7 טו איך זיך דען בייטן, הויז פון יעקב? צי איז קורץ געווארן דאס געמיט פון {dn גאט}? זיינען דאס זיינע טוונגען? טוען ניט מיינע ווערטער גוטס מיט דעם וואס גייט גלייך? /2:8 אבער מיין פאלק פון אנוסטן שטעלט זיך אויף פאר א פיינט; פון דעם וואס קומט אנטקעגן ציט איר קלייד און מאנטל אראפ, פון רויקע דורכגייער, אפגענייגטע פון מלחמה. /2:9 די ווייבער פון מיין פאלק פארטרייבט איר פון זייער נחתדיקער היים; פון זייערע עופעלעך נעמט איר אוועק מיין צירונג אויף אייביק. /2:10 שטייט אויף און גייט, ווארום ניטא דא קיין רוונג, פון וועגן דער טומאה וואס צעשטערט, און א שטארקע צעשטערונג.
/2:11 אז א מאן וואס גייט אום מיט ווינט און ליגן, זאל פעלשן: ״איך וועל דיר דרשען פון וויין און פון טרונק״, וואלט ער ווערן א דרשן ביי דעם דאזיקן פאלק.
/2:12 זאמלען איינזאמלען וועל איך דיך, יעקב, אין גאנצן, קלייבן אויפקלייבן וועל איך דעם איבערבלייב פון ישראל. איך וועל זיי צונויפטאן אין איינעם ווי שאף אין געהעפט, ווי א סטאדע אין איר פיטערפלאץ; זיי וועלן רוישן מיט מענטשן. /2:13 דער דורכברעכער גייט ארויף זיי פארויס, זיי ברעכן דורך און גייען ווייטער, דורך דעם טויער און ארויס דורך אים, און זייער מלך גייט זיי פארויס, און {dn גאט} איז זייער אנפירער.
/3:1 און איך האב געזאגט: הערט אקארשט צו, איר קעפ פון יעקב, און פירער פון הויז פון ישראל; ליגט ניט אויף אייך צו וויסן גערעכטיקייט? /3:2 איר וואס האט פיינט גוטס און האט ליב שלעכטס, וואס גזלט זייער הויט פון זיי, און זייער פלייש פון זייערע ביינער; /3:3 און וואס האט געגעסן דאס פלייש פון מיין פאלק, און זייער הויט פון זיי אפגעשונדן, און זייערע ביינער צעבראכן, און צעהאקט אזוי ווי אין א טאפ, און ווי פלייש אין א קעסל. /3:4 דרום וועלן זיי שרייען צו {dn גאט}, און ער וועט זיי ניט ענטפערן; און ער וועט פארבארגן זיין פנים פון זיי אין יענער צייט, אזוי ווי זיי האבן שלעכטס געטאן אין זייערע מעשים.
/3:5 אזוי האט {dn גאט} געזאגט אויף די נביאים וואס פארפירן מיין פאלק, וואס שרייען: ״שלום!״ ווען זייערע ציין האבן צו בייסן, און דער וואס גיט זיי ניט אין מויל ברייטן זיי אן אויף אים א מלחמה. /3:6 דרום וועט אייך זיין נאכט, אן א זעונג, און אייך וועט זיין פינצטער, אן ווארזאגן, און אונטערגיין וועט די זון אויף די נביאים, און שווארץ ווערן וועט דער טאג אויף זיי. /3:7 און די זעער וועלן זיין צו שאנד, און די ווארזאגער וועלן זיך שעמען, און זיי וועלן אלע פארדעקן זייערע אויבערשטע ליפ, ווייל קיין ענטפער פון {dn גאט} וועט ניט זיין. /3:8 אבער פאר וואר, איך בין פול מיט כוח דורך דעם גייסט פון {dn גאט}, און מיט גערעכטיקייט און גבורה, צו זאגן יעקבן זיין פארברעך, און ישראלן זיין זינד.
/3:9 הערט דאס צו אקארשט, איר קעפ פון דעם הויז פון יעקב, און פירער פון הויז פון ישראל, וואס פאראומווערדיקט גערעכטיקייט, און פארדרייט אלץ וואס איז גלייך; /3:10 מע בויט ציון מיט בלוט, און ירושלים מיט אומרעכט. /3:11 אירע קעפ משפטן פאר שוחד, און אירע כהנים לערנען פאר געצאלט, און אירע נביאים ווארזאגן פאר געלט. און זיי לענען זיך אויף {dn גאט}, אזוי צו זאגן: פאר וואר, {dn גאט} איז צווישן אונדז, אויף אונדז וועט ניט קומען קיין בייז. /3:12 דרום וועט איבער אייך ציון ווי א פעלד צעאקערט ווערן, און ירושלים וועט ווערן הויפנס, און דער בארג פון גאטס הויז – וואלדיקע הייכן.

/4:1 און עס וועט זיין אין סוף פון די טעג, וועט שטיין פעסט דער בארג פון גאטס הויז, אויבנאן פון די בערג, און ער וועט זיין דערהויבן איבער די הייכן; און אומות וועלן צו אים שטראמען. /4:2 און פיל פעלקער וועלן גיין און וועלן זאגן: קומט און לאמיר ארויפגיין צום בארג פון {dn יהוה}, און צום הויז פון דעם {dn גאט} פון יעקב, און ער וועט אונדז לערנען פון זיינע וועגן, און מיר וועלן גיין אין זיינע שטעגן; ווארום פון ציון וועט ארויסגיין א תורה, און גאטס ווארט פון ירושלים. /4:3 און ער וועט משפטן צווישן פיל אומות, און אנטשיידן איבער מאכטיקע פעלקער ביז אין דער ווייט; און זיי וועלן איבערשמידן זייערע שווערדן אויף אקעראייזנס, און זייערע שפיזן אויף צווייגמעסערס; א פאלק קעגן א פאלק וועט ניט הייבן א שווערד, און מע וועט ניט מער לערנען מלחמה. /4:4 און זיי וועלן זיצן איטלעכער אונטער זיין וויינשטאק און אונטער זיין פייגנבוים, און קיינער וועט ניט שרעקן; ווארום דאס מויל פון {dn גאט} פון צבאות האט גערעדט.
/4:5 ווארום אלע פעלקער מעגן גיין איטלעכס אין נאמען פון זיין {dn גאט}, אבער מיר וועלן גיין אין נאמען פון {dn יהוה} אונדזער {dn גאט} אויף אייביק און שטענדיק.
/4:6 אין יענעם טאג, זאגט {dn גאט}, וועל איך איינזאמלען די וואס הינקט, און צונויפקלייבן די וואס איז פארשטויסן, און די וועמען איך האב שלעכטס געטאן. /4:7 און איך וועל מאכן די הינקעדיקע פאר אן איבערבלייב, און די דערווייטערטע פאר א מאכטיקן פאלק, און {dn גאט} וועט קיניגן איבער זיי אויפן בארג ציון פון אצונד און ביז אייביק.
/4:8 און דו מגדל־עדר, פעסטונגבארג פון טאכטער ציון, צו דיר וועט עס אנקומען; יא, קומען וועט די פריערדיקע ממשלה, די מלוכה פון טאכטער ירושלים. /4:9 אצונד נאך וואס שרייסטו מיט געשרייען? איז קיין מלך ניטא אין דיר, איז דיין בעל־יועץ אונטערגעגאנגען, וואס ווייעניש האט דיך אנגענומען ווי א געווינערין? /4:10 דריי זיך און האב ווייען, טאכטער ציון, אזוי ווי א געווינערין, ווארום אצונד וועסטו ארויסגיין פון דער שטאט, און וועסט וווינען אין פעלד, און וועסט קומען קיין בבל; דארטן וועסטו ניצול ווערן, דארטן וועט דיך אויסלייזן {dn גאט} פון דער האנט פון דיינע פיינט.
/4:11 און אצונד האבן זיך איינגעזאמלט אויף דיר פיל פעלקער, וואס זאגן: זאל זי פארשוועכט ווערן, און זאל אונדזער אויג זיך אנקוקן אויף ציון. /4:12 אבער זיי ווייסן ניט די טראכטונגען פון {dn גאט}, און זיי פארשטייען ניט זיין באראט, אז ער האט זיי איינגעזאמלט ווי א גארב אין שייער. /4:13 שטיי אויף און דרעש, טאכטער ציון, ווארום דיין הארן וועל איך מאכן אייזן, און דיינע קלויען וועל איך מאכן קופער, און וועסט צעשטויסן פיל פעלקער, און מאכן חרם צו {dn גאט} זייער רויב, און זייער פארמעג צום האר פון דער גאנצער ערד. /4:14 אצונד וועסטו זיך דעם לייב שניידן, טאכטער פון מחנות, א באלעגערונג האט מען געמאכט אויף אונדז; מיט א רוט אויפן באק שלאגט מען דעם ריכטער פון ישראל.

/5:1 און דו, בית־לחם אין אפרת, וואס קליין ביסטו צווישן די טויזנטן פון יהודה, פון דיר וועט מיר ארויסגיין דער וואס וועט זיין א געוועלטיקער איבער ישראל, און זיין אפשטאם איז פון פארצייטן, פון אמאליקע טעג. /5:2 פאר וואר, ער וועט זיי איבערגעבן ביז דער צייט ווען די געווינערין האט געווונען; אבער דער איבערבלייב פון זיינע ברידער וועט זיך אומקערן מיט די קינדער פון ישראל. /5:3 און ער וועט אויפשטיין און פיטערן מיט מאכט פון {dn גאט}, מיטן שטאלצן נאמען פון {dn יהוה} זיין {dn גאט}; און זיי וועלן זיצן רואיק, ווארום ער וועט דענצמאל זיין גרויס ביז די עקן פון דער ערד. /5:4 און אזא וועט זיין דער שלום: אז אשור וועט קומען אין אונדזער לאנד, און אז ער וועט טרעטן אין אונדזערע פאלאצן, וועלן מיר אויפשטעלן אויף אים זיבן פאסטוכער, און אכט פירשטלעכע לייט. /5:5 און זיי וועלן צעברעכן דאס לאנד אשור מיטן שווערד, און לאנד נמרוד מיט אירע אייגענע קלינגען. און מע וועט אונדז מציל זיין פון אשור, אז ער וועט קומען אין אונדזער לאנד, און אז ער וועט טרעטן אין אונדזער גבול.
/5:6 און דער איבערבלייב פון יעקב וועט זיין צווישן די פיל אומות, ווי טוי פון {dn גאט}, ווי שפריירעגן אויף גראז, וואס האפט ניט אויף א מענטשן, און ווארט ניט אויף מענטשנקינדער. /5:7 און דער איבערבלייב פון יעקב וועט זיין צווישן די פעלקער, אין מיטן פון די פיל אומות, ווי א לייב צווישן די חיות פון וואלד, ווי א יונגלייב צווישן סטאדעס שאף, וואס אז ער גייט דורך צעטרעט ער און פארצוקט, און ניטא ווער זאל מציל זיין. /5:8 דיין האנט וועט זיין דערהויבן איבער דיינע דריקער, און אלע דיינע פיינט וועלן פארשניטן ווערן.
/5:9 און עס וועט זיין אין יענעם טאג, זאגט {dn גאט}, וועל איך פארשניידן דיינע פערד פון צווישן דיר, און איך וועל אונטערברענגען דיינע רייטוועגן. /5:10 און איך וועל פארשניידן די שטעט פון דיין לאנד, און צעשטערן אלע דיינע פעסטונגען. /5:11 און איך וועל פארשניידן די כישופן, פון דיין האנט, און ביי דיר וועלן ניט זיין קיין ווארזאגערס. /5:12 און איך וועל פארשניידן דיינע געשניצטע געצן און דיינע זיילשטיינער פון צווישן דיר, און וועסט זיך מער ניט בוקן צום ווערק פון דיינע הענט. /5:13 און איך וועל אויסרייסן דיינע געצנביימער פון צווישן דיר; און איך וועל פארטיליקן דיינע פיינט. /5:14 און איך וועל נקמה נעמען מיט כעס און מיט גרימצארן פון די פעלקער וואס האבן ניט צוגעהערט.
/6:1 הערט אקארשט צו וואס {dn גאט} זאגט: שטיי אויף, טענה פאר די בערג, און זאלן הערן די הייכן דיין קול. /6:2 הערט צו, איר בערג, דעם קריג פון {dn גאט}, און איר מאכטיקע, די גרונטפעסטן פון דער ערד; ווארום {dn גאט} האט א קריג מיט זיין פאלק, און מיט ישראל וועט ער א וויכוח האבן. /6:3 מיין פאלק, וואס האב איך דיר געטאן? און מיט וואס האב איך דיך מיד געמאכט? זאג עדות אקעגן מיר. /6:4 ווארום איך האב דיך אויפגעבראכט פון לאנד מצרים, און פון דעם הויז פון קנעכטשאפט דיך אויסגעלייזט, און דיר פארויס געשיקט משהן, אהרנען, און מרימען. /6:5 מיין פאלק, דערמאן זיך אקארשט וואס בלק דער מלך פון מואב האט באראטן, און וואס אים האט געענטפערט בלעם דער זון פון בעורן; וואס איך האב געטאן פון שטים ביז גלגל, כדי מע זאל וויסן די גערעכטיקייט פון {dn גאט}.
/6:6 ״מיט וואס זאל איך קומען פאר {dn יהוה}, זיך בייגן פאר {dn גאט} אין דער הייך? זאל איך קומען פאר אים מיט בראנדאפפער, מיט קעלבער אייניאריקע? /6:7 וועט {dn יהוה} באוויליקן טויזנטן ווידערס, צען טויזנטן טייכן מיט אייל? זאל איך געבן מיין בכור פאר מיין פארברעך, די פרוכט פון מיין לייב פאר דער זינד פון מיין זעל?״
/6:8 מע האט דיר אנגעזאגט, מענטש, וואס איז גוט, און וואס {dn יהוה} פארלאנגט פון דיר: נאר בלויז טאן גערעכטיקייט און ליב האבן גענאד, און אומגיין שטיל פאר דיין {dn גאט}. /6:9 הארך! {dn יהוה} רופט צו דער שטאט -- און דער קלוגער וועט אכטן אויף דיין נאמען – הערט דעם שטעקן, און ווער דאס האט באשערט. /6:10 קען איך נאכאנאנד פארגעסן דאס הויז פון דעם אומגערעכטן, די שאצן פון אומרעכט און די קארגע מאס די פארשאלטענע? /6:11 קען איך ריין מאכן פאר אומגערעכטע וואגשאלן, און פאר א בייטל מיט פאלשע וואגשטיינער? /6:12 ווארום אירע רייכע לייט זיינען פול מיט רויב, און אירע באוווינער רעדן פאלש, און זייער צונג איז באטרוג אין זייער מויל. /6:13 דרום האב איך אויך דיך געשלאגן ביז קראנק, דיך פארוויסט פאר דיינע זינד. /6:14 דו וועסט עסן און ניט זאט ווערן, און דיין הונגער וועט זיין אין דיינע אינגעווייד; און וועסט טראגעדיק ווערן, און ניט געווינען, און וואס דו וועסט געווינען וועל איך צום שווערד איבערגעבן. /6:15 דו וועסט זייען, און ניט שניידן, דו וועסט טרעטן איילבערטן, און זיך ניט זאלבן מיט אייל, און טרויבנזאפט, און ניט טרינקען קיין וויין. /6:16 ווייל אפגעהיט ווערן די מנהגים פון עמרין, און אלדי טועניש פון אחאבס הויז, און איר זייט געגאנגען אין זייערע עצות; דרום וועל איך דיך מאכן פאר א שרעק, און אירע באוווינער פאר א שמוצערונג; און די שאנד פון מיין פאלק וועט איר טראגן.

/7:1 וויי מיר, וואס איך בין ווי ביים נאכזאמל פון זומער, ווי ביים נאכקלייב פון דער לעז! ניטא א הענגל צום עסן, אן ערשטפרוכט וואס מיין זעל געלוסט. /7:2 אונטערגעגאנגען איז דער פרומער פון לאנד, און קיין רעכטפארטיקער צווישן מענטשן איז ניטא; אלע לויערן זיי אויף בלוט, איינער דעם אנדערן פאנגען זיי אין נעץ. /7:3 אויף שלעכטס טאן זיינען די הענט וואס דארפן גוטס טאן; דער שררה פארלאנגט, און דער ריכטער איז פאר באצאלט, און דער גרוסיער מאן, ער רעדט די געריקייט פון זיין זעל; אזוי האבן זיי עס פארדרייט. /7:4 דער בעסטער פון זיי איז ווי א דארן, דער רעכטפארטיקער, ערגער פון א שטעכיקער צאם. דער טאג פון דיינע זעער, דיין רעכנשאפט, איז געקומען; אצונד וועט געשען זייער צעטומלעניש. /7:5 זאלט איר ניט גלויבן אין א חבר, זאלט איר אייך ניט פארזיכערן אויף א גוטן פריינט; פון דער וואס ליגט אין דיין בוזעם, היט די טירן פון דיין מויל. /7:6 ווארום א זון באנוולט א פאטער, א טאכטער שטעלט זיך קעגן איר מוטער, א שנור קעגן איר שוויגער, די שונאים פון א מענטשן זיינען זיינע הויזלייט. /7:7 אבער איך קוק אויס אויף {dn יהוה}, איך האר צום {dn גאט} פון מיין הילף, מיין {dn גאט} וועט מיך צוהערן. /7:8 ניט פרייען זאלסטו זיך אויף מיר, מיין שונאטע, אז איך בין געפאלן, וועל איך אויפשטיין, אז איך זיץ אין פינצטערניש, איז {dn גאט} מיר א ליכט. /7:9 דעם צארן פון {dn גאט} וועל איך טראגן, ווארום איך האב געזינדיקט צו אים; ביז ער וועט קריגן מיין קריג, און וועט טאן מיין רעכט; ער וועט מיך ארויספירן אין ליכטיקייט, איך וועל זען זיין גערעכטיקייט. /7:10 און מיין שונאטע וועט זען, און א בושה וועט זי באדעקן, די וואס זאגט צו מיר: ווו איז ער, {dn יהוה} דיין {dn גאט}? מיינע אויגן וועלן זיך אנזען אויף איר; אצונד וועט זי צעטראטן ווערן ווי קויט פון די גאסן.
/7:11 א טאג וועט זיין צו בויען דיינע מויערן, מעג יענער טאג זיין זייער ווייט. /7:12 א טאג וועט דאס זיין ווען מע וועט קומען צו דיר, פון אשור און די שטעט פון מצרים, און פון מצרים און ביזן טייך, און פון אים ביז אים, און פון בארג ביז בארג. /7:13 און די ערד וועט זיין וויסט פאר אירע באוווינער, פון וועגן דעם פרוכט פון זייערע מעשים.
/7:14 פיטער דיין פאלק מיט דיין רוט, די שאף פון דיין ארב, וואס וווינען באזונדער א וואלד אין מיטן כרמל; לאזן זיי זיך פיטערן אין בשן און גלעד, ווי אין די טעג פון אמאל. /7:15 ווי אין די טעג פון דיין ארויסגיין פון לאנד מצרים, וועל איך אים ווונדער באווייזן.
/7:16 פעלקער וועלן זען און זיך שעמען מיט אל זייער גבורה, זיי וועלן ארויפטאן די האנט אויפן מויל, זייערע אויערן וועלן טויב ווערן. /7:17 זיי וועלן לעקן דעם שטויב ווי א שלאנג, ווי די וואס קריכן אויף דער ערד; זיי וועלן ציטערן פון זייערע פעסטונגען, צו {dn יהוה} אונדזער {dn גאט} וועלן זיי אנגסטן, און זיי וועלן מורא האבן פאר דיר. /7:18 ווער איז א {dn גאט} ווי דו, וואס פארגיט זינד, און גייט פארביי דעם פארברעך פון דעם איבערבלייב פון זיין ארב? ער האלט ניט אויף אייביק זיין צארן, ווארום ער האט ליב גענאד. /7:19 ער וועט אונדז ווידער דערבארימען, ער וועט פארדריקן אונדזערע זינד; און וועסט אריינווארפן אין די טיפענישן פון אים אלע זייערע חטאים. /7:20 וועסט ווייזן טריישאפט צו יעקבן, חסד צו אברהמען, ווי דו האסט געשווארן אונדזערע עלטערן פון די טעג פון פארצייטן.

 יידיש פון יהואש
נחום

/1:1 די נבואה אויף נינוה; דאס בוך פון דער זעונג פון נחום דעם אלקושי.
/1:2 א {dn גאט} א צערענער און א ראכענעמער איז {dn יהוה}, {dn יהוה} איז א ראכענעמער און פול מיט גרימצארן, {dn יהוה} איז זיך נוקם אן זיינע פיינט, און ער האלט דעם כעס צו זיינע שונאים. /1:3 {dn יהוה} איז איינגעהאלטן אין צארן, און גרויס אין מאכט, און שענקען שענקט ער ניט; {dn יהוה} – מיט ווינט און מיט שטורעם איז זיין וועג, און וואלקן דער שטויב פון זיינע פיס. /1:4 ער שרייט אן אויפן ים, און טריקנט אים אויס, און אלע טייכן מאכט ער טרוקן; פארוועלקט ווערט דער בשן און כרמל, און די בליונג פון לבנון ווערט פארוועלקט. /1:5 די בערג ציטערן פאר אים, און די טאלן טוען זיך וואקלען, און די ערד ווערט אויפגעטרייסלט פון זיין פנים, אי די וועלט אי אלע וווינער אין איר. /1:6 פאר זיין כעס ווער קען זיך שטעלן? און ווער קען באשטיין אין זיין גרימצארן? זיין צארן גיסט זיך אויס ווי פייער, און די פעלזן ווערן צעשטויסן פאר אים. /1:7 גוט איז {dn יהוה}, פאר א פעסטונג אין טאג פון נויט; און ער ווייס די וואס שיצן זיך אין אים. /1:8 אבער מיט א שטראמיקער פלייצונג וועט ער מאכן א פארלענדונג פון איר ארט, און זיינע פיינט וועט נאכיאגן פינצטערניש. /1:9 וואס טראכט איר אקעגן {dn גאט}? א פארלענדונג וועט ער מאכן, די צרה וועט ניט אויפשטיין א צווייט מאל. /1:10 ווארום בעת זיי זיינען ווי דערנער איינגעפלאכטענע, און ווי זיי שיכורן פארשיכורטע, וועלן זיי אין גאנצן פארצערט ווערן ווי טרוקענע שטרוי. /1:11 פון דיר איז ארויסגעקומען דער וואס טראכט בייז אקעגן {dn גאט}, וואס באראט נידערטרעכטיקייט. /1:12 אזוי האט {dn גאט} געזאגט: ווי געזונט און אזוי פיל ווי זיי זיינען, אזוי וועלן זיי פארשניטן ווערן און פארגיין; הגם איך האב דיך געפייניקט, וועל איך מער דיך ניט פייניקן. /1:13 און אצונד וועל איך צעברעכן זיין יאכשטאנג פון דיר, און דיינע בינדשטריק וועל איך צערייסן.
/1:14 און {dn גאט} האט באפוילן וועגן דיר, אז פון דיין נאמען זאל מער קיין זאמען ניט זיין; פון הויז פון דיין {dn גאט} וועל איך פארשניידן געשניצטע און געגאסענע געצן; איך וועל דיר א קבר מאכן, ווייל דו ביסט צו שאנד געווארן.
/2:1 זע אויף די בערג די פיס פון דעם אנזאגער וואס מאכט הערן שלום! פייער, יהודה, דיינע פייערטעג, באצאל דיינע נדרים, ווארום מער וועט ניט דורכגיין אין דיר דער נידערטרעכטיקער, ער איז אין גאנצן פארשניטן.
/2:2 א צעברעכער גייט ארויף אקעגן דיר; היט די פעסטונג. קוק אויס אויפן וועג, פעסטיק די לענדן, שטארק זייער דיין כוח. – /2:3 ווארום {dn גאט} קערט אום דעם שטאלץ פון יעקב ווי דעם שטאלץ פון ישראל; ווארום אויסליידיקער האבן זיי אויסגעליידיקט, און זייערע צווייגן פארדארבן. – /2:4 דער שילד פון זיינע גיבורים איז גערויטיקט, די קריגסלייט אין ווערמילפארב, אין פייערדיקן שטאל די רייטוועגן, אין טאג פון זייער צוגרייטונג; און די ציפרעסשפיזן ווערן געפאכט. /2:5 דורך די גאסן ווילדעווען די רייטוועגן, זיי שטורעמען דורך די מערק, זייער אנבליק איז ווי פלאמען, ווי די בליצן לויפן זיי אום.
/2:6 ער טראכט אן זיינע מאכטיקע, אבער זיי ווערן געשטרויכלט אין זייער גאנג; מע איילט צו דער מויער, און צוגעגרייט ווערט דער שירעמדאך. /2:7 די טויערן פון די טייכן זיינען געעפנט, און דער פאלאץ ווערט צערונען. /2:8 און די מלכה ווערט אן אפגעדעקטע אוועקגענומען, און אירע דינסטן קלאגן אזוי ווי דער קול פון טויבן, זיך קלאפנדיק אויף די הערצער. /2:9 און נינוה איז ווי א טייך וואסער פון זינט די טעג וואס זי איז; אבער זיי אנטלויפן; ״שטייט! שטייט!״ אבער קיינער קערט זיך ניט אום. /2:10 רויבט זילבער, רויבט גאלד, ניטא קיין שיעור צו דעם אויסשטאט, א רייכטום פון אלע גלוסטיקע זאכן. /2:11 זי ווערט פוסט און וויסט און פארוויסט, און דאס הארץ ווערט צעגאנגען, און א וואקלעניש פון קני, און א ציטערניש אין אלע לענדן; און זייערע אלעמענס פנימער נעמען אן א פינצטערניש. /2:12 ווו איז די וווינונג פון די לייבן, וואס איז געווען דער פיטערפלאץ פאר יונגלייבן, וואס דארטן איז אומגעגאנגען דער לייב, די לייבינטע, דאס קליינע לייבל, און קיינער האט ניט געשראקן? /2:13 דער לייב פלעגט פארצוקן גענוג פאר זיינע יונגע, און ווערגן פאר זיינע לייבינטעס, און האט אנגעפילט מיט פארצוקונג זיינע לעכער, און זיינע וווינונגען מיט פארצוקטע. /2:14 זע, איך וועל קומען אויף דיר, זאגט {dn גאט} פון צבאות, און איך וועל פארברענען אויף רויך אירע רייטוועגן, און דיינע יונגלייבן וועט פארצערן די שווערד; און איך וועל פארשניידן פון דער ערד דיין רויב, און מער וועט ניט געהערט ווערן דער קול פון דיינע שלוחים.

/3:1 וויי די בלוטיקע שטאט, אין גאנצן מיט פאלשקייט, מיט רויב, אנגעפילט! עס טוט זיך ניט אפ די פארצוקונג. /3:2 א קנאל פון בייטשן, און א רעש־געפילדער פון רעדער, און פערד יאגן, און רייטוועגן שפרינגען; /3:3 רייטער שטורעמען ארויף, און פלאם פון שווערד, און בליץ פון שפיז, און א סך דערשלאגענע, און א הויפן פגרים, און אן שיעור טויטע לייבער; און זיי שטרויכלען אן זייערע טויטע לייבער. /3:4 פון וועגן די פיל זנותן פון דער ווויל־חנעוודיקער זונה, דער מיינסטערין פון כישוף, וואס פארקויפט פעלקער מיט אירע זנותן, און משפחות מיט אירע כישופן. /3:5 זע, איך קום צו דיר, זאגט {dn גאט} פון צבאות, און איך וועל אויפדעקן דיינע ברעגן אויף דיין פנים, און וועל ווייזן די פעלקער דיין נאקעטקייט, און די קיניגרייכן דיין שאנד. /3:6 און איך וועל ארויפווארפן אויף דיר אומווערדיקייטן, און וועל דיך פארמיאוסן, און דיך מאכן ווי מיסט. /3:7 און עס וועט זיין, אלע וואס זעען דיך, וועלן ווייכן פון דיר, און זאגן: ״פארוויסט געווארן איז נינוה; ווער קען זי באקלאגן? פון וואנען זאל איך זוכן טרייסטער פאר דיר?״ /3:8 ביסטו דען בעסער פון נוא־אמון, וואס איז געזעסן צווישן טייכן, מיט וואסער ארום איר; וואס איר פעסטונג איז געווען דער ים, פון ים איז געווען איר מויער? /3:9 כוש איז געווען א שטארקייט, און מצרים אן שיעור, פוט און לובים זיינען געווען דיר צו הילף. /3:10 אבער אויך זי איז אין גלות, אין געפאנגענשאפט איז זי געגאנגען; אויך אירע קליינע קינדער זיינען צעהאקט געווארן אין אלע עק גאסן; און אויף אירע נכבדים האט מען גורל געווארפן, און אלע אירע גרויסע לייט זיינען אין קייטן געשמידט געווארן. /3:11 דו אויך וועסט שיכור ווערן, וועסט זיין א געחלשטע, דו אויך וועסט זוכן א באשיצונג פון פיינט.
/3:12 אלע דיינע פעסטונגען וועלן זייןווי פייגנביימער מיט ערשטפייגן: וואס אז זיי ווערן געטרייסלט, פאלן זיי דעם עסער אין מויל. /3:13 זע, דיין פאלק אין דיר זיינען ווייבער, אפן געעפנט געווארן פאר דיינע פיינט זיינען די טויערן פון דיין לאנד, פארצערט האט א פייער דיינע ריגלען. /3:14 וואסער פאר באלעגערונג שעפ דיר אן, פארשטארק דיינע פעסטונגען, גיי אין ליים און טרעט וואפנע, נעם אן די ציגלפורעם. /3:15 דענצמאל וועט דיך א פייער פארצערן, א שווערד וועט דיך פארשניידן; זי וועט דיך אויפעסן ווי דער היישעריק; מעגסט זיך מערן ווי דער היישעריק, מעגסט זיך מערן ווי דער גריל. /3:16 האסט געמערט דיינע האנדלסלייט מיין פון די שטערן פון הימל – האט דער היישעריק זיך אויסגעשפרייט און איז אוועקגעפלויגן. /3:17 דיינע געקרוינטע זיינען ווי גרילן, און דיינע פירער ווי א מחנה היישעריקן, וואס לאגערן אויף די פלויטן אין א קאלטן טאג; גייט אויף די זון, אזוי פליען זיי אוועק, און מע ווייסט ניט זייער ארט ווו זיי זיינען. /3:18 איינגעשלאפן זיינען דיינע פאסטוכער, מלך פון אשור, עס רוען דיינע מאכטיקע, צעשפרייט אויף די בערג איז דיין פאלק, און ניטא ווער זאל איינזאמלען. /3:19 ניטא קיין לינדערונג פאר דיין בראך, שווער איז דיין ווונד; אלע וואס הערן דיין הערונג, קלאפן מיט די הענט אויף דיר, ווארום אויף וועמען איז ניט אריבער תמיד דיין בייז?

 יידיש פון יהואש
חבקוק

/1:1 די נבואה וואס חבקוק דער נביא האט געזען. /1:2 ביז וואנען, {dn גאט}, וועל איך רופן, און דו וועסט ניט הערן? שרייען צו דיר געוואלט, און דו וועסט ניט העלפן? /1:3 פאר וואס לאזטו מיך זען אומרעכט, און קוקסט־צו אומגליק? און רויב און גזלה זיינען פאר מיר, און עס איז קריג, און שטרייט הייבט זיך אויף. /1:4 דרום איז אפגעשלאפט די תורה, און קיין מאל קומט ניט ארויס א משפט; ווייל דער רשע רינגלט ארום דעם צדיק, דרום קומט ארויס דער משפט פארדרייט.
/1:5 זעט ביי די פעלקער און קוקט־צו, און ווונדערן פארווונדערט אייך, ווארום א טוונג טוט מען אין אייערע טעג איר וועט ניט גלויבן, אז עס וועט דערציילט ווערן. /1:6 ווארום זעט, איך מאך אויפשטיין די כשדים, דאס ביטערע און דאס האסטיקע פאלק, וואס גייט איבער דער ברייט פון דער ערד, צו ארבן וווינונגען ניט זיינע. /1:7 פארכטיק און מוראדיק איז ער, פון אים אליין גייט ארויס זיין רעכט און זיין מאכט. /1:8 און פלינקער פון לעמפערטן זיינען זיינע פערד, און שארפער פון אוונטוועלף; און זיינע רייטער פארשפרייטן זיך, יא, זיינע רייטער קומען פון דער ווייטן, זיי פליען ווי אן אדלער וואס איילט צו פארצערן. /1:9 זיי אלע קומען אויף רויב, דאס ציען פון זייערע פנימער איז פארויס צו; און ער זאמלט ווי זאמד געפאנגענע. /1:10 און ער שפאט פון מלכים, און פירשטן זיינען א שפילכל ביי אים; ער לאכט פון איטלעכער פעסטונג, ווארום ער שיט אן ערד, און באצווינגט זי. /1:11 דענצמאל גייט אים אריבער א גייסט, און ער טרעט איבער און פארשולדיקט זיך; זיין דאזיקער כוח ווערט ביי אים צום {dn גאט}.
/1:12 פאר וואר, דו ביסט דאך פון אייביק אן, {dn יהוה} מיין {dn גאט}, מיין הייליקער, לאמיר ניט אומקומען; {dn גאט}, דו האסט אים פאר א משפט געמאכט, און דו, פעלז, האסט אים צו שטראפן געשטעלט. /1:13 דיינע אויגן זיינען צו ריין צו זען שלעכטס, און צוקוקן אומרעכט קענסטו ניט; פאר וואס קוקסטו־צו די וואס פעלשן, שווייגסט ווען דער רשע שלינגט איין דעם וואס איז גערעכטער פון אים? /1:14 און האסט געמאכט מענטשן ווי די פישן פון ים, ווי ווערים אן א געוועלטיקער איבער זיי; /1:15 ער ציט זיי אלע ארויף מיט א ווענטקע, ער שלעפט זיי ארויף אין דער נעץ, און ער זאמלט זיי איין אין זיין פאנגנעץ; דרום פרייט ער זיך און קוועלט. /1:16 דרום שלאכט ער צו זיין נעץ, און רייכערט צו זיין פאנגנעץ, ווארום דורך זיי איז פעט זיין חלק, און זיין עסן איז זאפטיק. /1:17 זאל ער דרום אויסליידיקן זיין נעץ, און תמיד הרגען פעלקער אן דערבארימונג?

/2:1 איך שטיי אויף מיין וואך, און איך שטעל זיך אויפן טורעם, און קוק צו זען וואס ער וועט מיט מיר רעדן, און איך זאל ענטפערן, אויף דער טענה צו מיר. /2:2 האט מיר {dn גאט} געענטפערט און געזאגט, פארשרייב די זעאונג, און פארצייכן קלאר אויף טאוולען, כדי מע זאל עס געלויפיק לייענען. /2:3 ווארום די זעונג איז נאך אויף א צייט, און זי רעדט פון דעם קץ, און זאגט ניט קיין ליגן; אויב ער וועט זיך זאמען, טו הארן אויף אים, ווארום קומען וועט ער קומען, ער וועט ניט פארשפעטיקן.
/2:4 זע, האפערדיק, ניט רעכטפארטיק, איז זיין זעל אין אים, אבער דער גערעכטער לעבט מיט זיין אמונה. /2:5 און פאר וואר, ווי דער וויין טוט פעלשן, אזוי וועט דער שטאלצער מענטש ניט אנהאלטן; דער וואס מאכט ברייט ווי די אונטערערד זיין באגער, און ער וועט ווי דער טויט ניט זאט, און זאמלט צו זיך אלע פעלקער, און קלייבט צו זיך אלע אומות. /2:6 פאר וואר, די אלע וועלן אויפהייבן א משל אויף אים, און א שפאטרעטעניש איבער אים, און מע וועט זאגן: וויי, דער וואס מערט ניט־זיינס – ביז וואנען? – און לאדט אויף זיך חובות! /2:7 פאר וואר, פלוצלינג וועלן אויפשטיין דיינע צינזמאנער, און דערוועקן וועלן זיך דיינע אויפטרייסלער, און וועסט ווערן צו רויב פאר זיי. /2:8 ווייל דו האסט בארויבט פיל פעלקער, וועלן דיך בארויבן אלע איבעריקע אומות; פון וועגן מענטשנס בלוט, און דעם אומרעכט צום לאנד, צו דער שטאט און אלע וווינער אין איר.
/2:9 וויי, דער וואס האוועט נאך בייזן געווין פאר זיין הויז, צו מאכן אין דער הייך זיין נעסט, ניצול צו ווערן פון דער האנט פון בייז! /2:10 האסט באראטן שאנד פאר דיין הויז; פארשניטן פיל פעלקער, און פארזינדיקט דיין זעל. /2:11 ווארום א שטיין פון דער וואנט וועט שרייען, און א באלקן פון דעם האלץ וועט אים ענטפערן. /2:12 וויי, דער וואס בויט א שטאט מיט בלוט, און שטעלט אויף א כרך אויף אומרעכט! /2:13 פאר וואר, זע, עס איז פון {dn גאט} פון צבאות, אז פעלקער זאלן זיך מאטערן פארן פייער, און אומות זאלן זיך מיען אומנישט. /2:14 ווארום די ערד וועט פול ווערן מיט דערקענונג פון גאטס פראכט, אזוי ווי די וואסערן באדעקן דעם ים.
/2:15 וויי, דער וואס טרינקט אן זיין חבר! מישסט־צו דיין גיפט, און מאכסט אויך שיכור, כדי צו קוקן אויף זייער נאקעטקייט! /2:16 האסט זיך געזעטיקט מיט שאנד אנשטאט כבוד – טרינק דו אויך און ווער אפגעדעקט. אומדרייען וועט זיך צו דיר דער בעכער פון גאטס רעכטער האנט, און קויט וועט זיין אויף דיין כבוד. /2:17 ווארום דאס אומרעכט צום לבנון וועט דיך צודעקן, און די פארוויסטונג פון די חיות וואס האט זיי צעבראכן; פון וועגן מענטשנס בלוט, און דעם אומרעכט צום לאנד, צו דער שטאט און אלע וווינער אין איר.
/2:18 וואס נוצט דער געשניצטער געץ, אז זיין פורעמער האט אים אויסגעשניצט? וואס דער געגאסענער געץ, און דער פאלשער לערער, אז דער פורעמער פון זיין פורעמונג האט זיך פארזיכערט דערויף, צו מאכן אפגעטער שטומע? /2:19 וויי, דער וואס זאגט צו א האלץ: כאפ זיך אויף! דערוועק דיך! צו א שטיין א שטומען. ער זאל לערנען? זע, ער איז איינגעפאסט אין גאלד און זילבער, און א שום אטעם איז אין אים ניטא. /2:20 אבער {dn יהוה} איז אין זיין הייליקן טעמפל; שטיל פאר אים, די גאנצע ערד!

/3:1 א תפילה פון חבקוק דעם נביא אויף שגיונות. /3:2 {dn גאט}, איך האב געהערט דיין הערונג; איך שרעק מיך; {dn גאט}, לעב אויף דיין ווערק אין די נאנטע יארן, אין די נאנטע יארן מאך עס באקאנט; אין צארן געדענק אן דערבארימען.
/3:3 {dn גאט} קומט פון תימן, און דער הייליקער פון בארג פארן. סלה. זיין גלאנץ באדעקט די הימלען, און מיט זיין ליכטיקייט איז פול די ערד. /3:4 און דער שימער איז ווי זונליכט, שטראלן האט ער פון זיין זייט; און דארטן איז די באהעלטעניש פון זיין מאכט. /3:5 אים פארויס גייט די פעסט, און דער בליץ גייט ארויס נאך זיינע פיס. /3:6 ער שטייט אויף, און צעטרייסלט די ערד, ער גיט א קוק, און מאכט שפרינגען די פעלקער, און די אייביקע בערג ווערן צעפיצלט, די אוראלטע הייכן פאלן אנידער; דאס זיינען זיינע אייביקע וועגן. /3:7 אונטער אומגליק זע איך די געצעלטן פון כושן, די פארהאנגען פון מדין־לאנד ציטערן. /3:8 האט אויף די טייכן, {dn גאט}, האט אויף די טייכן געגרימט דיין צארן? צי איז אויף דעם אים דיין כעס? וואס דו רייטסט אויף דיינע פערד, אויף דיינע רייטוועגן פון זיג? /3:9 בלויז אנטבלויזט איז דיין בויגן, באשווארן די פיילן פון דיין ווארט. סלה. אין טייכן צעשפאלטסטו די ערד. /3:10 געזען דיך – ציטערן די בערג, א פלייצונג וואסער איז אריבערגעגאנגען, דער תהום האט ארויסגעלאזט זיין קול, ער האט אויפגעהויבן אין דער הייך זיינע הענט. /3:11 די זון, די לבנה, האט זיך אפגעשטעלט אין איר וווינונג, פאר דעם שיין פון דיינע פיילן וואס לויפן, פאר דעם שימער פון דיין בליציקן שפיז. /3:12 מיט צארן שפרייזטו איבער דער ערד, מיט כעס דרעשסטו די אומות.
/3:13 ביסט ארויס צו הילף דיין פאלק, צו הילף דיין געזאלבטן; האסט צעהאקט דעם קאפ, פון דעם רשעס הויז, האסט אויפגעדעקט דעם גרונט ביזן האלדז. סלה.
/3:14 האסט צעלעכערט מיט זיינע פיילן דעם קאפ פון זיינע פירער, וואס שטורעמען מיך צו צעשפרייטן; וואס זייער פרייד איז ווי אויפצועסן דעם ארימאן אין פארבארגעניש. /3:15 האסט געטרעטן דעם ים מיט דיינע פערד, דעם שוים פון די גרויסע וואסערן. /3:16 איך האב געהערט, און מיין לייב האט געציטערט, פון דעם קול האבן מיינע ליפן געקלאפט; א פוילונג איז אריין אין מיינע ביינער, און איך ציטער אויף מיין ארט: אז איך זאל זיין בארוט אין טאג פון נויט, ווען מע קומט אויפן פאלק אים צו באפאלן. /3:17 פאר וואר, דער פייגנבוים בליט ניט, און ניטא קיין פרוכט אויף די וויינשטאקן, געפעלשט האט דער איינקום פון איילבערטבוים, און די פעלדער גיבן ניט קיין שפייז, פארשניטן פון געהעפט איז די שאף, און ניטא קיין רינדער אין די שטאלן. /3:18 אבער איך וועל מיך פרייען מיט {dn יהוה}, און לוסטיק זיין מיט דעם {dn גאט} פון מיין הילף. /3:19 {dn יהוה} מיין {dn גאט} איז מיין שטארקייט, און ער מאכט מיינע פיס ווי די הינדן, און אויף מיינע הייכן מאכט ער מיך טרעטן.
פאר דעם געזאנגמייסטער. מיט מיין סטרונעשפיל.

 יידיש פון יהואש
 צפניה

/1:1 דאס ווארט פון {dn גאט} וואס איז געווען צו צפניה דעם זון פון כושי, דעם זון פון גדליה, דעם זון פון אמריה, דעם זון פון חזקיהן, אין די טעג פון יאשיהו דעם זון פון אמונען, דעם מלך פון יהודה.
/1:2 פארלענדן וועל איך פארלענדן אלצדינגפון דעם געזיכט פון דער ערד, זאגט {dn גאט}. /1:3 איך וועל פארלענדן מענטשן און בהמות, איך וועל פארלענדן די פויגלען פון הימל, און די פישן פון ים, און די שטרויכלונגען אין איינעם מיט די רשעים;און איך וועל פארשניידן דעם מענטשן פון געזיכט פון דער ערד, זאגט {dn גאט}. /1:4 און איך וועל אויסשטרעקן מיין האנט אויף יהודה, און אויף אלע באוווינער פון ירושלים, און איך וועל פארשניידן פון דעם דאזיקן ארטדעם איבערבלייב פון בעל, דעם נאמען פון די פריסטער מיט די כהנים;/1:5 און די וואס בוקן זיך אויף די דעכערצו דעם חיל פון הימל, און די וואס אי זיי בוקן זיך און שווערן צו {dn יהוה}, אי זיי שווערן ביי מלכם;/1:6 און די וואס טרעטן אפ פון הינטער {dn יהוה}, און וואס זוכן ניט {dn יהוה}, און פרעגן זיך ניט אויף אים.
/1:7 שטיל פאר {dn גאט דעם האר}!ווארום נאנט איז דער טאג פון {dn גאט}, ווארום {dn גאט} האט אנגעברייט א שלאכטונג, פארבעטן זיינע גערופענע. /1:8 און עס וועט זיין אין דעם טאג פון גאטס שלאכטונג, וועל איך זיך רעכענען מיט די הארן, און מיט דעם מלכס זין, און מיט אלע וואס קליידן זיך אין פרעמדלענדישע קליידער. /1:9 און איך וועל זיך רעכענען אין יענעם טאגמיט אלע וואס שפרינגען איבערן שוועל, וואס פילן אן דאס הויז פון זייער הארמיט אומרעכט און באטרוג.
/1:10 און אין יענעם טאג, זאגט {dn גאט}, וועט זיין א קול פון געשריי פון דעם פישטויער, און א יללה פון צווייטן שטאטפערטל, און א גרויסער בראך פון די בערג. /1:11 יאמערט, איר באוווינער פון מכתש, ווארום אומגעקומען איז דאס גאנצע האנדלפאלק, פארשניטן געווארן אלע אנגעלאדענע מיט זילבער. /1:12 און עס וועט זיין אין יענער צייט, וועל איך דורכזוכן ירושלים מיט ליכט, און איך וועל זיך רעכענען מיט די לייטוואס גליווערן אויף זייערע הייוון, וואס זאגן אין זייער הארצן:ניט גוטס טאן קען {dn גאט} און ניט שלעכטס טאן. /1:13 און זייער פארמעג וועט זיין צו רויב, און זייערע הייזער צו וויסט;און זיי וועלן בויען הייזער, און ניט באוווינען, און פלאנצען וויינגערטנער, און ניט טרינקען זייער וויין. /1:14 נאנט איז דער גרויסער טאג פון {dn גאט}, נאנט און געשווינט זייער;הארך! דער טאג פון {dn גאט}!ביטער שרייט דענצמאל דער גבור. /1:15 א טאג פון צארן איז יענער טאג, א טאג פון נויט און קלעם, א טאג פון וויסטקייט און פארוויסטונג, א טאג פון חושך און פינצטערניש, א טאג פון וואלקן און נעבל, /1:16 א טאג פון שופר און שאלונגאקעגן די באפעסטיקטע שטעט, און אקעגן די הויכע טורעמס. /1:17 און איך וועל ענג מאכן די מענטשן, און זיי וועלן אומגיין ווי בלינדע, ווייל זיי האבן צו {dn גאט} געזינדיקט;און זייער בלוט וועט פארגאסן ווערן ווי שטויב, און זייער פלייש ווי מיסט. /1:18 אפילו זייער זילבער, אפילו זייער גאלד, וועט זיי ניט קענען מציל זיין אין טאג פון גאטס צארן;און אין דעם פייער פון זיין כעסוועט פארצערט ווערן די גאנצע ערד, ווארום א פארלענדונג אזש א שרעקלעכע, וועט ער מאכן פון אלע באוווינער פון דער ערד.

/2:1 זאמלט אייך איין און פארזאמלט אייך, איר אומפארשעמט פאלק, /2:2 איידער דער גזר ווערט געבארןווי שפריי פארגייט דער טאגאיידער עס קומט אויף אייך דער גרימצארן פון {dn גאט}, איידער עס קומט אויף אייך דער טאג פון גאטס כעס. /2:3 זוכט {dn גאט}, איר אלע פארליטענע פון לאנד, וואס האט געטאן זיין געזעץ;זוכט גערעכטיקייט, זוכט עניוות, אפשר וועט איר פארבארגן ווערן אין טאג פון גאטס כעס. /2:4 ווארום עזה וועט א פארלאזענע זיין, און אשקלון א וויסטעניש;אשדוד, זי וועט מען אין מיטן טאג ארויסטרייבן, און עקרון וועט אויסגעריסן ווערן. /2:5 וויי, איר באוווינער פון דער ים־געגנט, איר פאלק פון כרתים!דאס ווארט פון {dn גאט} איז אויף אייך, כנען, דו לאנד פון די פלשתים;און איך וועל דיך אונטערברענגעןאז קיין באוווינער זאל ניט זיין. /2:6 און די געגנט פון ים וועט זיין פיטערפלעצער, לאנקעס פאר פאסטוכער, און געהעפטן פאר שאף, /2:7 און עס וועט זיין א חלקפאר דעם איבערבלייב פון דעם הויז פון יהודה;זיי וועלן זיך דערויף פיטערן;אין די הייזער פון אשקלון וועלן זיי הויערן אין אוונט;ווארום {dn יהוה} זייער {dn גאט} וועט זיך דערמאנען אן זיי, און וועט אומקערן זייער געפאנגענשאפט. /2:8 איך האב געהערט די לעסטערונג פון מואב, און די זידלערייען פון די קינדער פון עמון, וואס זיי האבן געלעסטערט מיין פאלק, און זיך געגרייסט אקעגן זייער געמארק. /2:9 דרום אזוי ווי איך לעב, זאגט {dn יהוה}, דער {dn גאט} פון צבאות, דער {dn גאט} פון ישראל, אז מואב וועט ווי סדום ווערן, און די קינדער פון עמון ווי עמורה, א ווירטשאפט פון דערנער, און אן אויסגראבונג פון זאלץ, און א וויסטעניש אויף אייביק;דער איבערבלייב פון מיין אומה וועט זיי צערויבן, און דער רעשט פון מיין פאלק וועט זיי ארבן. /2:10 דאס וועט זיי זיין פאר זייער שטאלץ, וואס זיי האבן געלעסטערט, און זיך געגרייסטקעגן דער אומה פון {dn גאט} פון צבאות. /2:11 מוראדיק איז {dn גאט} אקעגן זיי, ווארום ער מאכט איינגיין אלע אפגעטער פון דער ערד, און בוקן וועלן זיך צו אים, איטלעכער פון זיין ארט, אלע אינדזלען פון די פעלקער. /2:12 אויך איר כושים, וועט זיין דערשלאגענע פון מיין שווערד.
/2:13 און ער וועט אויסשטרעקן זיין האנט אקעגן צפון, און וועט אונטערברענגען אשור, און מאכן נינוה פאר א וויסטעניש, א טריקעניש אזוי ווי א מדבר. /2:14 און הויערן אין איר וועלן סטאדעס, חיות פון יעטוועדער מין;אי דער פעליקאן אי דער זומפבושלוועלן נעכטיקן אויף אירע זיילנקעפ;קולות וועלן זינגען אין פענצטער, א חורבן וועט זיין אויף דער שוועל, ווארום איר צעדערווערק דעקט מען אפ. /2:15 דאס איז די לוסטיקע שטאטוואס איז געזעסן אין זיכערקייט, וואס האט געזאגט אין איר הארצן:איך, און אחוץ מיר איז מער ניטא. ווי איז זי געווארן צו וויסט, א הויערארט פאר חיות!איטלעכער וואס גייט איר פארביי, וועט שמוצערן, וועט וויגן זיין האנט.

/3:1 וויי, די קויטיקע און אומווערדיקע, די דריקערישע שטאט!/3:2 זי האט ניט צוגעהערט דעם קול, זי האט ניט גענומען קיין מוסר, זי האט זיך ניט פארזיכערט אויף {dn יהוה}, זי האט זיך ניט דערנענטערט צו איר {dn גאט}. /3:3 אירע הארן אין איר זיינען לייבן ברומיקע, אירע ריכטער זיינען אוונטוועלף, זיי לאזן ניט א ביין ביז פרימארגן. /3:4 אירע נביאים זיינען לויזגעלאזט, מענטשן אומגעטרייע;אירע כהנים פארשוועכן די הייליקייט, פארברעכן אקעגן דער תורה. /3:5 {dn גאט} דער גערעכטער איז אין איר מיט, ער טוט ניט קיין אומרעכט;פרימארגן אין פרימארגן לאזט ער ארויסזיין גערעכטיקייט אין ליכט, ניט פארפעלט;אבער דער פארברעכער ווייס ניט פון קיין בושה. /3:6 איך האב פארשניטן פעלקער, פארוויסט געווארן זיינען זייערע ווינקלען;איך האב חרוב געמאכט זייערע גאסן, אז קיינער גייט ניט דורך;צעשטערט זיינען זייערע שטעט, אן א מענטשן, אן א באוווינער. /3:7 האב איך געטראכט: וועסט געוויס מורא האבן פאר מיר, וועסט א מוסר נעמען;כדי איר וווינונג זאל ניט פארשניטן ווערן, לויט אלץ וואס איך האב באפוילן וועגן איר;אבער זיי האבן זיך געפעדערטפארדארבן צו זיין אין אלע זייערע מעשים.
/3:8 דרום ריכט זיך אויף מיר, זאגט {dn גאט}, אויף דעם טאג וואס איך שטיי אויף צום רויב, ווארום מיין משפט איז איינצוזאמלען די פעלקעראיך זאל אויפקלייבן די קיניגרייכן, אויסצוגיסן אויף זיי מיין כעס, מיין גאנצן גרימצארן;ווארום אין דעם פייער פון מיין פארדראסוועט פארצערט ווערן די גאנצע ערד. /3:9 ווארום דענצמאל וועל איך איבערמאכן די פעלקערא ליפ א ריינע, אז זיי זאלן אלע רופן צום נאמען {dn יהוה}, אים צו דינען אזוי ווי איין מאן. /3:10 פון יענער זייט טייכן פון כושוועלן זיי ברענגען מיינע בעטער, די טאכטער פוצי, א מתנה צו מיר. /3:11 אין יענעם טאג וועסטו זיך מער ניט שעמעןוועגן אלע דיינע מעשים, וואס דו האסט פארבראכן קעגן מיר, ווארום דענצמאל וועל איך אפטאן פון צווישן דירדיינע שטאלצלוסטיקע, און וועסט זיך מער ווידער ניט גרייסן, אויף מיין הייליקן בארג. /3:12 און איך וועל איבערלאזן אין דירדאס געדריקטע און ארימע פאלק, און זיי וועלן זיך באשיצןאין דעם נאמען {dn יהוה}. /3:13 דער איבערבלייב פון ישראל וועט ניט טאן קיין אומרעכט, און ניט רעדן קיין ליגן, און אין זייער מויל וועט זיך ניט געפינעןא צונג פון באטרוג;יא, זיי וועלן זיך פיטערן און הויערן, און קיינער וועט ניט שרעקן.
/3:14 זינג, טאכטער ציון, טוט שאלן, ישראל;פריי זיך און זיי לוסטיק פון גאנצן הארצן, טאכטער ירושלים. /3:15 {dn גאט} טוט אפ דיינע משפטים, ער ראמט אפ דיינע פיינט;דער קיניג פון ישראל, {dn גאט}, איז צווישן דיר, זאלסט מער ניט מורא האבן פאר בייז. /3:16 אין יענעם טאג וועט געזאגט ווערן צו ירושלים:זאלסט ניט מורא האבן;ציון, ניט שלאף ווערן זאלן דיינע הענט. /3:17 {dn יהוה} דיין {dn גאט} איז צווישן דיר, א גבור וואס העלפט;ער וועט זיך פרייען מיט שמחה אויף דיר, ער וועט פארשווייגן אין זיין ליבשאפט, ער וועט זיך פרייען אויף דיר מיט געזאנג. /3:18 איך זאמל איין די דערווייטערטע פון א יום־טוב -די וואס זיינען אוועק פון דיר, וואס דו האסט געטראגן וועגן דעם שאנד. /3:19 זע, איך רעכן זיך מיט אלע דיינע פייניקער, אין יענער צייט, און איך וועל העלפן די וואס איז הינקעדיק, און די פארשטויסענע וועל איך איינזאמלען;און איך וועל זיי מאכן פאר א לויב און פאר א שם, די וואס איבער דער גאנצער ערד איז געווען זייער שאנד. /3:20 אין יענער צייט וועל איך אייך ברענגען, און אין יענער צייט טו איך אייך איינזאמלען;ווארום איך וועל אייך מאכן פאר א שם און פאר א לויבצווישן אלע פעלקער פון דער ערד, ווען איך קער אום אייער געפאנגענשאפטפאר אייערע אויגן, זאגט {dn גאט}.

 יידיש פון יהואש
חגי

/1:1 אין צווייטן יאר פון מלך דריוש, אין זעקסטן חודש, אין ערשטן טאג פון חודש, איז געווען דאס ווארט פון {dn גאט} דורך חגי דעם נביא צו זרובבל דעם זון פון שאלתיאלן, דעם פירשט פון יהודה, און צו יהושוע דעם זון פון יהוצדקן, דעם כהן־גדול, אזוי צו זאגן:
/1:2 אזוי האט געזאגט {dn גאט} פון צבאות, אזוי צו זאגן: דאס דאזיקע פאלק זאגט: די צייט איז נאך ניט געקומען, די צייט אז דאס הויז פון {dn גאט} זאל געבויט ווערן – /1:3 איז דאס ווארט פון {dn גאט} געווען דורך חגי דעם נביא, אזוי צו זאגן: /1:4 איז דאס אייך א צייט, איר זאלט זיצן אין אייערע צוגעדעקטע הייזער, בעת דאס דאזיקע הויז איז חרב? /1:5 און אצונד האט {dn גאט} פון צבאות אזוי געזאגט:
נעמט אייך צום הארצן אייערע וועגן:
/1:6 איר זייט פיל, און ברענגט אריין ווינציק, איר עסט, אבער ניט צו זאט, איר טרינקט, אבער ניט גענוג זיך אנצוטרינקען, איר קליידט זיך, און קיינעם איז ניט ווארעם, און דער וואס פארדינט, פארדינט אין א לעכערדיקן בייטל. /1:7 אזוי האט געזאגט {dn גאט} פון צבאות: נעמט אייך צום הארצן אייערע וועגן. /1:8 גייט ארויף אין דעם געבערג, און איר זאלט ברענגען האלץ, און בויט דאס הויז, און איך וועל עס באוויליקן, און איך וועל געערלעכט ווערן, זאגט {dn גאט}. /1:9 איר ריכט זיך אויף פיל, ערשט עס ווערט ווינציק, און אז איר ברענגט עס אהיים, בלאז איך עס אוועק. איבער וואס? זאגט {dn גאט} פון צבאות; איבער מיין הויז וואס איז חרב, בעת איר לויפט איטלעכער אין זיין הויז. /1:10 דרום האבן די הימלען איבער אייך פארמיטן דעם טוי, און די ערד האט פארמיטן איר געוועקס. /1:11 און איך האב אויסגערופן א טריקעניש אויפן לאנד, און אויף די בערג, און אויף דער תבואה, און אויפן וויין, און אויפן אייל, און אויף וואס נאר די ערד ברענגט ארויס, און אויפן מענטשן, און אויף דער בהמה, און אויף יעטוועדער מי פון די הענט.
/1:12 האט זרובבל דער זון פון שאלתיאלן, און יהושוע דער זון פון יהוצדקן, דער כהן־גדול, און דער גאנצער איבערבלייב פון דעם פאלק, צוגעהערט צו דעם קול פון {dn יהוה} זייער {dn גאט}, און צו די ווערטער פון חגי דעם נביא, אזוי ווי {dn יהוה} זייער {dn גאט} האט אים געשיקט; און דאס פאלק האט מורא געהאט פאר {dn יהוה}. /1:13 און חגי דער שליח פון {dn גאט} האט געזאגט אין דער שליחות פון {dn גאט} צום פאלק, אזוי צו זאגן: איך בין מיט אייך, זאגט {dn גאט}.
/1:14 און {dn גאט} האט דערוועקט דעם גייסט פון זרובבל דעם זון פון שאלתיאלן, דעם פירשט פון יהודה, און דעם גייסט פון יהושוע דעם זון פון יהוצדקן, דעם כהן־גדול, און דעם גייסט פון גאנצן איבערבלייב פון דעם פאלק, און זיי זיינען געקומען, און האבן געטאן ארבעט אויף דעם הויז פון {dn יהוה} פון צבאות זייער {dn גאט}, /1:15 אין פיר און צוואנציקסטן טאג פון חודש, אין זעקסטן חודש, אין צווייטן יאר פון מלך דריוש.

/2:1 אין זיבעטן חודש, אין איין און צוואנציקסטן טאג פון חודש, איז דאס ווארט פון {dn גאט} געווען דורך חגי דעם נביא, אזוי צו זאגן: /2:2 זאג נאר צו זרובבל דעם זון פון שאלתיאלן, דעם פירשט פון יהודה, און צו יהושוע דעם זון פון יהוצדקן, דעם כהן־גדול, און צום איבערבלייב פון פאלק, אזוי צו זאגן:
/2:3 ווער צווישן אייך איז געבליבן, וואס האט געזען דאס דאזיקע הויז אין זיין ערשטן פראכט? און ווי קוקט איר עס אן אצונד? איז עס ניט ווי גארנישט אין אייערע אויגן? /2:4 אבער זיי שטארק אצונד, זרובבל, זאגט {dn גאט}, און זיי שטארק, יהושוע זון פון יהוצדקן, דו כהן־גדול, און זייט שטארק, דאס גאנצע פאלק פון לאנד, זאגט {dn גאט}, און טוט, ווארום איך בין מיט אייך, זאגט {dn גאט} פון צבאות, /2:5 לויט דעם ווארט וואס איך האב געשלאסן מיט אייך ביי אייער ארויסגיין פון מצרים; און מיין גייסט, שטייט צווישן אייך; איר זאלט ניט מורא האבן. /2:6 ווארום אזוי האט געזאגט {dn גאט} פון צבאות: נאך איין קליין וויילע, און איך שטורעם־אויף די הימלען און די ערד, און דעם ים און די יבשה. /2:7 און איך וועל אויפשטורעמען אלע פעלקער, און אנקומען אהער וועלן די גלוסטיקסטע זאכן פון אלע פעלקער, און איך וועל אנפילן דאס דאזיקע הויז מיט פראכט, זאגט {dn גאט} פון צבאות. /2:8 מיין איז דאס זילבער, און מיין איז דאס גאלד, זאגט {dn גאט} פון צבאות. /2:9 גרעסער וועט זיין די פראכט פון דעם דאזיקן לעצטן הויז ווי פון דעם ערשטן, זאגט {dn גאט} פון צבאות; און אין דעם דאזיקן ארט וועל איך געבן שלום, זאגט {dn גאט} פון צבאות.
/2:10 אין פיר און צוואנציקסטן טאג אין ניינטן חודש, אין צווייטן יאר פון דריושן, איז דאס ווארט פון {dn גאט} געווען דורך חגי דעם נביא, אזוי צו זאגן: /2:11 אזוי האט געזאגט {dn גאט} פון צבאות: פרעג אקארשט די כהנים א דין, אזוי צו זאגן: /2:12 אז א מאן וועט טראגן הייליק פלייש אין ברעג פון זיין קלייד, און וועט זיך אנרירן מיט זיין ברעג אן ברויט, אדער אן געקעכטס, אדער אן וויין, אדער אן אייל, אדער אן וואסער עס איז עסנווארג, וועט עס הייליק ווערן? האבן געענטפערט די כהנים און האבן געזאגט: ניין! /2:13 האט חגי געזאגט: אויב איינער וואס איז אומריין פון א טויטן, וועט זיך אנרירן אן אל דעם דאזיקן, וועט עס ווערן אומריין? האבן געענטפערט די כהנים און האבן געזאגט: עס וועט ווערן אומריין. /2:14 האט חגי זיך אפגערופן און האט געזאגט:
אזוי איז דער דאזיקער עולם, און אזוי איז דאס דאזיקע פאלק פאר מיר, זאגט {dn גאט}, און אזוי איז יעטוועדער טוונג פון זייערע הענט; און וואס זיי זיינען דארטן מקריב, איז אומריין. /2:15 און אצונד לייגט צו, איך בעט אייך, אייער הארץ פון היינטיקן טאג אן און ווייטער. איידער מע האט געלייגט א שטיין אויף א שטיין אין דעם טעמפל פון {dn גאט}, /2:16 אז מע פלעגט קומען צו א הויפן פון צוואנציק מאס, פלעגט זיין צען; מע איז געקומען צום קעלטער אנשעפן פופציק פורה, און עס פלעגט זיין צוואנציק. /2:17 איך האב אייך געשלאגן מיט קארנבראנד און מיט וועלקעניש און מיט האגל אין אלדער ארבעט פון אייערע הענט, אבער איר האט זיך ניט געקערט צו מיר, זאגט {dn גאט}. /2:18 לייגט צו, איך בעט אייך, אייער הארץ פון היינטיקן טאג אן און ווייטער; פון פיר און צוואנציקסטן טאג אין ניינטן חודש, פון דעם טאג אן וואס דער טעמפל פון {dn גאט} איז געגרונטפעסט געווארן, לייגט צו אייער הארץ. /2:19 איז דען נאך דא זאמען אין שפייכלער? און צו מאל דער וויינשטאק, און דער פייגנבוים, און דער מילגרוימבוים, און דער איילבערטבוים, האט ניט געטראגן; פון היינטיקן טאג אן וועל איך בענטשן.
/2:20 און דאס ווארט פון {dn גאט} איז געווען א צווייט מאל צו חגין, אין פיר און צוואנציקסטן טאג פון חודש, אזוי צו זאגן: זאג צו זרובבל דעם פירשט פון יהודה, אזוי צו זאגן:
איך שטורעם־אויף די הימלען און די ערד. און איך וועל איבערקערן דעם טראן פון מלוכות, און וועל פארטיליקן די שטארקייט פון די מלוכות פון די פעלקער, /2:22 און וועל איבערקערן דעם רייטוואגן מיט זיינע רייטער, און נידערן וועלן פערד מיט זייערע רייטער, איינער דורכן אנדערנס שווערד. /2:23 אין יענעם טאג, זאגט {dn גאט} פון צבאות, וועל איך דיך נעמען, זרובבל זון פון שאלתיאלן, מיין קנעכט, זאגט {dn גאט}, און איך וועל דיך מאכן ווי א זיגלרינג, ווארום דיך האב איך אויסדערוויילט, זאגט {dn גאט} פון צבאות.

 יידיש פון יהואש
זכריה

/1:1 אין אכטן חודש, אין צווייטן יאר פון דריושן, איז דאס ווארט פון {dn גאט} געווען צו זכריה, דעם זון פון ברכיה, דעם זון פון עדון, דעם נביא, אזוי צו זאגן: /1:2 {dn גאט} האט געצערנט אויף אייערע עלטערן א צערענונג.
/1:3 דרום זאלסטו זאגן צו זיי: אזוי האט געזאגט {dn גאט} פון צבאות: קערט אייך אום צו מיר, זאגט {dn גאט} פון צבאות, און איך וועל זיך אומקערן צו אייך, זאגט {dn גאט} פון צבאות. /1:4 איר זאלט ניט זיין אזוי ווי אייערע עלטערן, וואס די פריערדיקע נביאים האבן צו זיי גערופן, אזוי צו זאגן: אזוי האט געזאגט {dn גאט} פון צבאות: קערט אייך אום פון אייערע שלעכטע וועגן און אייערע שלעכטע מעשים. און זיי האבן ניט געהערט און ניט צוגעהארכט צו מיר, זאגט {dn גאט}. /1:5 אייערע עלטערן, ווו זיינען זיי? און די נביאים, לעבן זיי דען אייביק! /1:6 אבער מיינע ווערטער און מיינע משפטים וואס איך האב אנגעזאגט מיינע קנעכט די נביאים, פאר וואר, זיי זיינען אנגעקומען אייערע עלטערן, און זיי האבן תשובה געטאן, און האבן געזאגט: אזוי ווי {dn גאט} פון צבאות האט געטראכט צו טאן צו אונדז, לויט אונדזערע וועגן און לויט אונדזערע מעשים, אזוי האט ער מיט אונדז געטאן.
/1:7 אין פיר און צוואנציקסטן טאג פון עלפטן חודש, דאס איז חודש שבט, אין צווייטן יאר פון דריושן, איז דאס ווארט פון {dn גאט} געווען צו זכריה, דעם זון פון ברכיהו, דעם זון פון עדואן, דעם נביא, אזוי צו זאגן:
/1:8 איך האב געזען די נאכט, ערשט א מאן רייט אויף א רויטן פערד, און ער שטייט צווישן די מירטן וואס אין דער טיפעניש, און הינטער אים זיינען געווען רויטע, געלרויטע, און ווייסע פערד. /1:9 האב איך געזאגט: וואס זיינען די דאזיקע, מיין האר? האט צו מיר געזאגט דער מלאך וואס האט מיט מיר גערעדט: איך וועל דיר ווייזן וואס די דאזיקע זיינען. /1:10 און דער מאן וואס איז געשטאנען צווישן די מירטן, האט זיך אפגערופן און האט געזאגט: דאס זיינען די וואס {dn גאט} האט געשיקט ארומצוגיין אויף דער ערד. /1:11 און זיי האבן זיך אפגערופן צו דעם מלאך פון {dn גאט} וואס איז געשטאנען צווישן די מירטן, און האבן געזאגט: מיר זיינען ארומגעגאנגען אויף דער ערד, ערשט די גאנצע ערד זיצט רואיק. /1:12 האט זיך אפגערופן דער מלאך פון {dn גאט} און האט געזאגט: {dn גאט} פון צבאות, ביז וואנען וועסטו זיך ניט דערבארימען אויף ירושלים, און אויף די שטעט פון יהודה, וואס דו האסט פארשאלטן שוין זיבעציק יאר? /1:13 און {dn גאט} האט געענטפערט דעם מלאך וואס האט מיט מיר גערעדט, גוטע ווערטער, טרייסטווערטער. /1:14 און דער מלאך וואס האט מיט מיר גערעדט, האט געזאגט צו מיר: רוף אויס אזוי צו זאגן:
אזוי האט געזאגט {dn גאט} פון צבאות: מיך פארדריסט וועגן ירושלים און וועגן ציון א גרויס פארדראס. /1:15 און א גרויס צארן צערן איך אויף די רואיקע פעלקער, ווארום איך האב בלויז געצערנט א ביסל, און זיי האבן אונטערגעהאלפן צום בייזן. /1:16 דרום האט {dn גאט} אזוי געזאגט: איך קער זיך אום צו ירושלים מיט דערבארימונג; מיין הויז וועט געבויט ווערן אין איר, זאגט {dn גאט} פון צבאות, און א בוישנור וועט געצויגן ווערן אויף ירושלים. /1:17 ווייטער רוף אויס אזוי צו זאגן: אזוי האט געזאגט {dn גאט} פון צבאות: מיינע שטעט וועלן ווידער איבערפלייצן מיט גוטס, און {dn גאט} וועט נאך טרייסטן ציון, און וועט ווידער אויסדערוויילן ירושלים.

/2:1 און איך האב אויפגעהויבן מיינע אויגן און האב געזען, ערשט פיר הערנער. /2:2 האב איך געזאגט צו דעם מלאך וואס האט מיט מיר גערעדט: וואס זיינען די דאזיקע? האט ער צו מיר געזאגט: דאס זיינען די הערנער וואס האבן צעשפרייט יהודה, ישראל, און ירושלים.
/2:3 און {dn גאט} האט מיר געוויזן פיר מיינסטערס. /2:4 האב איך געזאגט: וואס קומען די דאזיקע טאן? האט ער געזאגט אזוי צו זאגן: יענע זיינען די הערנער וואס האבן צעשפרייט יהודה, אזוי אז קיינער האט ניט געקענט אויפהייבן א קאפ, און די דאזיקע זיינען געקומען אויף זיי א שרעק אנצוווארפן, אפצוהאקן די הערנער פון די פעלקער וואס האבן אויפגעהויבן דעם הארן קעגן לאנד יהודה, כדי עס צו צעשפרייטן.
/2:5 און איך האב אויפגעהויבן מיינע אויגן און האב געזען, ערשט א מאן, און אין זיין האנט א מעסטשנור. /2:6 האב איך געזאגט: וווהין גייסטו? האט ער צו מיר געזאגט: צו מעסטן ירושלים, כדי צו זען וויפיל איז איר ברייט, און וויפיל איר לענג. /2:7 ערשט דער מלאך וואס האט מיט מיר גערעדט איז ארויסגעגאנגען, און אן אנדער מלאך איז ארויסגעגאנגען אים אנטקעגן. /2:8 און ער האט געזאגט: לויף זאג צו יענעם יונגמאן אזוי צו זאגן:
אפן וועט ירושלים זיין באזעצט, פון פיל מענטשן און בהמות אין איר. /2:9 און איך וועל איר זיין, זאגט {dn גאט}, א מויער פון פייער רונד ארום, און פאר א כבוד וועל איך זיין אין איר מיט.
/2:10 העי, העי! און אנטלויפט פון דעם לאנד פון צפון, זאגט {dn גאט}, ווארום אזוי ווי די פיר ווינטן פון הימל האב איך אייך צעשפרייט, זאגט {dn גאט}. /2:11 העי ציון, אנטרין, דו וואס וווינסט ביי טאכטער בבל. /2:12 ווארום אזוי האט געזאגט {dn גאט} פון צבאות, וואס האט מיך געשיקט פון אייער כבוד וועגן צו די פעלקער וואס בארויבן אייך: פאר וואר, דער וואס רירט אייך אן רירט אן דעם שווארצאפל פון זיין אויג. /2:13 ווארום זע, איך פאך מיין האנט אויף זיי, און זיי וועלן ווערן א רויב צו די וואס האבן זיי געדינט, און איר וועט וויסן אז {dn גאט} פון צבאות האט מיך געשיקט. /2:14 זינג און פריי זיך, טאכטער ציון, ווארום זע, איך קום, און וועל רוען צווישן דיר, זאגט {dn גאט}. /2:15 און פיל פעלקער וועלן זיך באהעפטן אן {dn גאט} אין יענעם טאג, און זיי וועלן מיר זיין צום פאלק, און איך וועל רוען אין דיין מיט; און וועסט וויסן אז {dn גאט} פון צבאות האט מיך געשיקט צו דיר. /2:16 און {dn גאט} וועט ארבן יהודה פאר זיין חלק, אויף דער הייליקער ערד, און וועט ווידער אויסדערוויילן ירושלים.
/2:17 שטיל יעטוועדער לייב פאר {dn גאט} ווארום ער וועקט זיך פון זיין הייליקער וווינונג.

/3:1 און ער האט מיר געוויזן יהושוע דעם כהן־גדול ווי ער שטייט פאר דעם מלאך פון {dn גאט}, און דער שטן שטייט אויף זיין רעכטער זייט, אים צו פארקלאגן. /3:2 האט {dn גאט} געזאגט צום שטן: {dn גאט} שרייט אן אויף דיר, שטן, יא, {dn גאט} וואס האט אויסדערוויילט ירושלים, שרייט אן אויף דיר; איז ניט דער דאזיקער א שייט ארויסגעריסן פון פייער? /3:3 און יהושוע איז געווען אנגעטאן אין קויטיקע בגדים, און איז געשטאנען פארן מלאך. /3:4 האט ער זיך אפגערופן און האט געזאגט צו די וואס זיינען געשטאנען פאר אים, אזוי צו זאגן: טוט אויס פון אים די קויטיקע בגדים. און צו אים האט ער געזאגט: זע, איך האב אפגעטאן פון דיר דיינע זינד, און וועל דיר אנטאן מלבושים. /3:5 האב איך געזאגט: זאל מען אים אנטאן א ריינע הויב אויפן קאפ. און זיי האבן אים אנגעטאן די ריינע הויב אויפן קאפ, און האבן אים אנגעקליידט בגדים; און דער מלאך פון {dn גאט} איז געשטאנען דערביי. /3:6 און דער מלאך פון {dn גאט} האט געווארנט יהושוען, אזוי צו זאגן:
/3:7 אזוי האט געזאגט {dn גאט} פון צבאות: אויב אין מיינע וועגן וועסטו גיין, און אויב מיין היטונג וועסטו היטן, און דו וועסט אויך משפטן מיין הויז, און וועסט אויך היטן מיינע הויפן, וועל איך דיר געבן אן אומגאנג צווישן די דאזיקע וואס שטייען דא. /3:8 הער נאר צו, יהושוע כהן־גדול, דו און דיינע חברים וואס זיצן פאר דיר – ווארום פאר א צייכן מענטשן זיינען זיי – ווארום זע, איך ברענג מיין קנעכט דעם ״שפראץ״. /3:9 ווארום אט איז דער שטיין וואס איך האב געלייגט פאר יהושוען אויף דעם איין שטיין זיינען זיבן אויגן. זע, איך קריץ אויס זיין אויסקריצונג, זאגט {dn גאט} פון צבאות; און איך וועל אפטאן די זינד פון דעם דאזיקן לאנד אין איין טאג. /3:10 אין יענעם טאג, זאגט {dn גאט} פון צבאות, וועט איר רופן איינער דעם אנדערן אונטער א וויינשטאק און אונטער א פייגנבוים.

/4:1 און דער מלאך וואס האט גערעדט מיט מיר, האט זיך אומגעקערט, און ער האט מיך אויפגעוועקט, אזוי ווי א מענטש ווערט אויפגעוועקט פון זיין שלאף. /4:2 און ער האט צו מיר געזאגט: וואס זעסטו? האב איך געזאגט: איך האב געזען, ערשט א מנורה, אין גאנצן פון גאלד, און אויבן ביי איר א בעקן, און אירע זיבן לעמפלעך אויף איר, מיט זיבן, יא זיבן רערן צו די לעמפלעך וואס ביי איר אויבן. /4:3 און צוויי איילבערטביימער לעבן איר, איינער פון דער רעכטער זייט פון דעם בעקן, און איינער פון זיין לינקער זייט. /4:4 און איך האב זיך אפגערופן און האב געזאגט צו דעם מלאך וואס האט מיט מיר גערעדט, אזוי צו זאגן: וואס זיינען די דאזיקע, מיין האר? /4:5 האט געענטפערט דער מלאך וואס האט מיט מיר גערעדט, און האט געזאגט צו מיר: ווייסטו ניט וואס די דאזיקע זיינען? האב איך געזאגט: ניין, מיין האר. /4:6 האט ער זיך אפגערופן און האט געזאגט צו מיר, אזוי צו זאגן: דאס איז דאס ווארט פון {dn גאט} צו זרובבלן, אזוי צו זאגן:
ניט מיט חיל און ניט מיט כוח, נאר מיט מיין גייסט, זאגט {dn גאט} פון צבאות. /4:7 ווער ביסטו, גרויסער בארג? פאר זרובבלן וועסטו ווערן א גלייכער פלאץ; און ער וועט ארויסברענגען דעם קאפשטיין מיט געשרייען: חן, חן צו אים!
/4:8 און דאס ווארט פון {dn גאט} איז געווען צו מיר, אזוי צו זאגן:
/4:9 די הענט פון זרובבלן האבן געגרונטפעסט דאס דאזיקע הויז, און זיינע הענט וועלן עס ענדיקן, און וועסט וויסן אז {dn גאט} פון צבאות האט מיך געשיקט צו אייך. /4:10 ווארום ווער נאר עס האט פאראכט דעם טאג פון קליינע אנהייבן, זיי וועלן זיך פרייען אז זיי וועלן זען דאס בלייגעוויכט אין זרובבלס האנט. די דאזיקע זיבן דאס זיינען די אויגן פון {dn גאט} וואס וואנדערן איבער דער גאנצער ערד.
/4:11 האב איך זיך אפגערופן און האב צו אים געזאגט: וואס זיינען די דאזיקע צוויי איילבערטביימער אויף דער רעכטער זייט פון דער מנורה און אויף איר לינקער זייט? /4:12 און איך האב זיך אפגערופן א צווייט מאל און האב געזאגט צו אים: וואס זיינען די צוויי איילבערטצווייגן וואס לעבן די צוויי גילדערנע גיסרערן וואס ליידיקן ארויס פון זיך דאס גילדערנע בוימל? /4:13 האט ער געזאגט צו מיר, אזוי צו זאגן: ווייסטו ניט וואס די דאזיקע זיינען? האב איך געזאגט: ניין, מיין האר. /4:14 האט ער געזאגט: דאס זיינען די צוויי געזאלבטע וואס שטייען לעבן דעם האר פון דער גאנצער ערד.

/5:1 און איך האב ווידער אויפגעהויבן מיינע אויגן און האב געזען, ערשט א פליעדיקע מגילה. /5:2 האט ער צו מיר געזאגט: וואס זעסטו? האב איך געזאגט: איך זע א פליעדיקע מגילה; איר לענג צוואנציק איילן, און איר ברייט צען איילן. /5:3 האט ער צו מיר געזאגט:
דאס איז די קללה וואס גייט ארויס איבער דעם געזיכט פון דער גאנצער ערד; ווארום איטלעכער וואס גנבעט, ווערט פון דאנען אוועקגעראמט לויט איר, און איטלעכער וואס שווערט פאלש, ווערט פון דאנען אוועקגעראמט לויט איר. /5:4 איך האב זי ארויסגעלאזט, זאגט {dn גאט} פון צבאות, און זי וועט קומען אין הויז פון דעם גנב, און אין הויז פון דעם וואס שווערט ביי מיין נאמען צום פאלשן, און זי וועט בלייבן אין זיין הויז, און זי וועט עס פארלענדן מיט זיינע האלצן און מיט זיינע שטיינער.
/5:5 און דער מלאך וואס האט גערעדט מיט מיר, איז ארויסגעגאנגען, און האט צו מיר געזאגט: הייב אקארשט אויף דיינע אויגן, און זע וואס איז דאס דאזיקע וואס גייט ארויס? /5:6 האב איך געזאגט: וואס איז דאס? האט ער געזאגט: דאס איז די איפה וואס גייט ארויס. און ער האט געזאגט: דאס איז זייער אנבליק אין גאנצן לאנד – /5:7 ערשט א רונד שטיק בליי האט זיך אויפגעהויבן – און דאס איז א פרוי וואס זיצט אין דער איפה. /5:8 און ער האט געזאגט: דאס איז די שלעכטיקייט. און ער האט זי אריינגעווארפן אין דער איפה, און האט ארויפגעווארפן דאס שטיק בליי אויף איר עפענונג.
/5:9 און איך האב אויפגעהויבן מיינע אויגן און האב געזען, ערשט צוויי ווייבער גייען ארויס, און א ווינט איז אין זייערע פליגלען, און די פליגלען ביי זיי זיינען ווי די פליגלען פון א שטארך; און זיי האבן געטראגן די איפה צווישן ערד און הימל. /5:10 האב איך געזאגט צו דעם מלאך וואס האט גערעדט מיט מיר: וווהין טראגן זיי די איפה? /5:11 האט ער געזאגט צו מיר: איר צו בויען א הויז אין לאנד שנער; און אז עס וועט צוגעברייט ווערן, וועט זי דארטן אנידערגעשטעלט ווערן אויף איר ארט.

/6:1 און איך האב ווידער אויפגעהויבן מיינע אויגן און האב געזען, ערשט פיר רייטוועגן גייען ארויס פון צווישן צוויי בערג, און די בערג זיינען קופערנע בערג. /6:2 אין ערשטן רייטוואגן רויטע פערד, און אין צווייטן רייטוואגן שווארצע פערד, /6:3 און אין דריטן רייטוואגן ווייסע פערד, און אין פירטן רייטוואגן געשפרענקלטע ברוינע פערד. /6:4 האב איך זיך אפגערופן און האב געזאגט צו דעם מלאך וואס האט מיט מיר גערעדט: וואס זיינען די דאזיקע, מיין האר? /6:5 האט דער מלאך געענטפערט און האט געזאגט צו מיר: די דאזיקע גייען ארויס צו די פיר ווינטן פון הימל, נאך דעם ווי זיי האבן זיך געשטעלט פאר דעם האר פון דער גאנצער ערד. /6:6 דער וואס אין אים זיינען די שווארצע פערד גייט ארויס צום לאנד פון צפון, און די ווייסע זיינען ארויסגעגאנגען נאך זיי, און די געשפרענקלטע זיינען ארויסגעגאנגען צום לאנד פון דרום. /6:7 אויך די ברוינע זיינען ארויסגעגאנגען, און זיי האבן געוואלט גיין אומוואנדערן איבער דער ערד; האט ער געזאגט: גייט וואנדערט אום איבער דער ערד. און זיי האבן אומגעוואנדערט איבער דער ערד. /6:8 און ער האט צוגעשריען צו מיר, און האט גערעדט צו מיר, אזוי צו זאגן: זע, די וואס זיינען ארויסגעגאנגען צום לאנד פון צפון, האבן בארוט מיין געמיט אין לאנד פון צפון.
/6:9 און דאס ווארט פון {dn גאט} איז געווען צו מיר, אזוי צו זאגן: /6:10 נעם פון די גלות־לייט, פון כלדין, פון טוביהן, און פון ידעיהן, וואס זיינען געקומען פון בבל, און זאלסט גיין אין דעם אייגענעם טאג, און קומען אין הויז פון יאשיה דעם זון פון צפניהן – /6:11 זאלסט נעמען זילבער און גאלד, און מאכן קרוינען, און אנטאן אויפן קאפ פון יהושוע דעם זון פון יהוצדקן, דעם כהן־גדול. /6:12 און זאלסט זאגן צו אים, אזוי צו זאגן:
אזוי האט געזאגט {dn גאט} פון צבאות, אזוי צו זאגן: אט איז א מאן וואס זיין נאמען איז ״שפראץ״, און וואס וועט ארויסשפראצן פון זיין ארט, און וועט בויען דעם טעמפל פון {dn גאט}. /6:13 יא, ער וועט בויען דעם טעמפל פון {dn גאט}, און ער וועט טראגן דעם גלאנץ, און וועט זיצן און געוועלטיקן אויף זיין טראן, און א כהן וועט זיין ביי זיין טראן; און א פרידלעכע באראטונג וועט זיין צווישן זיי ביידן. /6:14 און די קרוינען זאלן זיין חלמען, און טוביהן, און ידעיהן, און חן דעם זון פון צפניהן, פאר א געדעכעניש אין דעם טעמפל פון {dn גאט}. /6:15 און ווייטע וועלן קומען, און וועלן בויען אין דעם טעמפל פון {dn גאט}; און איר וועט וויסן אז {dn גאט} פון צבאות האט מיך געשיקט צו אייך. און עס וועט זיין, אויב הערן וועט איר צוהערן צו דעם קול פון {dn יהוה} אייער {dn גאט}.

/7:1 און עס איז געווען אין פירטן יאר פון מלך דריוש, איז דאס ווארט פון {dn גאט} געווען צו זכריהן אין פירטן טאג פון ניינטן חודש, אין כסלו, /7:2 ווען בית־אל, שראצר, און רגם־מלך און זיינע מענטשן, האבן געשיקט צו בעטן פאר {dn גאט}, /7:3 און צו זאגן צו די כהנים וואס אין הויז פון {dn גאט} פון צבאות, און צו די נביאים, אזוי צו זאגן: זאל איך וויינען אין דעם פינפטן חודש אפגעזונדערטערהייט, אזוי ווי איך האב געטאן שוין פון כמה יארן? /7:4 איז דאס ווארט פון {dn גאט} פון צבאות געווען צו מיר, אזוי צו זאגן: /7:5 זאג צו דעם גאנצן פאלק פון לאנד, און צו די כהנים, אזוי צו זאגן: אז איר האט געפאסט און געקלאגט אין פינפטן און אין זיבעטן חודש שוין זיבעציק יאר, האט איר פאסטן דען מיר געפאסט? /7:6 און אז איר עסט, און אז איר טרינקט, זייט איר ניט די וואס עסט, און איר די וואס טרינקט? /7:7 דאס זיינען דאך די ווערטער וואס {dn גאט} האט גערופן דורך די פריערדיקע נביאים, ווען ירושלים איז געווען באזעצט און בשלווה, מיט אירע שטעט רונד ארום איר, און דער דרום און די נידערונג זיינען געווען באזעצט.
/7:8 און דאס ווארט פון {dn גאט} איז געווען צו זכריהן, אזוי צו זאגן:
/7:9 אזוי האט געהאט געזאגט {dn גאט} פון צבאות, אזוי צו זאגן: משפט אן אמתן משפט, און טוט חסד און דערבארימונג איינער מיטן אנדערן, /7:10 און אן אלמנה און א יתום, א פרעמדן און אן ארימאן, זאלט איר ניט דריקן, און איינער דעם אנדערנס רעה זאלט איר ניט טראכטן אין אייער הארצן. /7:11 אבער זיי האבן ניט געוואלט הארכן, און זיי האבן געקערט א ווידערשפעניקן רוקן, און זייערע אויערן האבן זיי פארשטאפט ניט צו הערן. /7:12 און זייער הארץ האבן זיי געמאכט אזוי ווי דימענטשטיין, ניט צו הערן די תורה און די ווערטער וואס {dn גאט} פון צבאות האט געשיקט מיט זיין גייסט דורך די פריערדיקע נביאים; דרום איז געווארן א גרויסער צארן פון {dn גאט} פון צבאות. /7:13 און עס איז געווען: אזוי ווי ער האט גערופן, און זיי האבן ניט צוגעהערט, אזוי וועלן זיי רופן, און איך וועל ניט צוהערן, האט געזאגט {dn גאט} פון צבאות. /7:14 און איך וועל זיי צעשטורעמען איבער אלע פעלקער וואס זיי האבן זיי ניט געקענט. אזוי איז דאס לאנד וויסט געווארן נאך זיי, אן א גייער און אן א קומער; און זיי האבן געמאכט דאס גלוסטיקע לאנד א וויסטעניש.
/8:1 און דאס ווארט פון {dn גאט} פון צבאות איז געווען אזוי צו זאגן: /8:2 אזוי האט געזאגט {dn גאט} פון צבאות: מיך פארדריסט וועגן ציון א גרויס פארדראס, און מיט גרויס גרימצארן פארדריסט מיך וועגן איר. /8:3 אזוי האט {dn גאט} געזאגט: איך קער זיך אום קיין ציון, און איך וועל רוען אין ירושלים, און ירושלים וועט גערופן ווערן די שטאט פון אמת, און דער בארג פון {dn גאט} פון צבאות, דער הייליקער בארג. /8:4 אזוי האט געזאגט {dn גאט} פון צבאות: עס וועלן נאך זיצן זקנים און זקנות אין די גאסן פון ירושלים, איטלעכער מיט זיין שטעקן אין זיין האנט, פון גרויס עלטער. /8:5 און די גאסן פון דער שטאט וועלן זיין פול מיט יינגלעך און מיידלעך וואס שפילן זיך אין אירע גאסן. /8:6 אזוי האט געזאגט {dn גאט} פון צבאות: אויב דאס וועט זיין ווונדערלעך אין די אויגן פון דעם איבערבלייב פון דעם דאזיקן פאלק אין יענע טעג, זאל עס אויך אין מיינע אויגן זיין ווונדערלעך? זאגט {dn גאט} פון צבאות. /8:7 אזוי האט געזאגט {dn גאט} פון צבאות: זע, איך העלף מיין פאלק, פון דעם לאנד פון זונאויפגאנג, און פון דעם לאנד פון זונאונטערגאנג. /8:8 און איך וועל זיי ברענגען, און זיי וועלן וווינען אין ירושלים, און זיי וועלן מיר זיין צום פאלק, און איך וועל זיי זיין צום {dn גאט}, מיט אמת און מיט גערעכטיקייט.
/8:9 אזוי האט געזאגט {dn גאט} פון צבאות: זאלן געשטארקט זיין אייערע הענט, איר וואס הערט איין אין די דאזיקע טעג די דאזיקע ווערטער פון דעם מויל פון די נביאים וואס זיינען געווען אין דעם טאג וואס דאס הויז פון {dn גאט} פון צבאות, דער טעמפל, איז געגרונטפעסט געווארן געבויט צו ווערן. /8:10 ווארום פאר יענע טעג איז קיין לוין פארן מענטשן ניט געווען, און קיין לוין פאר דער בהמה איז ניט געווען, און פאר דעם ארויסגייער און פאר דעם אריינגייער איז ניט געווען קיין זיכערקייט פון דעם פיינט, און איך פלעג אנשיקן אלע מענטשן איינעם אויפן אנדערן. /8:11 אבער אצונד וועל איך ניט זיין צו דעם איבערבלייב פון דעם דאזיקן פאלק אזוי ווי אין די פריערדיקע טעג, זאגט {dn גאט} פון צבאות.
/8:12 ווארום דער זאמען פון שלום וועט זיין, אז דער וויינשטאק וועט געבן זיין פרוכט, און די ערד וועט געבן איר געוועקס, און די הימלען וועלן געבן זייער טוי; און איך וועל דעם איבערבלייב פון דעם דאזיקן פאלק, מאכן ארבן אלדאס דאזיקע. /8:13 און עס וועט זיין, אזוי ווי איר זייט געווען א קללה צווישן די פעלקער, איר הויז פון יהודה און הויז פון ישראל, אזוי וועל איך אייך העלפן, און איר וועט ווערן א ברכה; איר זאלט ניט מורא האבן; זאלן געשטארקט זיין אייערע הענט. /8:14 ווארום אזוי האט געזאגט {dn גאט} פון צבאות: אזוי ווי איך האב באדאכט אייך שלעכטס צו טאן, ווען אייערע עלטערן האבן מיך דערצערנט, זאגט {dn גאט} פון צבאות, און איך האב ניט חרטה געהאט, /8:15 אזוי האב איך ווידער באדאכט אין די דאזיקע טעג צו באגיטיקן ירושלים און דאס הויז פון יהודה; איר זאלט ניט מורא האבן. /8:16 דאס זיינען די זאכן וואס איר זאלט טאן: רעדט אמת איינער מיטן אנדערן, אמת און א פרידלעכן משפט טוט משפטן אין אייערע טויערן. /8:17 און איינער דעם אנדערנס רעה זאלט איר ניט טראכטן אין אייער הארצן, און קיין פאלשע שבועה זאלט איר ניט ליב האבן, ווארום דאס אלץ איז וואס איך האב פיינט, זאגט {dn גאט}.
/8:18 און דאס ווארט פון {dn גאט} פון צבאות איז געווען צו מיר, אזוי צו זאגן: /8:19 אזוי האט געזאגט {dn גאט} פון צבאות: דער תענית פון פירטן חודש, און דער תענית פון פינפטן, און דער תענית פון זיבעטן, און דער תענית פון צענטן, וועט זיין דעם הויז פון יהודה פאר א פרייד און פאר א שמחה, און פאר יום־טובים; נאר האט ליב אמת און שלום.
/8:20 אזוי האט געזאגט {dn גאט} פון צבאות: עס וועט נאך געשען, אז קומען וועלן פעלקער און באוווינער פון פיל שטעט; /8:21 און די באוווינער פון איין שטאט וועלן גיין צו דער אנדערער, אזוי צו זאגן: גיין לאמיר גיין צו בעטן פאר {dn גאט}, און צו זוכן דעם {dn גאט} פון צבאות; איך וויל אויך גיין. /8:22 און קומען וועלן פיל אומות און מאכטיקע פעלקער צו זוכן {dn גאט} פון צבאות אין ירושלים, און צו בעטן פאר {dn גאט}.
/8:23 אזוי האט געזאגט {dn גאט} פון צבאות: אין יענע טעג וועט געשען, אז אננעמען וועלן צען מענטשן פון אלערליי לשונות פון די פעלקער – אננעמען דעם ברעג קלייד פון א יידן, אזוי צו זאגן: לאמיר גיין מיט אייך, ווארום מיר האבן געהערט אז {dn גאט} איז מיט אייך.

/9:1 די נבואה פון גאטס ווארט: אין לאנד חדרך און דמשק וועט זיין זיין לאגערונג – ווארום צו {dn גאט} איז דאס אויג פון מענטשן, ווי פון אלע שבטים פון ישראל – /9:2 און אויך אין חמת וואס גרענעצט זיך דערמיט, און אין צור און צידון ווי זייער קלוג זי איז. /9:3 און צור האט זיך א פעסטונג געבויט, און אנגעקליבן זילבער ווי שטויב, און גינגאלד ווי קויט פון די גאסן. /9:4 זע, {dn גאט} וועט זי פארארימען, און ער וועט שליידערן אין אים איר מאכט, און זי וועט אין פייער פארצערט ווערן. /9:5 אשקלון וועט זען און וועט מורא האבן, און עזה – און זי וועט ציטערן זייער, און עקרון – ווייל צו שאנד געווארן איז איר אויסקוק; און אונטערגיין וועט א מלך פון עזה, און אשקלון וועט זיין ניט באוווינט. /9:6 און א ממזר־פאלק וועט זיצן אין אשדוד, און איך וועל פארשניידן דעם שטאלץ פון די פלשתים. /9:7 און איך וועל אפטאן זיין בלוט פון זיין מויל, און זיינע אומווערדיקייטן פון צווישן זיינע ציין, און ער אויך וועט בלייבן ביי אונדזער {dn גאט}; און ער וועט זיין ווי א פירשט אין יהודה, און עקרון וועט זיין ווי דער יבוסי. /9:8 און איך וועל לאגערן ארום מיין הויז אקעגן חיל, אקעגן גייער און אקעגן קומער, און מער וועט ניט דורכגיין דורך זיי קיין דריקער; ווארום אצונד האב איך געזען מיט מיינע אויגן.
/9:9 פריי זיך זייער, טאכטער ציון, שאל, טאכטער ירושלים, זע, דיין מלך וועט קומען צו דיר, א גערעכטער און א זיגער איז ער; אן ענו, און רייט אויף אן אייזל, אויף א יונגן זון פון אן אייזעלין. /9:10 און איך וועל פארשניידן א רייטוואגן פון אפרים, און א פערד פון ירושלים, און פארשניטן וועט ווערן דער בויגן פון מלחמה; און ער וועט רעדן שלום צו די פעלקער, און זיין געוועלטיקונג וועט זיין פון ים ביז ים, און פון טייך ביז די עקן פון דער ערד. /9:11 יא דו – פאר דעם בלוט פון דיין בונד, לאז איך ארויס דיינע געפאנגענע פון דער גרוב אן וואסער דרינען. /9:12 קערט אייך אום צו באפעסטיקייט, איר געפאנגענע פון האפענונג; נאך היינט זאג איך אן: טאפל וועל איך דיר אומקערן. /9:13 ווארום איך שפאן מיר אן יהודה, ווי א בויגן צי איך אן אפרים, און איך וועל דערוועקן דיינע קינדער, ציון, אויף דיינע קינדער, יון, און איך וועל דיך מאכן ווי די שווערד פון א גיבור. /9:14 און {dn גאט} וועט זיך באווייזן איבער זיי, און ארויסגיין ווי א בליץ וועט זיין פייל; און {dn גאט דער האר} וועט בלאזן אין שופר, און וועט קומען מיט שטורעמס פון דרום. /9:15 {dn גאט} פון צבאות וועט זיי באשירעמען, און זיי וועלן פארצערן, און צעטרעטן די שליידער־שטיינער, און זיי וועלן טרינקען און טומלען ווי פון וויין, און זיי וועלן פול זיין ווי די בעקנס, ווי די ווינקלען פון מזבח. /9:16 און {dn יהוה} זייער {dn גאט} וועט זיי העלפן אין יענעם טאג, ווי שאף – זיין פאלק; ווארום ווי קרוינשטיינער גלאנציקע וועלן זיי זיין אויף זיין ערד. /9:17 פאר וואר, וואס פאר א וווילקייט וועט זיין זייערס! און וואס פאר א שיינקייט וועט זיין זייערס! ווי קארן די בחורים, ווי וויין וואס טוט יירן די יונגפרויען.
/10:1 בעט ביי {dn גאט} רעגן אין דער צייט פון שפעטרעגן, ביי {dn גאט} וואס מאכט בליצן; און ער וועט זיי געבן א גוסרעגן, איטלעכן – גראז אויפן פעלד. /10:2 ווארום די תרפים האבן גערעדט נישטיקייט, און די ווארזאגער האבן געזען ליגן, און די חלומות רעדן פאלש, נישטיק טוען זיי טרייסטן. דרום האבן זיי אומגעוואנדערט אזוי ווי שאף, זיי פלאגן זיך, ווייל קיין פאסטוך איז ניטא.
/10:3 אויף די פאסטוכער גרימט מיין צארן, און מיט די בעק וועל איך זיך אפרעכענען; ווארום {dn גאט} פון צבאות האט געדאכט אן זיין סטאדע, דעם הויז פון יהודה, און מאכט זיי ווי זיין פראכטפערד אין מלחמה. /10:4 פון אים דער ווינקלשטיין, פון אים דאס פלעקל, פון אים דער בויגן פון מלחמה, פון אים וועט ארויסגיין יעטוועדער געוועלטיקער באגלייך. /10:5 און זיי וועלן זיין ווי גיבורים וואס טרעטן דעם קויט פון די גאסן אין מלחמה,
און זיי וועלן בייקומען, ווארום {dn גאט} וועט זיין מיט זיי, און די רייטער אויף פערד וועלן פארשעמט ווערן. /10:6 און איך וועל שטארקן דאס הויז פון יהודה, און דאס הויז פון יוסף וועל איך העלפן, און איך וועל זיי אומקערן, ווארום איך טו זיי דערבארימען; און זיי וועלן זיין ווי איך וואלט זיי קיין מאל ניט פארלאזט, ווארום איך בין {dn יהוה} זייער {dn גאט}, און וועל זיי ענטפערן. /10:7 און אפרים וועט זיין ווי א גיבור, און זייער הארץ וועט זיין פריילעך ווי פון וויין; און זייערע זין וועלן זען און זיך פרייען, זייער הארץ וועט זיין לוסטיק מיט {dn גאט}. /10:8 איך וועל שמוצערן צו זיי, און וועל זיי איינזאמלען, ווארום איך טו זיי אויסלייזן;
און זיי וועלן זיך מערן ווי זיי האבן זיך געמערט. /10:9 יא, איך וועל זיי צעזייען צווישן די פעלקער, אבער אין די ווייטענישן וועלן זיי מיך דערמאנען, און זיי וועלן דערלעבן מיט זייערע קינדער, און וועלן זיך אומקערן. /10:10 און איך וועל זיי אומקערן פון לאנד מצרים, און פון אשור וועל איך זיי איינזאמלען; און קיין לאנד גלעד און לבנון וועל איך זיי ברענגען, און עס וועט זיי ניט קלעקן. /10:11 און אן אנגסט וועט אריבערגיין איבערן ים, און ער וועט שלאגן וועלן אויפן ים, און אויסגעטריקנט וועלן ווערן אלע טיפענישן פון נילוס, און גענידערט וועט ווערן דער שטאלץ פון אשור, און דער צעפטער פון מצרים וועט אפגעטאן ווערן. /10:12 און איך וועל זיי שטארקן מיט {dn גאט}, און אין זיין נאמען וועלן זיי גיין,
זאגט {dn גאט}.

/11:1 עפן, לבנון, דיינע טירן, און זאל א פייער פארצערן דיינע צעדערן; /11:2 יאמער, ציפרעס, ווארום דער צעדער איז געפאלן, ווייל די מאכטיקע זיינען פארוויסט געווארן; יאמערט, אייכנביימער פון בשן, ווארום דער פעסטער וואלד איז גענידערט. /11:3 הארך! א יללה פון די פאסטוכער, ווארום פארוויסט געווארן איז זייער פראכט. הארך! א געבריל פון יונגלייבן, ווארום פארוויסט געווארן איז דאס געוועלד פון ירדן. /11:4 אזוי האט געזאגט {dn יהוה} מיין {dn גאט}: פיטער די שאף פון טייטונג, /11:5 וואס זייערע קויפער טייטן זיי, און ווערן ניט שולדיק, און זייערע פארקויפער זאגן: געלויבט איז {dn גאט}, ווארום איך ווער רייך; און זייערע פאסטוכער דערבארימען זיך ניט אויף זיי. /11:6 ווארום איך וועל זיך ניט מער דערבארימען אויף די באוווינער פון לאנד, זאגט {dn גאט}, און זע, איך ענטפער איבער דעם מענטשן, איטלעכן אין דער האנט פון זיין חבר, און אין דער האנט פון זיין מלך, און זיי וועלן צעשטויסן דאס לאנד, און איך וועל ניט מציל זיין פון זייער האנט.
/11:7 און איך האב געפיטערט די שאף פון טייטונג, פאר וואר, די ארימסטע פון די שאף, און איך האב מיר גענומען צוויי שטעקנס, איינעם האב איך גערופן ״לייטזעליקייט״, און איינעם האב איך גערופן ״פארבינדונג״, און איך האב געפיטערט די שאף. /11:8 און איך האב פארטיליקט די דריי פאסטוכער אין איין חודש. און מיין זעל איז געווארן אומגעדולדיק מיט זיי, און אויך זייער זעל האט זיך געעקלט מיט מיר. /11:9 און איך האב געזאגט:
איך וועל אייך ניט פיטערן;די וואס שטארבט, זאל שטארבן, און די וואס ווערט פארטיליקט, זאל פארטיליקט ווערן, און די איבעריקע זאלן עסן איינע דער אנדערנס פלייש.
/11:10 און איך האב גענומען מיין שטעקן ״לייטזעליקייט״, און האב אים צעהאקט, כדי צו פארשטערן מיין בונד וואס איך האב געשלאסן מיט אלע פעלקער. /11:11 און ער איז פארשטערט געווארן אין יענעם טאג, און די ארימסטע פון שאף וואס האבן זיך געהאלטן אן מיר, האבן געוווסט זיכער אז דאס איז דאס ווארט פון {dn גאט}. /11:12 און איך האב צו זיי געזאגט: אויב עס איז גוט אין אייערע אויגן, גיט מיר מיין לוין, און אויב ניט, פארמיידט אייך. האבן זיי אפגעווויגן מיין לוין דרייסיק זילבערשטיק. /11:13 האט {dn גאט} געזאגט צו מיר: ווארף אים אריין אין דער שאצקאמער, דעם שיינעם ווערט וואס איך בין ווערט ביי זיי. און איך האב גענומען די דרייסיק זילבערשטיק, און האב עס אריינגעווארפן אין הויז פון {dn גאט}, אין דער שאצקאמער. /11:14 און איך האב צעהאקט מיין צווייטן שטעקן, ״פארבינדונג״, כדי צו פארשטערן די ברידערשאפט צווישן יהודה און צווישן ישראל. /11:15 און {dn גאט} האט צו מיר געזאגט:
נעם דיר נאך די כלים פון א נארישן פאסטוך. /11:16 ווארום זע, איך שטעל אויף א פאסטוך אין לאנד, וואס אום די פארטיליקטע וועט ער זיך ניט קימערן; די יונגע וועט ער ניט אויפזוכן, און די צעבראכענע וועט ער ניט היילן, די געזונטע וועט ער ניט שפייזן, און דאס פלייש פון דער פעטער וועט ער אויפעסן, און זייערע קלויען וועט ער צעקנאקן.
/11:17 וויי צו דעם נישטיקן פאסטוך, וואס פארלאזט די שאף! א שווערד אויף זיין ארעם, און אויף זיין רעכטן אויג! זיין ארעם זאל דארן איינגעדארט ווערן, און זיין רעכט אויג זאל טונקל פארטונקלט ווערן!

/12:1 די נבואה פון גאטס ווארט אויף ישראל: אזוי זאגט {dn גאט}, וואס האט אויסגעשפרייט די הימלען, און געגרונטפעסט די ערד, און געפורעמט דעם גייסט פון מענטשן אין אים. /12:2 זע, איך מאך ירושלים פאר א בעכער פון פארטומלעניש פאר אלע אומות רונד ארום; און אויך יהודה וועט מוזן זיין אין באלעגערונג אויף ירושלים. /12:3 און עס וועט זיין אין יענעם טאג, וועל איך מאכן ירושלים א לאסטשטיין פאר אלע אומות, אלע וואס לאדן זי אויף זיך וועלן זיך ווונדן אנרייסן; און איינזאמלען וועלן זיך אקעגן איר אלע פעלקער פון דער ערד. /12:4 אין יענעם טאג, זאגט {dn גאט}, וועל איך שלאגן איטלעך פערד מיט צעדולטקייט, און זיין רייטער מיט משוגעת; און אויף דעם הויז פון יהודה וועל איך האלטן אפן מיינע אויגן. און איטלעך פערד פון די אומות וועל איך שלאגן מיט בלינדקייט. /12:5 און די פירשטן פון יהודה וועלן זאגן אין זייער הארצן: א שטארקייט זיינען צו מיר די באוווינער פון ירושלים, דורך {dn גאט} פון צבאות זייער האר. /12:6 אין יענעם טאג וועל איך מאכן די פירשטן פון יהודה ווי א פייערטאפ צווישן האלץ, און ווי א בראנדהאלץ צווישן גארבן, און זיי וועלן פארצערן אויף רעכטס און אויף לינקס אלע אומות רונד ארום; און ירושלים וועט ווידער זיצן אויף איר ארט – אין ירושלים. /12:7 און {dn גאט} וועט העלפן די געצעלטן פון יהודה צום ערשטן, כדי די פראכט פון דעם הויז פון דוד, און די פראכט פון די באוווינער פון ירושלים, זאל זיך ניט גרייסן איבער יהודה. /12:8 אין יענעם טאג וועט {dn גאט} באשירעמען די באוווינער פון ירושלים, און דער געפאלענער צווישן זיי וועט אין יענעם טאג זיין ווי דוד, און דאס הויז פון דוד ווי א {dn גאט}, און ווי א מלאך פון יהודה פאר זיי. /12:9 און עס וועט זיין אין יענעם טאג, וועל איך זוכן צו פארטיליקן אלע פעלקער וואס קומען אויף ירושלים. /12:10 און איך וועל אויסגיסן אויף דעם הויז פון דוד, און אויף די באוווינער פון ירושלים, א גייסט פון לייטזעליקייט און געבעט, און זיי וועלן קוקן צו מיר וועגן איטלעכן וואס זיי האבן דערשטאכן, און וועלן קלאגן אויף אים ווי מע קלאגט אויף אן איינאיינציקן, און זיך ביטערן נאך אים ווי מע ביטערט זיך נאך א בכור. /12:11 אין יענעם טאג וועט גרויס זיין די קלאג אין ירושלים, אזוי ווי די קלאג פון הדדרמון אין טאל מגדון. /12:12 און דאס לאנד וועט קלאגן משפחות משפחות באזונדער; די משפחות פון דעם הויז פון דוד באזונדער, און זייערע ווייבער באזונדער; /12:13 די משפחה פון דעם הויז פון נתן באזונדער, און זייערע ווייבער באזונדער; די משפחה פון דעם הויז פון לוי באזונדער, און זייערע ווייבער באזונדער; די משפחה פון די שמעים באזונדער, און זייערע ווייבער באזונדער; /12:14 אלע משפחות וואס זיינען געבליבן, משפחות משפחות באזונדער, און זייערע ווייבער באזונדער.

/13:1 אין יענעם טאג וועט זיך עפענען א קוואל פאר דעם הויז פון דוד, און פאר די באוווינער פון ירושלים, פאר רייניקן און פאר שפרענגען. /13:2 און עס וועט זיין אין יענעם טאג, זאגט {dn גאט} פון צבאות, וועל איך פארשניידן די נעמען פון די געצנבילדער, פון לאנד, און זיי וועלן מער ניט געדאכט ווערן; און אויך די נביאים און דעם גייסט פון אומריינקייט וועל איך אפשאפן פון לאנד.
/13:3 און עס וועט זיין, אז עמיצער וועט נאך אלץ נביאות זאגן, וועלן זאגן צו אים זיין פאטער און זיין מוטער וואס האבן אים געבארן: טארסט ניט בלייבן לעבן, ווארום ליגן האסטו געזאגט אין נאמען פון {dn גאט}; און זיין פאטער און זיין מוטער וואס האבן אים געבארן, וועלן אים שטעכן, אז ער וועט נביאות זאגן. /13:4 און עס וועט זיין אין יענעם טאג, וועלן זיך די נביאים שעמען איטלעכער מיט זיין זעונג, ווען ער וועט נביאות זאגן; און זיי וועלן ניט אנטאן א האריקן מאנטל כדי צו נארן. /13:5 און ער וועט זאגן: ניט קיין נביא בין איך, א מאן אן ערדארבעטער בין איך, ווארום פאר אן ערדמענטשן האט מען מיך געמאכט פון מיין יוגנט אן. /13:6 און אז מע וועט זאגן צו אים: וואס זיינען די דאזיקע ווונדן צווישן דיינע הענט? וועט ער זאגן: דאס האב איך געקריגן געשלאגן אין הויז פון מיינע גוטע פריינט.
/13:7 דערוועק זיך, שווערד, אויף מיין פאסטוך, און אויף דעם מאן וואס איך האב מיר צוגעחברט! זאגט {dn גאט} פון צבאות; שלאג דעם פאסטוך, און די שאף זאלן צעשפרייט ווערן; און איך וועל קערן מיין האנט אויף די יונגען. /13:8 און עס וועט געשען אין גאנצן לאנד, זאגט {dn גאט}; צוויי טיילן דערין וועלן פארשניטן ווערן און פארגיין, און א דריט־חלק וועט בלייבן דערין. /13:9 און איך וועל ברענגען דעם דריט־חלק אין פייער, און וועל זיי לייטערן ווי מע לייטערט זילבער, און וועל זיי פרווון ווי מע פרוווט גאלד; ער וועט רופן מיין נאמען, און איך וועל אים ענטפערן;איך זאג: ער איז מיין פאלק, און ער וועט זאגן: {dn יהוה} איז מיין {dn גאט}.

/14:1 זע, א טאג קומט ביי {dn גאט}, און דיין רויב וועט צעטיילט ווערן אין דיר. /14:2 און איך וועל איינזאמלען אלע פעלקער קיין ירושלים אויף מלחמה; און די שטאט וועט באצווונגען ווערן, און די הייזער וועלן צערויבט ווערן, און די ווייבער וועלן געשענדט ווערן; און א האלבע שטאט וועט אין גלות אוועק, אבער דער רעשט פון דעם פאלק וועט ניט פארשניטן ווערן פון שטאט. /14:3 און {dn גאט} וועט ארויסגיין, און וועט מלחמה האלטן מיט יענע פעלקער, ווי בעת זיין מלחמה האלטן אין טאג פון שטרייט. /14:4 און זיינע פיס וועלן שטיין אין יענעם טאג אויפן הר־הזיתים, וואס פאר ירושלים פון מזרח, און דער הר־הזיתים וועט זיך שפאלטן איבער העלפט, צו מזרח און צו מערב, אויף זייער א גרויסן טאל; און א העלפט בארג וועט זיך אוועקרוקן קיין צפון, און א העלפט פון אים קיין דרום. /14:5 און איר וועט אנטלויפן צום טאל פון די בערג, ווארום דער טאל פון די בערג וועט גרייכן ביז אצל; און איר וועט לויפן ווי איר זייט געלאפן פון דער ערדציטערניש אין די טעג פון עוזיה דעם מלך פון יהודה; און {dn יהוה} מיין {dn גאט} וועט קומען, און אלע הייליקע מיט דיר. /14:6 און עס וועט זיין: אין יענעם טאג וועט ניט זיין קיין ליכטיקייט, נייערט א שווערקייט און פארגליווערטקייט. /14:7 און עס וועט זיין איין לאנגער טאג, וואס וועט זיין באוווסט ווי גאטס טאג, ניט טאג און ניט נאכט; אבער עס וועט זיין, צו אוונטצייט וועט ווערן ליכטיק. /14:8 און עס וועט זיין אין יענעם טאג, וועלן ארויסגיין לעבעדיקע וואסערן פון ירושלים, העלפט פון זיי צום פעדערשטן ים, און העלפט פון זיי צום הינטערשטן ים; אום זומער און אום ווינטער וועט עס זיין. /14:9 און {dn יהוה} וועט זיין צום מלך איבער דער גאנצער ערד; אין יענעם טאג וועט {dn יהוה} זיין איינער, און זיין נאמען איינער.
/14:10 דאס גאנצע לאנד וועט פארקערט ווערן ווי דער פלוין, פון גבע ביז רמון, אין דרום פון ירושלים; און זי וועט זיצן דערהויבן אויף איר ארט, פון דעם טויער פון בנימין ביז דעם ארט פון ערשטן טויער, ביז דעם ווינקלטויער, און פון דעם טורעם פון חננאל ביז דעם מלכס קעלטערן. /14:11 און זיי וועלן זיצן דערין, און קיין פארוויסטונג וועט מער ניט זיין, און ירושלים וועט זיצן אין זיכערקייט. /14:12 און דאס וועט זיין די פלאג וואס {dn גאט} וועט פלאגן אלע אומות וואס זיינען ארויס אין קריג אויף ירושלים: זייער פלייש וועט צעקריכן ווי זיי שטייען אויף זייערע פיס, און זייערע אויגן וועלן צעקריכן אין זייערע לעכער, און זייער צונג וועט צעקריכן אין זייער מויל. /14:13 און עס וועט זיין אין יענעם טאג, וועט ווערן אויף זיי א גרויסע מהומה פון {dn גאט}, און זיי וועלן אנכאפן איינער דעם אנדערנס האנט, און איינעמס האנט וועט זיך אויפהייבן קעגן אנדערנס האנט. /14:14 און אויך יהודה וועט מלחמה האלטן אויף ירושלים; און איינגעזאמלט וועט ווערן דער פארמעג פון אלע פעלקער רונד ארום, גאלד און זילבער און קליידער זייער פיל. /14:15 און אזוי אויך וועט זיין די פלאג פונעם פערד, פונעם מוילאייזל, פונעם קעמל, און פונעם אייזל, און פון איטלעכער בהמה וואס וועט זיין אין יענע מחנות – אזוי ווי די דאזיקע פלאג. /14:16 און עס וועט זיין, איטלעכער וואס איז געבליבן פון אלע פעלקער וואס זיינען געקומען אויף ירושלים, וועט ארויפגיין יאר פאר יאר זיך צו בוקן צו דעם קיניג, {dn גאט} פון צבאות, און צו האלטן דעם יום־טוב פון סוכות. /14:17 און עס וועט זיין, ווער פון די משפחות פון דער ערד עס וועט ניט ארויפגיין קיין ירושלים זיך צו בוקן צו דעם קיניג, {dn גאט} פון צבאות, וועט אויף זיי ניט זיין קיין רעגן; /14:18 און אויב די משפחה פון מצרים וועט ניט ארויפגיין, און קומט ניט, וועט אויף זיי ניט ארויפגיין דער נילוס; דאס וועט זיין די פלאג וואס {dn גאט} וועט פלאגן די פעלקער וואס וועלן ניט ארויפגיין צו האלטן דעם יום־טוב פון סוכות. /14:19 דאס וועט זיין די שטראף פון מצרים, און די שטראף פון אלע פעלקער וואס וועלן ניט ארויפגיין צו האלטן דעם יום־טוב פון סוכות.
/14:20 אין יענעם טאג וועט אויף די גלעקלעך פון די פערד שטיין ״הייליק צו {dn גאט}״; און די טעפ אין גאטס הויז וועלן זיין אזוי ווי די שפרענגבעקנס וואס פארן מזבח. /14:21 און יעטוועדער טאפ אין ירושלים און אין יהודה וועט זיין הייליק צו {dn גאט} פון צבאות, און אלע וואס ברענגען א שלאכטאפפער וועלן קומען און נעמען פון זיי, און קאכן אין זיי; און עס וועט מער ניט זיין קיין הענדלער אין הויז פון {dn גאט} פון צבאות אין יענעם טאג.

 יידיש פון יהואש
 מלאכי

/1:1 די נבואה פון גאטס ווארט צו ישראל דורך מלאכין: /1:2 איך האב אייך ליב געהאט, זאגט {dn גאט}. און איר זאגט: מיט וואס האסטו אונדז ליב געהאט? איז ניט עשו יעקבס א ברודער? זאגט {dn גאט}, פון דעסטוועגן האב איך יעקבן ליב געהאט, /1:3 און עשון האב איך פיינט געהאט, און געמאכט זיינע בערג א וויסטעניש, און זיין נחלה פאר מדבר־שאקאלן. /1:4 אויב אדום זאגט: ״מיר זיינען צעשטערט געווארן, אבער מיר וועלן ווידער אפבויען די חורבות״, האט {dn גאט} פון צבאות אזוי געזאגט: זיי וועלן בויען, און איך וועל צעשטערן, און מע וועט זיי רופן דער געמארק פון שלעכטיקייט, און דאס פאלק וואס {dn גאט} האט פארשאלטן אויף אייביק. /1:5 און אייערע אויגן וועלן זען, און איר וועט זאגן: {dn גאט} איז גרויס אריבער דעם געמארק פון ישראל.
/1:6 א זון גיט כבוד א פאטער, און א קנעכט זיין האר; איז אויב איך בין א פאטער, אווו איז מיין כבוד? און אויב איך בין א האר, אווו איז די מורא פאר מיר? זאגט {dn גאט} פון צבאות צו אייך, כהנים, וואס זייט מבזה מיין נאמען. און איר זאגט: מיט וואס זיינען מיר מבזה דיין נאמען? /1:7 איר ברענגט אויף מיין מזבח אומווערדיקע שפייז. און איר זאגט: מיט וואס האבן מיר דיך פאראומווערדיקט? מיט אייער זאגן: דער טיש פון {dn גאט} איז נמאס. /1:8 און אז איר ברענגט א בלינדס צו שלאכטן, איז קיין בייז ניט! און אז איר ברענגט א הינקעדיקס און א קראנקס, איז קיין בייז ניט! גענען עס אקארשט צו דיין פירשט, צי ער וועט דיך באוויליקן, אדער וועט דיך אויפנעמען? זאגט {dn גאט} פון צבאות. /1:9 און אצונד בעט אקארשט ביי {dn גאט}, ער זאל אונדז לייטזעליקן! דורך אייער האנט איז דאס געשען; קען ער אויפנעמען דעם פנים פון עמיצן פון אייך? זאגט {dn גאט} פון צבאות. /1:10 וואלט גאר ווער פון אייך צושליסן די טירן, און איר זאלט ניט אנצינדן פייער אויף מיין מזבח אומזיסט! איך וויל אייך ניט האבן, זאגט {dn גאט} פון צבאות, און וועל ניט באוויליקן קיין קרבן פון אייער האנט. /1:11 ווארום פון אויפגאנג פון דער זון און ביז איר אונטערגאנג איז מיין נאמען גרויס צווישן די פעלקער, און אין איטלעכן ארט ווערט וויירויך געבראכט צו מיין נאמען און שפייזאפפער ריינע; ווייל מיין נאמען איז גרויס צווישן די פעלקער, זאגט {dn גאט} פון צבאות. /1:12 און איר פארשוועכט אים מיט אייער זאגן: דער טיש פון {dn גאט} איז אומווערדיק, און זיין פרוכט, זיין שפייז, איז נמאס. /1:13 און איר זאגט: זע, וואס פאר א טירחא! און איר בלאזט דערויף, זאגט {dn גאט} פון צבאות; און איר ברענגט א געגזלטס, און א הינקעדיקס און א קראנקס; און אז איר ברענגט דעם קרבן, זאל איך אים באוויליקן פון אייער האנט? זאגט {dn גאט}. /1:14 און פארשאלטן זאל זיין דער ליסטיקער, וואס אין זיין סטאדע איז דא א זכר, און ער איז מנדר און שלאכט א געפעלערטס צו {dn גאט}; ווארום א גרויסער קיניג בין איך, זאגט {dn גאט} פון צבאות, און מיין נאמען איז פארכטיק צווישן די פעלקער.

/2:1 און אצונד, צו אייך איז דערדאזיקער אנזאג, איר כהנים: /2:2 אויב איר וועט ניט צוהערן, און אויב איר וועט ניט ארייננעמען אין הארצן, צו געבן כבוד צו מיין נאמען, זאגט {dn גאט} פון צבאות, וועל איך אנשיקן אויף אייך א קללה, און איך וועל פארשילטן אייערע גערעטענישן, יא, איך טו זיי פארשילטן, ווייל איר נעמט ניט צום הארצן. /2:3 זעט, איך וועל אנשרייען ביי אייך אויף דער זריעה; און איך וועל צעשיטן מיסט אויף אייערע פנימער, דעם מיסט פון אייערע יום־טוב-קרבנות; און מע וועט אייך אוועקטראגן מיט אים. /2:4 און איר וועט וויסן אז איך האב אייך געשיקט דעם דאזיקן אנזאג, כדי מיין בונד זאל בלייבן מיט לוי, זאגט {dn גאט} פון צבאות. /2:5 מיין בונד איז מיט אים געווען אויף לעבן און פריד, און איך האב זיי אים געגעבן, אויף מורא, און ער האט פאר מיר מורא געהאט, און פאר מיין נאמען האט ער געאנגסט. /2:6 די תורה פון אמת איז געווען אין זיין מויל, און קיין אומרעכט האט זיך ניט געפונען אויף זיינע ליפן; אין פריד און אין רעכטפארטיקייט איז ער מיט מיר געגאנגען, און פיל האט ער אפגעקערט פון זינד. /2:7 ווארום די ליפן פון כהן דארפן היטן קענשאפט, און די תורה דארף מען זוכן פון זיין מויל, ווייל דער שליח פון {dn גאט} פון צבאות איז ער. /2:8 אבער איר האט זיך אפגעקערט פון וועג, איר האט געמאכט שטרויכלען פיל אין דער תורה, איר האט פארדארבן דעם בונד פון לוי, זאגט {dn גאט} פון צבאות. /2:9 דרום האב איך אויך אייך געמאכט נבזה און שפל ביי דעם גאנצן פאלק, וועדליק ווי איר היט ניט מיינע וועגן, און שאנעוועט מענטשן אין געזעץ.
/2:10 איז ניט איין פאטער ביי אונדז אלעמען? האט אונדז ניט איין {dn גאט} באשאפן? פאר וואס זאלן מיר פעלשן איינער אן אנדערן, צו פארשוועכן דעם בונד פון אונדזערע עלטערן? /2:11 געפעלשט האט יהודה, און אומווערדיקייט איז געטאן געווארן אין ישראל און אין ירושלים, ווארום פארשוועכט האט יהודה די הייליקייט פון {dn יהוה} וואס ער האט ליב געהאט, און האט באמאנט די טאכטער פון א פרעמדן {dn גאט}. /2:12 {dn גאט} וועט פארשניידן ביי דעם מאן וואס טוט דאס, א רופער און אן ענטפערער פון די געצעלטן פון יעקב, און דעם וואס ברענגט א קרבן צו {dn גאט} פון צבאות. /2:13 און צווייטנס טוט איר אט וואס: איר באדעקט דעם מזבח פון {dn גאט} מיט טרערן. מיט געוויין און מיט זיפצעניש, ביז ער קען זיך מער ניט קערן צום קרבן, און אים אננעמען מיט באוויליקונג פון אייער האנט. /2:14 און איר זאגט: פאר וואס? – ווייל {dn גאט} איז עדות צווישן דיר און דער ווייב פון דיין יוגנט, וואס דו האסט געפעלשט אן איר, הגם זי איז דיין חברטע, און די ווייב פון דיין בונד. /2:15 און קיין איינער וועט דאס ניט טאן וואס האט אן איבערבלייב פון גייסט. ווארום וואס פארלאנגט יעטוועדער איינער? א זאמען פון {dn גאט}. דרום זאלט איר זיין אפגעהיט אין אייער געמיט, און אן דער ווייב פון זיין יוגנט זאל מען ניט פעלשן. /2:16 ווארום איך האב פיינט שיידונג, זאגט {dn יהוה} דער {dn גאט} פון ישראל, און דעם וואס באדעקט זיין קלייד מיט אומרעכט, זאגט {dn גאט} פון צבאות; דרום זאלט איר זיין אפגעהיט אין אייער געמיט, אז איר זאלט ניט פעלשן.
/2:17 איר האט מיד געמאכט {dn גאט} מיט אייערע רייד, און איר זאגט: מיט וואס האבן מיר מיד געמאכט? מיט אייער זאגן: איטלעכער וואס טוט בייז, איז גוט אין די אויגן פון {dn גאט}, און זיי וויל ער האבן; אדער, ווו איז דער {dn גאט} פון גערעכטיקייט?

/3:1 זע, איך שיק מיין שליח, און ער וועט אפראמען דעם וועג פאר מיר, און פלוצלינג וועט קומען אין זיין טעמפל דער האר וועמען איר זוכט; און דער שליח פון בונד וועמען איר באגערט, אט קומט ער, זאגט {dn גאט} פון צבאות. און ווער קען אויסהאלטן דעם טאג פון זיין קומען? /3:2 און ווער איז דער וואס קען באשטיין, ווען ער באווייזט זיך? ווארום ער איז ווי פייער פון דעם שמעלצער, און ווי לויג פון וועשער. /3:3 און ער וועט זיצן ווי א שמעלצער און א רייניקער פון זילבער, און וועט רייניקן די קינדער פון לוי, און זיי לייטערן ווי גאלד און ווי זילבער; און זיי וועלן ברענגען צו {dn גאט} קרבנות אין גערעכטיקייט. /3:4 און אנגעלייגט וועט זיין ביי {dn גאט} דער קרבן פון יהודה און ירושלים, ווי אין די טעג פון אמאל, און ווי אין פארצייטיקע יארן. /3:5 און איך וועל גענענען צום משפט אויף אייך, און איך וועל זיין א שנעלער עדות, אקעגן די מכשפים, און אקעגן די נואפים, און אקעגן די וואס שווערן פאלש, און אקעגן די וואס רויבן דעם לוינארבעטער פון זיין לוין, די אלמנה און דעם יתום, און קריוודען דעם פרעמדן, און האבן ניט קיין מורא פאר מיר, זאגט {dn גאט} פון צבאות. /3:6 אבער איך {dn גאט} ענדער זיך ניט, און איר קינדער פון יעקב וועט ניט פארלענדט ווערן.
/3:7 פון די טעג פון אייערע עלטערן אן האט איר זיך אפגעקערט פון מיינע געזעצן, און זיי ניט געהיט; קערט אייך אום צו מיר, און איך וועל זיך אומקערן צו אייך, זאגט {dn גאט} פון צבאות. אבער איר זאגט: וועגן וואס זאלן מיר זיך אומקערן? /3:8 צי דארף א מענטש בארויבן {dn גאט}, וואס איר בארויבט מיך? און איר זאגט: אין וואס בארויבן מיר דיך? אין דעם מעשר און דער אפשיידונג. /3:9 איר זייט מיט א קללה פארשאלטן, פון דעסט וועגן בארויבט איר מיך, דאס גאנצע פאלק. /3:10 ברענגט דעם גאנצן מעשר אין שאצהויז, און זאל זיין שפייז אין מיין הויז, און פרוווט מיך אקארשט דערמיט, זאגט {dn גאט} פון צבאות, אויב איך וועל אייך ניט עפענען די פענצטער פון הימל, און וועל אייך ניט אראפגיסן א ברכה ביז איבער גענוג. /3:11 און איך וועל אנשרייען פון אייערטוועגן אויף דעם פארצערער, און ער וועט אייך ניט פארוויסטן די פרוכט פון דער ערד, און אייער וויינשטאק וועט ניט פארווארפן אין פעלד, זאגט {dn גאט} פון צבאות. /3:12 און אלע פעלקער וועלן אייך שאצן גליקלעך, ווארום איר וועט זיין א געווינטשט לאנד, זאגט {dn גאט} פון צבאות. /3:13 פארשייט זיינען אייערע רייד קעגן מיר, זאגט {dn גאט}. און איר זאגט: וואס האבן מיר גערעדט אקעגן דיר? /3:14 איר האט געזאגט: ״אומזיסט איז דינען {dn גאט}, און וואס קומט ארויס אז מיר האבן געהיט זיין היטונג, און אז מיר זיינען אומגעגאנגען פינצטער פון וועגן {dn גאט} פון צבאות? /3:15 איז, אצונד שאצן מיר גליקלעך די מוטוויליקע; יא, אויפגעריכט געווארן זיינען די וואס טוען שלעכטס, יא, זיי האבן געפרוווט {dn גאט}, און זיינען אנטרונען געווארן״. /3:16 דענס מאל האבן די גאטספארכטיקע גערעדט איינער צום אנדערן, און {dn גאט} האט פארנומען און צוגעהערט, און א בוך פון דערמאנונג איז אנגעשריבן געווארן ביי אים, פאר די וואס פארכטן {dn גאט}, און טראכטן אן זיין נאמען. /3:17 און זיי וועלן מיר זיין א טייער אייגנס, זאגט {dn גאט} פון צבאות, אין דעם טאג וואס איך באשער; און איך וועל זיך דערבארימען אויף זיי, ווי א מאן דערבארימט זיך אויף זיין זון וואס דינט אים. /3:18 און איר וועט ווידער איינזען צווישן דעם צדיק און דעם רשע, צווישן דעם וואס דינט {dn גאט}, און דעם וואס דינט אים ניט. /3:19 ווארום זע, דער טאג קומט, ער ברענט ווי אן אויוון, און אלע מוטוויליקע און אלע וואס טוען שלעכטס וועלן זיין שטרוי, און אנצינדן וועט זיי דער טאג וואס קומט, זאגט {dn גאט} פון צבאות, אז ער וועט זיי ניט איבערלאזן א ווארצל אדער א צווייג. /3:20 אבער אייך, וואס האט מורא פאר מיין נאמען, וועט אויפגיין די זון פון גערעכטיקייט מיט היילונג אין אירע פליגלען; און איר וועט ארויסגיין און וועט שפרינגען ווי קעלבער פון שטאל. /3:21 און איר וועט צודריקן די רשעים, ווארום זיי וועלן זיין אש אונטער אייערע פוסטריט אין דעם טאג וואס איך באשער, זאגט {dn גאט} פון צבאות.
/3:22 געדענקט די תורה פון מיין קנעכט משהן, וואס איך האב אים באפוילן אין חורב פאר גאנץ ישראל, חוקים און געזעצן. /3:23 זעט, איך שיק צו אייך אליהו {אליהו?} הנביא, איידער עס קומט דער טאג פון {dn גאט}, דער גרויסער און דער מוראדיקער. /3:24 און ער וועט אומקערן דאס הארץ פון עלטערן צו קינדער, און דאס הארץ פון קינדער צו זייערע עלטערן, כדי איך זאל ניט קומען, און שלאגן דאס לאנד מיט פארוויסטונג.
