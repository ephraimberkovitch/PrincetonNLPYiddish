תורה נביאים וכתובים
תרגום יידיש פון יהואש
מלכים א


/1:1 און דער מלך דוד איז געווארן אלט און באטאגט, און מע האט אים צוגעדעקט מיט קליידער, אבער אים פלעגט ניט ווארעם ווערן. /1:2 האבן זיינע קנעכט צו אים געזאגט: זאל מען זוכן פאר מיין האר דעם מלך א מיידל א יונגפרוי, און זי וועט שטיין פאר דעם מלך, און וועט אים זיין א ווארטארין; און זי וועט ליגן אין דיין בוזעם, און עס וועט ווארעם זיין מיין האר דעם מלך.
/1:3 און זיי האבן געזוכט א שיין מיידל אין גאנצן געמארק פון ישראל, און זיי האבן געפונען אבישג פון שונם  און האבן זי געבראכט צום מלך. /1:4 און די מיידל איז געווען שיין ביז גאר; און זי איז געווען דעם מלך א ווארטארין, און האט אים באדינט; אבער דער מלך האט זי ניט דערקענט.
/1:5 און אדוניה דער זון פון חגיתן  האט זיך איבערגענומען, אזוי צו זאגן: איך וועל ווערן מלך. און ער האט זיך איינגעשאפט רייטוועגן און רייטער, און פופציק מאן וואס זיינען געלאפן אים פארויס. /1:6 ווארום זיין פאטער האט אים אין זיין לעבטאג  ניט באטריבט, אזוי צו זאגן: פאר וואס טוסטו אזוי? און ער איז אויך געווען זייער שיין אין געשטאלט. און ער איז געבארן געווארן נאך אבשלומען.
/1:7 און ער האט געהאט א גערייד מיט יואב דעם זון פון צרויהן, און מיט אביתר דעם כהן, און זיי האבן מיטגעהאלפן אדוניהן. /1:8 אבער צדוק דער כהן, און בניהו דער זון פון יהוידען  און נתן דער נביא, און שמעי, און רעי, און די גבורים וואס ביי דודן, זיינען ניט געווען מיט אדוניהון.
/1:9 און אדוניהו האט געשאכטן שאף און רינדער און געשטאפטע קעלבער ביי דעם שטיין זוחלת  וואס לעבן עין־רוגל, און ער האט פאררופן אלע זיינע ברידער, דעם מלכס זין, און אלע מענער פון יהודה, דעם מלכס קנעכט. /1:10 אבער נתן דעם נביא, און בניהון, און די גבורים, און זיין ברודער שלמהן, האט ער ניט גערופן.
/1:11 האט נתן געזאגט צו בת־שבען, שלמהס מוטער, אזוי צו זאגן: האסטו ניט געהערט אז אדוניהו דער זון פון חגיתן איז געווארן מלך, און אונדזער האר דוד ווייס ניט? /1:12 און אצונד, קום לאמיך אקארשט דיר געבן אן עצה, און ראטעווען דיין לעבן און דאס לעבן פון דיין זון שלמהן. /1:13 גיי און קום צום מלך דוד, און זאלסט זאגן צו אים: האסטו, מיין האר מלך, ניט געשווארן דיין דינסט, אזוי צו זאגן: נאר דיין זון שלמה זאל קיניגן נאך מיר, און ער זאל זיצן אויף מיין טראן? היינט פאר וואס איז אדוניהו געווארן מלך? /1:14 אט ווי דו רעדסט נאך דארטן מיטן מלך, אזוי וועל איך קומען נאך דיר, און וועל פארפולן דיינע ווערטער.
/1:15 איז בת־שבע אריינגעגאנגען צום מלך אין קאמער. -און דער מלך איז געווען זייער אלט, און אבישג פון שונם האט באדינט דעם מלך. –/1:16 און בת־שבע האט זיך גענייגט און זיך געבוקט צום מלך. האט דער מלך געזאגט: וואס איז דיר? /1:17 האט זי צו אים געזאגט: מיין האר, דו האסט געשווארן דיין דינסט ביי {dn יהוה} דיין {dn גאט}: נאר דיין זון שלמה זאל קיניגן נאך מיר, און ער זאל זיצן אויף מיין טראן. /1:18 און אצונד זע, אדוניה איז געווארן מלך, און אצונד, מיין האר מלך, ווייסטו גאר ניט. /1:19 און ער האט געשאכטן אקסן און געשטאפטע קעלבער און שאף א סך, און ער האט פאררופן  אלע זין פון דעם מלך, און אביתר דעם כהן, און יואב דעם חיל־פירער; אבער דיין קנעכט שלמהן האט ער ניט גערופן. /1:20 און דו מיין האר מלך, אויף דיר זיינען די אויגן פון גאנץ ישראל, זיי צו זאגן, ווער זאל זיצן  אויף דעם טראן פון מיין האר דעם מלך נאך אים.  /1:21 ווארום עס וועט זיין, ווי דער האר מיין מלך לייגט זיך מיט זיינע עלטערן, אזוי וועל איך און מיין זון שלמה זיין פארשולדיקטע.
/1:22 און אט ווי זי רעדט נאך מיטן מלך, אזוי איז נתן דער נביא געקומען. /1:23 האט מען אנגעזאגט דעם מלך, אזוי צו זאגן: נתן דער נביא איז דא. און ער איז געקומען פאר דעם מלך, און האט זיך געבוקט צום מלך אויף זיין פנים צו דער ערד. און נתן האט געזאגט: מיין האר מלך, האסט דו געזאגט: אדוניהו זאל קיניגן  נאך מיר, און ער זאל זיצן אויף מיין טראן? /1:25 ווארום ער האט היינט אראפגענידערט, און האט געשאכטן אקסן און געשטאפטע קעלבער און שאף א סך, און ער האט פאררופן אלע זין פון דעם מלך, און די חיל־פירער, און אביתר דעם כהן, און אט עסן זיי און טרינקען מיט אים, און זאגן: לעבן זאל דער מלך אדוניהו! /1:26 אבער מיך, מיך דיין קנעכט, און צדוק דעם כהן, און בניהו דעם זון פון יהוידען, און דיין קנעכט שלמהן, האט ער ניט גערופן. /1:27 צי איז די דאזיקע זאך געשען פון מיין האר דעם מלך, און האסט ניט צו וויסן געטאן דיין קנעכט, ווער עס זאל זיצן אויף דעם טראן פון מיין האר דעם מלך נאך אים?
/1:28 האט געענטפערט דער מלך דוד און האט געזאגט: רוף מיר אריין בת־שבען. און זי איז געקומען פארן מלך און האט זיך געשטעלט פארן מלך. /1:29 און דער מלך האט געשווארן און געזאגט: אזוי ווי עס לעבט {dn גאט}, וואס האט אויסגעלייזט  מיין זעל פון יעטוועדער צרה, /1:30 אז אזוי ווי איך האב דיר געשווארן ביי {dn יהוה} דעם {dn גאט} פון ישראל, אזוי צו זאגן: נאר דיין זון שלמה זאל קיניגן נאך מיר–אז אזוי וועל איך טאן היינטיקן טאג!
/1:31 האט בת־שבע זיך גענייגט מיטן פנים צו דער ערד, און זיך געבוקט צום מלך, און האט געזאגט: אייביק לעבן זאל מיין האר דער מלך דוד!
/1:32 און דער מלך דוד האט געזאגט: רופט מיר צדוק דעם כהן, און נתן דעם נביא, און בניהו דעם זון פון יהוידען. זיינען זיי געקומען פארן מלך, /1:33 און דער מלך האט צו זיי געזאגט: נעמט מיט אייך די קנעכט פון אייער האר, און זעצט ארויף מיין זון שלמהן אויף מיין מוילאייזעלין, און איר זאלט אים מאכן נידערן צום גיחון. /1:34  און זאל צדוק דער כהן און נתן דער נביא אים דארטן זאלבן פאר א מלך איבער ישראל. און איר זאלט בלאזן אין שופר, און זאגן: לעבן זאל דער מלך שלמה! /1:35 און איר זאלט ארויפגיין נאך אים, און ער זאל קומען און זיך זעצן אויף מיין טראן, און ער זאל קיניגן אויף מיין ארט, ווארום אים האב איך באפוילן פאר א פירשט איבער ישראל און איבער יהודה.
/1:36 האט בניהו דער זון פון יהוידען געענטפערט דעם מלך און האט געזאגט: אמן! אזוי זאל זאגן {dn יהוה} דער {dn גאט} פון מיין האר דעם מלך! /1:37 אזוי ווי {dn גאט} איז געווען מיט מיין האר דעם מלך, אזוי זאל ער זיין מיט שלמהן, און ער זאל גרייסן זיין טראן נאך מער פון דעם טראן פון מיין האר דעם מלך דוד.
/1:38 און צדוק דער כהן, און נתן דער נביא, און בניהו דער זון פון יהוידען, און די כרתים און די פלתים, האבן אראפגענידערט, און זיי האבן ארויפגעזעצט שלמהן אויף דער מוילאייזעלין פון מלך דוד, און האבן אים אראפגעפירט צו גיחון. /1:39 און צדוק דער כהן האט גענומען דעם הארן מיט אייל פון געצעלט, און ער האט געזאלבט שלמהן; און זיי האבן געבלאזן אין שופר, און דאס גאנצע פאלק האט געזאגט: לעבן זאל דער מלך שלמה! /1:40 און דאס גאנצע פאלק איז ארויפגעגאנגען נאך אים, און דאס פאלק האט געפייפט אויף פייפלען, און זיך געפרייט א גרויסע פרייד, און די ערד האט זיך געשפאלטן פון זייער ליארעם.
/1:41 און אדוניהו  און אלע פאררופענע וואס מיט אים האבן דאס דערהערט, ווען זיי האבן געענדיקט עסן. און ווי יואב האט דערהערט דעם קול פון שופר, אזוי האט ער געזאגט: וואס טומלט דער ליארעם פון שטאט?
/1:42 ווי ער רעדט נאך, ערשט יונתן דער זון פון אביתר דעם כהן קומט אן. האט אדוניהו געזאגט: קום אהער, ווארום א וווילער מענטש ביסטו, און גוטס וועסטו אנזאגן. /1:43 האט געענטפערט יונתן און געזאגט צו אדוניהון: פאר וואר, אונדזער האר דער מלך דוד האט געמאכט שלמהן פאר מלך. /1:44 און דער מלך האט געשיקט מיט אים צדוק דעם כהן, און נתן דעם נביא, און בניהו דעם זון פון יהוידען, און די כרתים און די פלתים, און זיי האבן אים  ארויפגעזעצט אויף דער מוילאייזעלין פון מלך. /1:45 און צדוק דער כהן און נתן דער נביא האבן אים געזאלבט פאר מלך ביים גיחון, און זיי זיינען ארויפגעגאנגען פון דארטן פריילעכע, און די שטאט האט געטומלט; דאס איז דער ליארעם וואס איר האט געהערט. /1:46 און שלמה האט זיך אויך געזעצט אויפן טראן פון דער מלוכה. /1:47 און אויך זיינען די קנעכט פון מלך געקומען ווינטשן אונדזער האר דעם מלך, אזוי צו זאגן: זאל דיין {dn גאט} באגיטיקן שלמהס נאמען נאך מער פון דיין נאמען,  און גרייסן זיין טראן נאך מער פון דיין טראן. /1:48 און אויך האט דער מלך אזוי געזאגט: געלויבט איז {dn יהוה} דער {dn גאט} פון ישראל, וואס האט היינט געגעבן ווער זאל זיצן אויף מיין טראן, און מיינע אויגן זעען עס.
/1:49 האבן אלע פארופענע וואס ביי אדוניהון אויפגעציטערט און זיי זיינען אויפגעשטאנען, און געגאנגען איטלעכער אויף זיין וועג. /1:50 און אדוניהו האט מורא געהאט פאר שלמהן, און ער איז אויפגעשטאנען, און איז געגאנגען און האט זיך אנגענומען אן די הערנער פון מזבח. 
/1:51 איז אנגעזאגט געווארן שלמהן, אזוי צו זאגן: זע, אדוניהו האט מורא פאר דעם מלך שלמה, און אט האט ער זיך  אנגעכאפט אן די הערנער פון מזבח, אזוי צו זאגן: זאל מיר דער מלך שלמה היינט שווערן, אויב ער וועט טייטן זיין קנעכט מיטן שווערד.
/1:52 האט שלמה געזאגט: אויב ער וועט זיין אן ארנטלעכער מענטש, וועט א האר פון אים ניט פאלן צו דער ערד; אויב אבער בייז וועט געפונען ווערן אין אים, וועט ער שטארבן.
/1:53 און דער מלך שלמה האט געשיקט, און מע האט אים אראפגענידערט פון מזבח; און ער איז געקומען, און האט זיך געבוקט צום מלך שלמה, און שלמה האט צו אים געזאגט: גיי אהיים.

/2:1 און די טעג פון דודן האבן גענענט צו שטארבן, און ער האט באפוילן זיין זון שלמהן, אזוי צו זאגן: /2:2 איך גיי אין דעם וועג פון דער גאנצער ערד, זאלסטו זיך שטארקן און זיין א מאן. /2:3 און זאלסט היטן די היטונג פון {dn יהוה} דיין {dn גאט}, צו גיין אין זיינע וועגן, צו היטן זיינע חוקים און זיינע געבאט און זיינע געזעצן און זיינע אנזאגן, אזוי ווי עס שטייט געשריבן אין תורת־משה, כדי זאלסט באגליקן אין אלץ וואס דו וועסט טאן, און אומעטום, וואס דו וועסט אהין זיך קערן; כדי {dn גאט} זאל מקיים זיין זיין ווארט וואס ער האט גערעדט וועגן מיר, אזוי צו זאגן: אויב דיינע קינדער וועלן אפהיטן זייער וועג צו גיין פאר מיר מיט אמת, מיט זייער גאנצן הארצן און מיט זייער גאנצער זעל–אזוי צו זאגן: וועט דיר ניט פארשניטן ווערן א מאן פון דעם טראן פון ישראל.
/2:5 און אויך ווייסטו וואס יואב דער זון פון צרויהן האט מיר געטאן, וואס ער האט געטאן צו די צוויי חיל־פירער פון ישראל, צו אבנר דעם זון פון נרן, און צו עמשא דעם זון פון יתרן, ווי ער האט זיי געהרגעט, און פארגאסן בלוט פון מלחמה אין שלום, און ארויפגעטאן בלוט פון מלחמה אויף זיין גארטל וואס אויף זיינע לענדן, און אויף זיינע שיך וואס אויף זיינע פיס. /2:6 דרום זאלסטו טאן לויט דיין חכמה, און זאלסט ניט לאזן זיינע גראע האר  נידערן בשלום אין קבר. /2:7 און מיט די קינדער פון ברזלי דעם גלעדער זאלסטו טאן חסד, און זיי זאלן זיין פון די וואס עסן ביי דיין טיש, ווארום זיי האבן זיך אויך דערנענטערט צו מיר, ווען איך בין אנטלאפן פון דיין ברודער אבשלומען. /2:8 און דא איז ביי דיר שמעי דער זון פון גראן, דער בנימינער פון בחורים, וואס האט מיך געשאלטן מיט טויטע קללות אין דעם טאג וואס איך בין געגאנגען קיין מחנים; און ער האט אראפגענידערט מיר אנטקעגן ביים ירדן, און איך האב אים געשווארן ביי {dn גאט}, אזוי צו זאגן: איך וועל דיך ניט טייטן מיטן שווערד. /2:9 און אצונד, זאלסט אים ניט שענקען, ווארום א קלוגער מענטש ביסטו, און וועסט וויסן וואס דו זאלסט טאן מיט אים; און זאלסט מאכן נידערן זיינע גראע האר מיט בלוט אין קבר.
/2:10 און דוד האט זיך געלייגט מיט זיינע עלטערן, און ער איז באגראבן געווארן אין דודס־שטאט. /2:11 און די טעג וואס דוד האט געקיניגט איבער ישראל זיינען געווען פערציק יאר. אין חברון האט ער געקיניגט זיבן יאר, און אין ירושלים האט ער געקיניגט דריי און דרייסיק יאר. 
/2:12 און שלמה איז געזעסן אויף דעם טראן פון זיין פאטער דודן, און זיין מלוכה האט זיך זייער באפעסטיקט.
/2:13 און אדוניהו דער זון פון חגיתן איז געקומען צו בת־שבען, שלמהס מוטער. האט זי צו אים געזאגט: איז דיין קומען אין פריד? האט ער געזאגט: אין פריד. /2:14 און ער האט געזאגט: איך האב א ווארט צו דיר. האט זי געזאגט: רעד. האט ער געזאגט: דו ווייסט אז די מלוכה האט מיר געקומט, און אויף מיר האבן גאנץ ישראל געקערט זייער פנים, צו ווערן מלך. אבער די מלוכה האט זיך אומגעדרייט און איז אנגעקומען צו  מיין ברודער, ווייל זי איז אים באשערט געווען פון {dn גאט}.  /2:16 און אצונד בעט איך פון דיר איין בקשה: זאלסט ניט אפשטויסן מיין פנים. האט זי צו אים געזאגט: רעד. /2:17 האט ער געזאגט: זאג, איך בעט דיך, דעם מלך שלמה–ווארום ער וועט ניט אפשטויסן דיין פנים–ער זאל מיר געבן אבישג פון שונם פאר א ווייב.  /2:18 האט בת־שבע געזאגט: גוט, איך וועל רעדן פון דיינעט וועגן צום מלך. 
/2:19 און בת־שבע איז געקומען צום מלך שלמה, צו רעדן צו אים פון אדוניהוס וועגן, און דער מלך איז אויפגעשטאנען איר אנטקעגן, און ער האט זיך צו איר געבוקט, און האט זיך געזעצט אויף זיין טראן, און געשטעלט א טראן פאר דעם מלכס מוטער, און זי האט זיך געזעצט אויף זיין רעכטער זייט. און זי האט געזאגט: איין קליינע בקשה בעט איך פון דיר: זאלסט ניט אפשטויסן מיין פנים. האט דער מלך צו איר געזאגט: בעט, מיין מוטער, ווארום איך וועל ניט אפשטויסן דיין פנים. האט זי געזאגט: זאל אבישג פון שונם געגעבן ווערן צו דיין ברודער אדוניהון פאר א ווייב. /2:22 האט געענטפערט דער מלך שלמה און געזאגט צו זיין מוטער: און פאר וואס בעטסטו אבישג פון שונם פאר אדוניהון? בעט פאר אים אויך די מלוכה, ווייל ער איז מיין עלטערער ברודער–פאר אים, פאר אביתר דעם כהן, און פאר יואב דעם זון פון צרויהן.
/2:23 און דער מלך שלמה האט געשווארן  ביי {dn גאט}, אזוי צו זאגן: זאל מיר {dn גאט} טאן אזוי און נאך מער, אז אום זיין לעבן האט אדוניהו גערעדט דאס דאזיקע ווארט! /2:24 און אצונד, אזוי ווי עס לעבט {dn גאט}, וואס האט מיך באפעסטיקט, און האט מיך ארויפגעזעצט אויף דעם טראן פון מיין פאטער דודן, און וואס האט מיר געמאכט א הויז אזוי ווי ער האט גערעדט, אז היינט מוז אדוניהו געטייט ווערן!
/2:25 און דער מלך שלמה האט געשיקט דורך דער האנט פון בניהו דעם זון פון יהוידען; און ער איז צוגעפאלן אויף אים, און ער איז געשטארבן.
26  און צו אביתר דעם כהן האט דער מלך געזאגט: גיי קיין ענתות צו דיינע פעלדער, ווארום דעם טויט ביסטו ווערט, אבער היינטיקן טאג וועל איך דיך ניט טייטן, ווייל דו האסט געטראגן דעם ארון פון {dn גאט דעם האר} פון מיין פאטער דודן, און ווייל דו האסט זיך געפלאגט אין אלץ וואס מיין פאטער האט זיך געפלאגט.
/2:27 און שלמה האט פארטריבן אביתרן פון זיין א כהן צו {dn גאט}; כדי עס זאל דערפילט ווערן דאס ווארט פון {dn גאט} וואס ער האט גערעדט אויף עליס הויז אין שילו.
/2:28 און ווי די הערונג איז אנגעקומען צו יואבן–ווארום יואב האט זיך גענייגט נאך אדוניהן, הגם נאך אבשלומען האט ער זיך ניט גענייגט–איז יואב אנטלאפן צום געצעלט פון {dn גאט}, און האט זיך אנגענומען אן די הערנער פון מזבח.
/2:29 איז אנגעזאגט געווארן דעם מלך שלמה, אז יואב איז אנטלאפן צו דעם געצעלט פון {dn גאט}, און אן איז ער ביים מזבח. און שלמה האט געשיקט בניהו דעם זון פון יהוידען, אזוי צו זאגן: גיי פאל־צו אויף אים.
/2:30 איז בניהו געקומען צו דעם געצעלט פון {dn גאט}, און ער האט צו אים געזאגט: אזוי האט געזאגט דער מלך: גיי ארויס. האט ער געזאגט: ניין, נייערט דא וועל איך שטארבן.
האט בניהו געבראכט דעם מלך א תשובה, אזוי צו זאגן: אזוי האט גערעדט יואב, און אזוי האט ער מיר געענטפערט. /2:31 האט דער מלך צו אים געזאגט: טו אזוי ווי ער האט גערעדט, און פאל־צו אויף אים; און זאלסט אים באגראבן, און אפטאן דאס אומזיסט בלוט וואס יואב האט פארגאסן, פון מיר און פון מיין פאטערס הויז. /2:32 און זאל {dn גאט} אומקערן זיין בלוט אויף זיין קאפ, פאר וואס ער איז אנגעפאלן אויף צוויי מענטשן גערעכטערע און בעסערע פון אים, און האט זיי געהרגעט מיטן שווערד, און מיין פאטער דוד האט ניט געוווסט: אבנר דעם זון פון נרן, דעם חיל־פירער פון ישראל, און עמשא דעם זון פון יתרן, דעם חיל־פירער פון יהודה. /2:33 און זייער בלוט זאל זיך אומקערן אויפן קאפ פון יואבן, און אויפן קאפ פון זיין זאמען אויף אייביק; און צו דודן און צו זיין זאמען, און צו זיין הויז און צו זיין טראן, זאל זיין פריד אויף אייביק פון {dn גאט}. 
/2:34 איז ארויסגעגאנגען בניהו דער זון פון יהוידען,  און ער איז צוגעפאלן אויף אים, און האט אים געטייט. און ער איז באגראבן געווארן אין זיין היים אין מדבר.
/2:35 און דער מלך האט אויפגעזעצט בניהו דעם זון פון יהוידען אויף זיין ארט איבערן חיל; און צדוק דעם כהן האט דער מלך אויפגעזעצט אויף אביתרס ארט.
/2:36 און דער מלך האט געשיקט און האט גערופן שמעין, און האט צו אים געזאגט: בוי דיר א הויז אין ירושלים, און זאלסט דארטן זיצן, און זאלסט פון דארטן ניט ארויסגיין אין ערגעץ. /2:37 און עס וועט זיין, אין דעם טאג וואס דו גייסט ארויס, און וועסט אריבערגיין דעם טייך קדרון, וויסן זאלסטו וויסן זיין, אז שטארבן וועסטו שטארבן; דיין בלוט וועט זיין אויף דיין קאפ. /2:38 האט שמעי געזאגט צום מלך: גוט איז דאס ווארט; אזוי ווי מיין האר דער מלך האט גערעדט, אזוי וועט דיין קנעכט טאן.
און שמעי איז געזעסן אין ירושלים פיל טעג. /2:39 אבער עס איז געווען צום סוף פון דריי יאר, זיינען  צוויי קנעכט פון שמעין אנטלאפן צו אכיש דעם זון פון מעכהן, דעם מלך פון גת, און מע האט אנגעזאגט שמעין, אזוי צו זאגן: זע, דיינע קנעכט זיינען אין גת. 
/2:40 איז אויפגעשטאנען שמעי, און האט אנגעזאטלט  זיין אייזל, און איז אוועק קיין גת צו אכישן זוכן זיינע קנעכט. און שמעי איז געגאנגען און  האט געבראכט זיינע קנעכט פון גת.
/2:41 איז אנגעזאגט געווארן שלמהן, אז שמעי איז געגאנגען פון ירושלים קיין גת, און האט זיך אומגעקערט. /2:42 און דער מלך האט געשיקט און האט גערופן שמעין, און האט צו אים געזאגט: האב איך דיך ניט באשווארן ביי {dn גאט}, און דיך געווארנט, אזוי צו זאגן: אין דעם טאג וואס דו גייסט ארויס, און וועסט גיין ערגעץ ווו, וויסן זאלסטו וויסן זיין, אז שטארבן וועסטו שטארבן? און דו האסט צו מיר געזאגט: גוט איז דאס ווארט; איך האב געהערט. /2:43 היינט פאר וואס האסטו ניט געהיט די שבועה פון {dn גאט}, און דעם באפעל וואס איך האב דיר באפוילן? /2:44 אויך האט דער מלך געזאגט צו שמעין: דו ווייסט אל דאס בייז וואס דיין הארץ האט געוווסט אז דו טוסט צו מיין פאטער דודן;  דרום זאל {dn גאט} אומקערן דיין בייז אויף דיין קאפ; /2:45 און דער מלך שלמה זאל זיין געבענטשט, און דער טראן פון דוד זאל זיין פעסט פאר {dn גאט} אויף אייביק.
/2:46 און דער מלך האט באפוילן בניהו דעם זון פון יהוידען, און ער איז ארויפגעגאנגען, און איז צוגעפאלן אויף אים, און ער איז געשטארבן.
און די מלוכה איז געווען באפעסטיקט אין דער האנט פון שלמהן.

/3:1 און שלמה האט זיך מתחתן געווען מיט פרעה דעם מלך פון מצרים, און ער האט גענומען פרעהס טאכטער, און האט זי געבראכט אין דודס־שטאט, ביז ער האט געענדיקט בויען זיין הויז, און דאס הויז פון {dn גאט}, און די מויער פון ירושלים רונד ארום.
/3:2 אבער דאס פאלק האט געשלאכט אויף די במות, ווארום א הויז צו דעם נאמען פון {dn גאט} איז ניט געבויט געווען ביז יענע טעג. /3:3 און שלמה האט ליב געהאט {dn גאט}, צו גיין אין די געזעצן פון זיין פאטער דודן; נאר ער האט געשלאכט און גערייכערט אויף די במות.
/3:4 און דער מלך איז געגאנגען קיין גבעון דארטן צו שלאכטן, ווארום דארטן איז געווען די גרויסע במה. טויזנט בראנדאפפער פלעגט שלמה אויפברענגען אויף יענעם מזבח.
/3:5 אין גבעון האט זיך {dn גאט} באוויזן צו שלמהן אין א חלום פון דער נאכט, און {dn גאט} האט געזאגט: בעט וואס איך זאל דיר געבן. /3:6 האט שלמה געזאגט: דו האסט געטאן מיט דיין קנעכט, מיין פאטער דודן, גרויס חסד, אזוי ווי ער איז געגאנגען פאר דיר מיט אמת און מיט גערעכטיקייט און מיט רעכטפארטיקייט פון הארצן קעגן דיר;  און האסט אים געהיט דעם דאזיקן גרויסן חסד, און האסט אים געגעבן א זון וואס זיצט אויף זיין טראן אזוי ווי היינטיקן טאג. /3:7 און אצונד, {dn יהוה} מיין {dn גאט}, דו האסט געמאכט דיין קנעכט פאר א מלך אויף דעם ארט פון מיין פאטער דודן, און איך בין א קליין יינגל, איך ווייס ניט ווו אויס און ווו איין. /3:8 און דיין קנעכט איז אין מיטן פון דיין פאלק וואס דו האסט אויסדערוויילט, א גרויס פאלק וואס קען ניט געציילט און ניט בארעכנט ווערן פון פילקייט. /3:9 דרום זאלסטו געבן דיין קנעכט א פארשטאנדיק הארץ, צו משפטן דיין פאלק, צו דערקענען צווישן גוטס און שלעכטס, ווארום ווער קען משפטן דאס דאזיקע גרויסע פאלק דיינס?
/3:10 און די זאך איז וווילגעפעלן אין די אויגן פון {dn גאט}, וואס שלמה האט געבעטן די דאזיקע זאך. /3:11 און {dn גאט} האט צו אים געזאגט: ווייל דו האסט געבעטן די דאזיקע זאך,  און ניט דו האסט דיר געבעטן פיל טעג, און ניט דו האסט דיר געבעטן עשירות, און ניט דו האסט געבעטן דאס לעבן פון דיינע פיינט, נייערט האסט דיר געבעטן שכל צו פארשטיין א משפט, /3:12 אט האב איך געטאן לויט דיין ווארט: זע, איך האב דיר געגעבן א קלוג און פארשטאנדיק הארץ, אז אזא ווי דו איז ניט געווען פאר דיר, און נאך דיר וועט ניט אויפשטיין אזא ווי דו. /3:13 און אויך וואס דו האסט ניט געבעטן האב איך דיר געגעבן: אי עושר אי כבוד אלע דיינע טעג, אז קיינער אזא ווי דו איז ניט געווען צווישן די מלכים. /3:14 און אז דו וועסט גיין אין מיינע וועגן צו היטן מיינע געזעצן און מיינע געבאט אזוי ווי דיין פאטער דוד איז געגאנגען, וועל איך דערלענגערן דיינע טעג.
/3:15 האט זיך אויפגעכאפט שלמה, ערשט עס איז א חלום. און ער איז געקומען קיין ירושלים, און האט זיך געשטעלט פאר דעם ארון פון גאטס בונד, און ער האט אויפגעבראכט בראנדאפפער, און געמאכט פרידאפפער, און געמאכט א מאלצייט פאר אלע זיינע קנעכט.
/3:16 דענצמאל זיינען געקומען צוויי פרויען זונות צו דעם מלך, און זיי האבן זיך געשטעלט פאר אים. /3:17 און איין פרוי האט געזאגט: איך בעט דיך, מיין האר, איך און די דאזיקע פרוי וווינען אין איין הויז, און איך האב געבארן מיט איר אין הויז.  /3:18 און עס איז געווען אויפן דריטן טאג נאך מיין געבערן, האט אויך די דאזיקע פרוי געבארן; און מיר זיינען געווען זאלבענאנד, קיין פרעמדער איז מיט אונדז ניט געווען אין הויז; בלויז מיר צוויי זיינען געווען אין הויז. /3:19 איז געשטארבן דאס קינד פון דער דאזיקער פרוי ביי נאכט, ווייל זי איז געלעגן אויף אים.  /3:20 איז זי אויפגעשטאנען אין מיטן נאכט, און האט אוועקגענומען מיין זון פון לעבן מיר, בעת דיין דינסט איז געשלאפן, און זי האט אים געלייגט אין איר בוזעם, און איר טויטן זון האט זי געלייגט אין מיין בוזעם. 
/3:21 און איך בין אויפגעשטאנען אין דער פרי אנצוזען מיין זון, ערשט ער איז טויט; אבער אז איך האב אים באטראכט אין דער פרי ערשט דאס איז ניט געווען מיין זון וואס איך האב געבארן.
/3:22 האט די אנדער פרוי געזאגט: ניין, נייערט מיין זון איז דער לעבעדיקער, און דיין זון דער טויטער. און די זאגט: ניין נייערט דיין זון איז דער טויטער, און מיין זון דער לעבעדיקער. און זיי האבן געטענהט  פארן מלך.
/3:23 האט דער מלך געזאגט: די זאגט: דאס איז מיין זון דער לעבעדיקער און דיין זון דער טויטער; און די זאגט: ניין, נייערט דיין זון איז דער טויטער, און מיין זון דער לעבעדיקער. /3:24 און דער מלך האט געזאגט: ברענגט מיר א שווערד. האט מע געבראכט א שווערד פארן מלך. /3:25 האט דער מלך געזאגט: צעשניידט דאס לעבעדיקע קינד אין צווייען, און גיט א העלפט צו איינער, און א העלפט צו דער אנדערער.
/3:26 האט גערעדט די פרוי וואס איר זון איז געווען דער לעבעדיקער, צום מלך–ווארום דאס הארץ האט איר פארקלעמט אויף איר זון–און זי האט געזאגט: איך בעט דיך, מיין האר, גיט איר דאס לעבעדיקע קינד, נאר טייטן זאלט איר עס ניט טייטן. און יענע זאגט: ניט מיר און ניט דיר זאל עס געהערן; שניידט!
/3:27 האט זיך אפגערופן דער מלך און געזאגט: גיט איר דאס לעבעדיקע קינד, און טייטן זאלט איר עס ניט טייטן; זי איז זיין מוטער.
/3:28 און גאנץ ישראל האבן געהערט דעם משפט וואס דער מלך האט געמשפט, און זיי האבן מורא געהאט פארן מלך, ווארום, זיי האבן געזען אז גאטס חכמה איז אין אים צו טאן גערעכטיקייט.
/4:1 און דער מלך שלמה איז געווען מלך איבער גאנץ ישראל.
/4:2 און דאס זיינען די הארן וואס ער האט געהאט: עזריהו דער זון פון צדוקן, דער כהן; /4:3 אליחורף און אחיה, די זין פון שישאן, שרייבערס; יהושפט דער זון פון אחילודן, דער דערמאנער; /4:4 און בניהו דער זון פון יהוידען, איבערן חיל; און צדוק און אביתר, כהנים;  /4:5 און עזריהו דער זון פון נתנען, איבער די געשטעלטע; און זבוד דער זון פון נתנען, און אויבערמאן, דעם מלכס חבר; /4:6 און אחישר, איבערן פאלאץ; און אדונירם דער זון פון עבדאן, איבערן צינדז.
/4:7 און שלמה האט געהאט צוועלף געשטעלטע איבער גאנץ ישראל, און זיי פלעגן אויסהאלטן דעם מלך און זיין הויז; א חודש אין יאר פלעגט איטלעכער דארפן אויסהאלטן. /4:8 און דאס זיינען זייערע נעמען: דער זון פון חורן, אין דעם געבערג פון אפרים. /4:9 דער זון פון דקרן אין מקץ און אין שעלבים, און בית־שמש, און אלאן־בית-חנן. /4:10 דער זון פון חסדן, אין ארובות; אונטער אים איז געווען שוכו, און דאס גאנצע לאנד חפר.  /4:11 דער זון פון אבינדבן, אין דער גאנצער געגנט פון דור; ער האט געהאט טפת די טאכטער פון שלמהן פאר א ווייב. /4:12 בענא דער זון פון אחילודן, אין תענך, און מגדו, און גאנץ בית־שאן וואס לעבן צרתן אונטער יזרעאל, פון בית־שאן ביז אבל־מחולה, ביז אויף יענער זיין יקמעם. /4:13 דער זון פון גברן, אין רמות־גלעד; אונטער אים זיינען געווען די דערפער פון יאיר דעם זון פון מנשהן, וואס אין גלעד;אונטער אים איז געווען די געגענט פון ארגוב וואס אין בשן, זעכציק גרויסע שטעט מיט מויערן און קופערנע ריגלען. /4:14 אחינדב דער זון פון עדאן, אין מחנים. 15 אחימעץ, אין נפתלי; ער אויך האט גענומען בשמת די טאכטער פון שלמהן פאר א ווייב. /4:16 בענא דער זון פון חושין, אין אשר, און בעלות. /4:17 יהושפט דער זון פון פרוחן, אין יששכר. /4:18 שמעי דער זון פון אלאן אין בנימין. /4:19 גבר דער זון פון אורין, אין לאנד גלעד, דעם לאנד פון סיחון דעם מלך פון אמורי, און פון עוג דעם מלך פון בשן. און איין געשטעלטער וואס איבערן גאנצן לאנד. 
/4:20 יהודה און ישראל זיינען געווען אזוי ווי דער זאמד וואס ביים ים אין פילקייט. זיי האבן געגעסן און געטרונקען און געווען פריילעך.
/5:1 און שלמה האט געוועלטיקט איבער אלע קיניגרייכן, פון דעם טייך ביז דעם לאנד פון די פלשתים, און ביז דעם געמארק פון מצרים. זיי האבן געבראכט אפגאב, און געדינט דעם מלך שלמה אלע טעג פון זיין לעבן.
/5:2 און די שפייזונג פון שלמהן פאר איין טאג איז געווען דרייסיק כור זעמלמעל, און זעכציק כור גראבע מעל, /5:3 צען פעטע רינדער, און צוואנציק רינדער פון דער פיטער, און הונדערט שאף, אחוץ הינדן, און הירשן, און דאמהירשן, און געשטאפטע קאפהענער. /5:4 ווארום ער האט געוועלטיקט איבער גאנץ דער זייט טייך, פון תפסח און ביז עזה, איבער אלע מלכים פון דער זייט טייך; און ער האט געהאט שלום פון אלע זיינע זייטן רונד ארום. /5:5 און יהודה און ישראל זיינען געזעסן אין זיכערקייט, איטלעכער אונטער זיין וויינשטאק און אונטער זיין פייגנבוים, פון דן ביז באר־שבע, אלע טעג פון שלמהן.
/5:6 און שלמה האט געהאט פערציק טויזנט שטאלן פערד פאר זיינע רייטוועגן, און צוועלף טויזנט רייטער. /5:7 און יענע געשטעלטע פלעגן אויסהאלטן דעם מלך שלמה, און איטלעכן וואס גענענט צום טיש פון מלך שלמה, איטלעכער אין זיין חודש; זיי פלעגן ניט פארפעלן קיין זאך. /5:8 אויך גערשטן און שטרוי פאר די פערד און פאר די יאגפערד פלעגן זיי ברענגען אין דעם ארט וווהין עס האט געהערט, איטלעכער לויט ווי ער האט געדארפט.
/5:9 און {dn גאט} האט געגעבן שלמהן חכמה און פארשטאנדיקייט זייער פיל, און ברייטקייט פון גייסט אזוי ווי דער זאמד וואס אויפן ברעג פון ים. /5:10 און שלמהס חכמה איז געווען גרעסער פון דער חכמה פון אלע קינדער פון מזרח, און פון אל דער חכמה פון מצרים. /5:11 און ער איז געווען קליגער פון אלע מענטשן, פון איתן דעם אזרחי, און הימן, און כלכול, און דרדע, די זין פון מחולן. און ער האט געהאט א שם צווישן אלע פעלקער רונד ארום. /5:12 און ער האט געזאגט דריי טויזנט משלים. און זיינע לידער זיינען געווען טויזנט מיט פינף. /5:13 און ער האט גערעדט איבער ביימער, פון דעם צעדער וואס אין לבנון און ביז דעם אזוב וואס וואקסט ארויס פון וואנט. און ער האט גערעדט איבער בהמות, און איבער פויגלען, און איבער שרצים, און איבער פישן. /5:14 און פון אלע אומות איז מען געקומען הערן שלמהס חכמה–פון אלע מלכים  פון דער ערד וואס האבן געהערט פון זיין חכמה.
/5:15 און חירם דער מלך פון צור האט געשיקט זיינע קנעכט צו שלמהן, ווארום ער האט געהערט אז מע האט אים געזאלבט פאר א מלך אויף זיין פאטערס ארט; ווייל א גוטער פריינט איז חירם געווען דודן אלע טעג.
/5:16 האט שלמה געשיקט צו חירמען, אזוי צו זאגן: /5:17 דו האסט געקענט מיין פאטער דודן, אז ער האט ניט געקאנט בויען א הויז צו דעם נאמען פון {dn יהוה} זיין {dn גאט} פון וועגן די מלחמות וואס האבן אים ארומגערינגלט, ביז {dn יהוה} האט זיי געגעבן אונטער די טריט פון מיינע פיס. /5:18 און אצונד האט {dn יהוה} מיין {dn גאט} מיך בארוט פון רונד ארום; ניטא קיין שטער און קיין בייז באגעגעניש.  /5:19 און אט טראכט איך צו בויען א הויז צו דעם נאמען פון {dn יהוה} מיין {dn גאט}, אזוי ווי {dn יהוה} האט גערעדט צו מיין פאטער דודן, אזוי צו זאגן: דיין זון וואס איך וועל געבן אויף דיין טראן אויף דיין ארט,  ער וועט בויען דאס הויז צו מיין נאמען, /5:20 און אצונד, באפעל מע זאל אויסהאקן פאר מיר צעדערן פון לבנון, און מיינע קנעכט וועלן זיין מיט דיינע קנעכט; און דעם לוין פון דיינע קנעכט וועל איך דיר געבן וויפיל דו וועסט זאגן: ווארום דו ווייסט אז צווישן אונדז איז ניטא קיינער וואס פארשטייט צו האקן האלצן אזוי ווי די צידונים.
/5:21 און עס איז געווען, ווי חירם האט געהערט די ווערטער פון שלמהן, אזוי האט ער זיך זייער דערפרייט, און ער האט געזאגט: געלויבט איז {dn יהוה} היינט, וואס ער האט געגעבן דודן א קלוגן זון איבער דעם דאזיקן גרויסן פאלק. /5:22 און חירם האט געשיקט צו שלמהן, אזוי צו זאגן: איך האב געהערט וואס דו האסט געשיקט צו מיר; איך וועל טאן אל דיין פארלאנג, אין צעדערהאלץ און אין ציפרעסנהאלץ. /5:23 מיינע קנעכט וועלן זיי אראפנידערן פון לבנון צום ים, און איך וועל זיי מאכן אין פליטן צו גיין מיטן ים ביז דעם ארט וואס דו וועסט מיר אנווייזן, און דארטן וועל איך זיי פאנאנדעררייסן, און דו וועסט זיי אוועקנעמען. און דו וועסט טאן מיין פארלאנג צו געבן ברויט פאר מיין הויז.
24 און חירם האט געגעבן שלמהן צעדערהאלץ און ציפרעסנהאלץ לויט אל זיין פארלאנג. /5:25 און שלמה האט געגעבן חירמען צוואנציק טויזנט כור ווייץ, שפייז פאר זיין הויז, און צוואנציק כור געשלאגענע אייל. אזוי פלעגט שלמה געבן חירמען יאר אין יאר.
/5:26 און {dn גאט} האט געגעבן שלמהן חכמה אזוי ווי ער האט אים געזאגט. און עס איז געווען שלום צווישן חירמען און צווישן שלמהן; און זיי האבן ביידע געשלאסן א בונד.
/5:27 און דער מלך שלמה האט אויפגענומען א צינדז פון גאנץ ישראל, און דער צינדז איז געווען דרייסיק טויזנט מאן. /5:28 און ער האט זיי געשיקט אויפן לבנון צו צען טויזנט מאן א חודש, געביטן: איין חודש פלעגן זיי זיין אויפן לבנון צוויי חדשים אין דער היים. און אדונירם איז געווען איבער דעם צינדז.
/5:29 און שלמה האט געהאט זיבעציק טויזנט לאסטטרעגער, און אכציק טויזנט שטיינהעקער אין די בערג. /5:30 אחוץ שלמהס איבערגעשטעלטע וואס איבער דער ארבעט, דריי טויזנטז און דריי הונדערט, וואס האבן געוועלטיקט איבער דעם פאלק וואס טוט די ארבעט.
/5:31 און דער מלך האט באפוילן, און מע האט אויסגעבראכן גרויסע שטיינער, טייערע שטיינער, צו גרונטפעסטן דאס הויז מיט געהאקטע שטיינער. /5:32 און די בוימיינסטערס פון חירמען און די גבלער האבן זיי ארומגעהאקט, און האבן צוגעגרייט די האלצן און די שטיינער אויף צו בויען דאס הויז.

/6:1 און עס איז געווען, אין פיר הונדערט און אכציקסטן יאר נאך דעם ווי די קינדער פון ישראל זיינען ארויסגעגאנגען פון לאנד מצרים, אין פירטן יאר פון שלמהס מלוכה איבער ישראל, אין חודש זיו–דאס איז דער צווייטער חודש–האט ער אנגעהויבן בויען דאס הויז צו {dn גאט}.
/6:2 און דאס הויז וואס שלמה המלך האט געבויט צו {dn גאט}, איז געווען זעכציק איילן זיין לענג, און צוואנציק איילן זיין ברייט,  און דרייסיק איילן זיין הייך. /6:3 און דער פאליש פאר דעם היכל פון הויז איז געווען צוואנציק איילן זיין לענג, פאר ברייט פון דעם הויז, צען איילן זיין ברייט פאר [לענג פון] דעם הויז.  /6:4 און ער האט געמאכט אין הויז פענצטער אינעווייניק ברייט און אויסנווייניק שמאל. /6:5 און ער האט געבויט אן דער וואנט פון הויז אן אנבוי, רונד ארום די ווענט פון הויז, רונד ארום דעם היכל און דעם דביר; און ער האט געמאכט זייטקאמערן רונד ארום. דער אונטערשטער [שטאק פון דעם] אנבוי, איז פינף איילן געווען זיין ברייט,  און דער מיטלסטער, זעקס איילן זיין ברייט, און דער דריטער, זיבן איילן זיין ברייט, ווארום פארמינערונגען האט ער געמאכט אין דעם הויז צו דערויסן צו רונד ארום, כדי [די באלקנס] זאלן זיך ניט דארפן האלטן אין די ווענט פון הויז. –/6:7 און דאס הויז ווען עס איז געבויט געווארן, איז געבויט געווארן פון שטיינער פארטיק געמאכט ביים ארויסהאקן; און קיין האמערס און קיין האק, קיין שום אייזנגעצייג איז ניט געהערט געווארן אין דעם הויז, ווען עס איז געבויט געווארן. –/6:8 דער איינגאנג צו די אונטערשטע זייטקאמערן איז געווען אויף דער רעכטער זייט פון הויז, און אויף שווינדלטרעפ איז מען ארויפגעגאנגען צו די מיטלסטע, און פון די מיטלסטע צו די דריטע.
/6:9 און ער האט אויסגעבויט דאס הויז, און האט עס פארענדיקט; און ער האט באדעקט דאס הויז מיט באלקנס און ברעטער פון צעדערן. /6:10 און ער האט געבויט דעם אנבוי אן דעם גאנצן הויז, פינף איילן די הייך [פון איטלעכן שטאק]; און עס האט זיך געהאלטן אן הויז אויף צעדערנהאלץ.
/6:11 און דאס ווארט פון {dn גאט} איז געווען צו שלמהן, אזוי צו זאגן: /6:12 דאס דאזיקע הויז וואס דו בויסט–אויב דו וועסט גיין אין מיינע חוקים, און מיינע געזעצן וועסטו טאן, און וועסט היטן אלע מיינע געבאט צו גיין אין זיי, וועל איך מקיים זיין אויף דיר מיין צוזאג וואס איך האב צוגעזאגט דיין פאטער דודן. /6:13 און איך וועל רוען צווישן די קינדער פון ישראל, און וועל ניט פארלאזן מיין פאלק ישראל.
/6:14 אזוי האט שלמה אויפגעבויט דאס הויז, און האט עס פארענדיקט. /6:15 און ער האט געבויט די ווענט פון דעם הויז אינעווייניק מיט ברעטער פון צעדערן; פון באדעם פון הויז ביז די באלקנס פון סופים האט ער באדעקט מיט האלץ פון אינעווייניק; און ער האט באדעקט דעם באדעם  פון הויז מיט ברעטער פון ציפרעסן. /6:16 און ער האט געבויט צוואנציק איילן פון דעם הינטערשטן טייל פון הויז מיט ברעטער פון צעדערן, פון באדעם ביז די באלקנס; און ער האט עס זיך געבויט פון אינעווייניק, פאר א דביר, פאר א קדשי־קדשים.  /6:17 און פערציק איילן [לאנג] איז געווען דאס הויז, דאס איז דער היכל פון פארנט. /6:18 און דאס צעדערהאלץ אויפן הויז אינעווייניק איז געווען א געשניץ פון קנעפ און געעפנטע קווייטן. אלץ איז געווען צעדער, קיין שטיין האט זיך ניט ארויסגעזען. /6:19 און דעם דביר אינעווייניק אין הויז האט ער צוגעגרייט אויף אריינשטעלן אהין דעם ארון פון גאטס בונד. /6:20 און אינעווייניק פון דביר איז געווען צוואנציק איילן די לענג, און צוואנציק איילן די ברייט, און צוואנציק איילן איז געווען זיין הייך; און ער האט אים איבערגעצויגן מיט עכטן גאלד. און ער האט באדעקט דעם מזבח מיט צעדערהאלץ. /6:21 אזוי האט שלמה איבערגעצויגן דאס הויז פון אינעווייניק מיט עכטן גאלד; און ער האט פארצויגן גילדערנע קייטן פאר דעם דביר; און ער האט עס איבערגעצויגן מיט גאלד. /6:22 און דאס גאנצע הויז האט ער איבערגעצויגן מיט גאלד, ביז דאס גאנצע הויז איז געווען געענדיקט; אויך דעם גאנצן מזבח וואס ביים דביר האט ער איבערגעצויגן מיט גאלד.
/6:23 און ער האט געמאכט אין דביר צוויי כרובים פון איילבוימהאלץ, צען איילן די הייך פון איטלעכן. /6:24 און פינף איילן איז געווען איין פליגל פון א כרוב, און פינף איילן דער צווייטער פליגל פון א כרוב; /6:27 און ער האט אריינגעשטעלט די כרובים אין דעם אינעווייניקסטן הויז. און מע האט געמאכט די פליגלען פון די כרובים אויסגעשפרייט, און דער פליגל פון איינעם האט אנגערירט איין וואנט, און דער פליגל פון צווייטן כרוב האט אנגערירט די צווייטע וואנט; און זייערע פליגלען האבן זיך אנגערירט אין מיטן הויז א פליגל אן א פליגל. /6:28 און ער האט איבערגעצויגן די כרובים מיט גאלד.
/6:29 און אלע ווענט פון דעם הויז רונד ארום, האט ער אויסגעשניצט מיט געשניצן פון כרובים און טייטלביימער און געעפנטע קווייטן, פון אינעווייניק און אויסנווייניק. /6:30 און דעם דיל פון הויז האט ער איבערגעצויגן מיט גאלד, אינעווייניק און אויסנווייניק. /6:31 און פאר דעם איינגאנג פון דביר האט ער געמאכט טירן פון איילבוימהאלץ; דער טירגעשטעל מיט די ביישטידלעך איז אויסגעקומען פינפעקעכדיק. /6:32 און אויף די צוויי טירן פון איילבוימהאלץ האט ער אויסגעשניצט געשניצן פון כרובים און טייטלביימער און געעפנטע קווייטן, און איבערגעצויגן מיט גאלד; און ער האט אויסגעקלאפט דאס גאלד אויף די כרובים און אויף די טייטלביימער. /6:33 און דעס גלייכן האט ער געמאכט פאר דעם איינגאנג פון היכל, ביישטידלעך פון איילבוימהאלץ, פירעקעכדיק; /6:34 און צוויי טירן פון ציפרעסנהאלץ; די צוויי פליגלען פון איין טיר האבן זיך צונויפגעלייגט, און די צוויי פליגלען פון דער אנדער טיר האבן זיך צונויפגעלייגט. /6:35 און ער האט אויסגעשניצט כרובים און טייטלביימער און געעפנטע קווייטן, און האט איבערגעצויגן מיט גאלד ארויפגעפאסט אויפן איינגעשניצטן.
/6:36 און ער האט געבויט דעם אינעווייניקסטן הויף פון דריי ציילן געהאקטע שטיינער, און א צייל געדעקטע באלקנס.
/6:37 אין פירטן יאר איז געלייגט געווארן דער גרונטפעסט פון גאטס הויז, אין מאנאט זיו. /6:38 און אין עלפטן יאר, אין מאנאט בול–דאס איז דער אכטער חודש–איז געענדיקט געווארן דאס הויז אין אלע זיינע טיילן, און לויט אלץ ווי עס האט באדארפט צו זיין. און ער האט עס געבויט זיבן יאר.

/7:1 און אין זיין אייגן הויז האט שלמה געבויט דרייצן יאר, ביז ער האט פארענדיקט זיין גאנץ הויז. /7:2 און ער האט געבויט דאס הויז פון לבנון־וואלד. הונדערט איילן זיין לענג, און פופציק איילן זיין ברייט, און דרייסיק איילן זיין הייך, אויף פיר ציילן צעדערזיילן, מיט צעדערבאלקנס אויף די זיילן. /7:3 און עס איז געווען באדעקט מיט צעדערהאלץ פון אויבן, איבער די זייטקאמערן וואס אויף די פינף און פערציק זיילן, פופצן אין א צייל. /7:4 און באלקנס זיינען געווען דריי ציילן; און א דורכבליק קעגן א דורכבליק דריי מאל. /7:5 און אלע טירן מיט די ביישטידלעך זיינען געווען פירעקעכדיק אין געשטעל; און א דורכבליק קעגן א דורכבליק דריי מאל.
/7:6 און דאס פאדערהויז פון זיילן האט ער געמאכט: פופציק איילן זיין לענג, און דרייסיק איילן זיין ברייט, מיט א פירהויז פאר זיי, מיט זיילן און א באלקנדעכל פאר זיי.
/7:7 און ער האט געמאכט דאס פאדערהויז פון טראן וואס ער זאל דארטן משפטן, דאס פאדערהויז פון משפט: און עס איז געווען באדעקט מיט צעדערהאלץ פון באדעם ביז באדעם.
/7:8 און זיין הויז וואס ער איז דארטן געזעסן, אין אן אנדער הויף, אינעווייניק־צו פון פאדערהויז, איז געווען פון דער אייגענער ארבעט. ער האט אויך געמאכט א הויז פאר פרעהס טאכטער וואס שלמה האט גענומען, אזוי ווי דאס דאזיקע פאדערהויז.
/7:9 דאס אלץ איז געווען פון טייערע שטיינער, לויט די מאסן פון געהאקטע שטיינער, ארומגעזעגט  מיט א זעג פון אינעווייניק און פון אויסנוועניק; און פון גרונטפעסט ביז געזימס, און דרויסן ביזן גרויסן הויף. /7:10 און עס איז געווען געגרונטפעסט מיט טייערע שטיינער, גרויסע שטיינער, שטיינער פון צען איילן, און שטיינער פון אכט איילן. /7:11 און פון אויבן זיינען געווען טייערע שטיינער, לויט די מאסן פון געהאקטע שטיינער, און צעדערהאלץ. /7:12 און דער גרויסער הויף רונד ארום איז געווען פון דריי ציילן געהאקטע שטיינער, און א צייל צעדערבאלקנס: דעס גלייכן פאר דעם אינעווייניקסטן הויף פון גאטס הויז, און פאר דעם פאליש פון הויז.
/7:13 און דער מלך שלמה האט געשיקט און האט גענומען חירמען פון צור. /7:14 ער איז געווען דער זון פון א פרוי, אן אלמנה, פון שבט נפתלי, און זיין פאטער איז געווען א מאן פון צור, א קופערשמיד; און ער איז געווען פול מיט חכמה און פארשטאנדיקייט און קענשאפט צו מאכן אלערליי ארבעט אין קופער, און ער איז געקומען צום מלך שלמה, און האט געמאכט זיין גאנצע ארבעט.
/7:15 און ער האט אויסגעפורעמט די צוויי זיילן פון קופער; אכצן איילן איז געווען די הייך פון איין זייל, און א פאדים פון צוועלף איילן האט [אים] ארומגערינגלט; [און אזוי] דער צווייטער זייל. /7:16 און צוויי קרוינען האט ער געמאכט ארויפצוטאן אויף די קעפ פון די זיילן, אויסגעגאסן פון קופער; פינף איילן די הייך פון איין קרוין, און פינף איילן די הייך פון דער צווייטער קרוין: /7:17 מיט נעצן פון פלעכטארבעט, שנורן פון געקייטלטער ארבעט,  פאר די קרוינען וואס אויף די קעפ פון די זיילן; זיבן פאר איין קרוין, און זיבן פאר דער צווייטער קרוין. /7:18 אזוי האט ער געמאכט די זיילן; און צוויי ציילן רונד ארום אויף איין נעץ צו באדעקן די קרוינען וואס אויבן איבער די מילגרוימען;  און אזוי האט ער געמאכט פאר דער צווייטער קרוין. /7:19 און די קרוינען וואס אויף די קעפ פון די זיילן אין דעם פאליש זיינען געווען פון ליליענארבעט, פיר איילן. /7:20 און די קרוינען אויף די צוויי זיילן זיינען אויך געווען פון אויבן אקעגן דעם בויך וואס צו דער זייט פון דער נעץ. און די מילגרוימען זיינען געווען צוויי הונדערט, אין ציילן רונד ארום אויף דער צווייטער קרוין. /7:21 און ער האט אויפגעשטעלט די זיילן ביים פאליש פון היכל; און ער האט אויפגעשטעלט דעם רעכטן זייל, און גערופן זיין נאמען יכין; און ער האט אויפגעשטעלט דעם לינקן זייל, און גערופן זיין נאמען בועז. /7:22 און אויף די קעפ פון די זיילן איז געווען ליליענארבעט. אזוי איז פארענדיקט געווארן די ארבעט פון די זיילן.
/7:23 און ער האט געמאכט דעם ים, א געגאסענעם, צען איילן פון ראנד צו ראנד, קיילעכדיק רונד ארום, און פינף איילן זיין הייך; און א שנור פון דרייסיק איילן האט אים ארומגערינגלט רונד ארום. /7:24 און אונטער זיין ראנד רונד ארום האבן אים ארומגערינגלט קנעפ צען איילן, ארומצירקלענדיק דעם ים רונד ארום; אין צוויי ציילן זיינען געווען די קנעפ, אויסגעגאסן אין איין גוס מיט אים. /7:25 ער  איז געשטאנען אויף צוועלף רינדער; דריי געקערט צו צפון, און דריי געקערט צו מערב, און דריי געקערט צו דרום, און דריי געקערט צו מזרח. און דער ים איז געווען איבער זיי פון אויבן. און אלע זייערע הינטערלייבער זיינען געווען אינעווייניק־צו. /7:26 און זיין גרעב איז געווען א האנטברייט; און זיין ראנד איז געווען אזוי ווי די ארבעט פון דעם ראנד פון א בעכער, ווי א ליליענבלום. צוויי טויזנט בת האט ער געהאלטן.
/7:27 און ער האט געמאכט די צען געשטעלן פון קופער; פיר איילן איז געווען די לענג פון איטלעכן געשטעל, און פיר איילן זיין ברייט, און דריי איילן זיין הייך. /7:28 און אזוי איז געווען די ארבעט פון די געשטעלן; זיי האבן געהאט ראמען, און די ראמען זיינען געווען צווישן לייסטן. /7:29 און אויף די ראמען וואס צווישן די לייסטן זיינען געווען לייבן, רינדער, און כרובים; און אזוי איז געווען אויף די לייסטן פון אויבן; און אונטער די לייבן און די רינדער זיינען געווען קרענץ פון אראפגעהאנגענער ארבעט. /7:30 און פיר קופערנע רעדער זיינען געווען צו איטלעכן געשטעל, און קופערנע אקסן; און זיינע פיר ווינקלען–צו זיי זיינען געווען אקסלען; אונטער דעם האנטפאס זיינען די אקסלען געווען אויסגעגאסן, מיט קרענץ ביי דער זייט פון איטלעכן. /7:31 און זיין עפענונג אינעווייניק אין דער קרוין און איבער איר איז געווען אן אייל די הייך; און איר עפענונג איז געווען קיילעכדיק, ווי די ארבעט פון א פוסגעשטעל, אן אייל און א האלב; און אויך אויף איר עפענונג זיינען געווען אויסקריצונגען; און זייערע ראמען זיינען געווען פירעקעכדיק, ניט רונד. /7:32 און די פיר רעדער זיינען געווען אונטער די ראמען, און די אקסן פון די רעדער זיינען געווען אין דעם געשטעל; און די הייך פון א ראד איז געווען אן אייל און א האלבע אייל. /7:33 און די ארבעט פון די רעדער איז געווען אזוי ווי די ארבעט פון א ראד פון א וואגן; זייערע אקסן, און זייערע רייפן, און זייערע פלעקלעך, און זייערע אקסרעדלעך, אלץ איז געווען געגאסן. /7:34 און פיר אקסלען זיינען געווען צו די פיר ווינקלען פון איטלעכן געשטעל; פון געשטעל גופא זיינען געווען זיינע אקסלען. /7:35 און אויבן אין געשטעל איז געווען קיילעכדיק רונד ארום א האלבע אייל די הייך. און אויבן אויפן געשטעל זיינע הענטלעך און זיינע ראמען זיינען געווען פון אים גופא. 36 און ער האט אויסגעקריצט אויף די פלעכן פון זיינע הענטלעך, און אויף זיינע לייסטן, כרובים, לייבן, און טייטלביימער, ווי נאך דעם בלייז פון איטלעכן, און קרענץ רונד ארום. /7:37 אזוי האט ער געמאכט די צען געשטעלן; איין גוס, איין מאס, איין שניט, פאר זיי אלעמען.
/7:38 און ער האט געמאכט צען האנטפאסן פון קופער; פערציק בת האט געהאלטן איטלעכער האנטפאס; איין האנטפאס אויף איטלעכן געשטעל פון די צען געשטעלן. /7:39 און ער האט אוועקגעשטעלט די געשטעלן, פינף אויף דער רעכטער זייט פון הויז, און פינף אויף דער לינקער זייט פון הויז. און דעם ים האט ער אוועקגעשטעלט אויף דער רעכטער זייט פון הויז צו מזרח, אקעגן דרום.
/7:40 און חירם האט געמאכט די טעפ און די שופלען און די שפרענגבעקנס.
און חירם האט געענדיקט מאכן די גאנצע ארבעט וואס ער האט געטאן פאר דעם מלך שלמה אין גאטס הויז: /7:41 די צוויי זיילן, און די צוויי בעקנס פון די קרוינען וואס אויף די קעפ פון די זיילן; און די צוויי נעצן צו באדעקן די צוויי בעקנס פון די קרוינען וואס אויף די קעפ פון די זיילן; /7:42 און די פיר הונדערט מילגרוימען פאר די צוויי נעצן, צוויי ציילן מילגרוימען פאר איטלעכער נעץ, צו באדעקן די צוויי קיילעכדיקע קרוינען וואס איבער די זיילן; /7:43 און די צען געשטעלן, און די צען האנטפאסן אויף די געשטעלן; /7:44 און דעם איין ים, און די צוועלף רינדער אונטער דעם ים; /7:45 און די טעפ און די שופלען און די שפרענגבעקנס. און אלע די דאזיקע כלים וואס חירם האט געמאכט פאר דעם מלך שלמה אין גאטס הויז זיינען געווען פון באלקן קופער. /7:46 אין דער געגנט פון ירדן האט זיי דער מלך אויסגעגאסן, אין געדיכטער ערד, צווישן סוכות  און צווישן צרתן.  /7:47 און שלמה האט געלאזט די אלע כלים [ניט געווויגן], פון זייער גרויס פילקייט; ניט צו בארעכענען איז געווען די וואג פון דעם קופער. 
/7:48 און שלמה האט געמאכט אלע כלים וואס אין גאטס הויז: דעם גילדערנעם מזבח, און דעם טיש וואס אויף אים איז דאס ברויט פון אנגעזיכט, פון גאלד. /7:49 און די מנורות, פינף פון דער רעכטער זייט, און פינף פון דער לינקער זייט, פאר דעם דביר, פון עכטן גאלד; און די בלומען, און די רערלעך, און די צווענגלעך, פון גאלד; /7:50 און די בעקנס, און די שנייצמעסערס, און די שפרענגבעקנס, און די שאלן, און די פייערפאנען, פון עכטן גאלד; און די געלענקן פאר די טירן פון דעם אינעווייניקסטן הויז, פאר דעם קדשי־קדשים, און פאר די טירן פון דעם הויז, פאר דעם היכל, פון גאלד.
/7:51 און די גאנצע ארבעט וואס דער מלך שלמה האט געמאכט אין גאטס הויז, איז געענדיקט געווארן. און שלמה האט געבראכט די געהייליקטע זאכן פון זיין פאטער דודן, דאס זילבער, און דאס גאלד, און די כלים, און אריינגעגעבן אין די שאצקאמערן פון גאטס הויז.

/8:1 דענצמאל האט שלמה איינגעזאמלט די עלטסטע פון ישראל, און אלע הויפטלייט פון די שבטים, די פירשטן פון די פאטערהייזער פון די קינדער פון ישראל, צו מלך שלמה קיין ירושלים, כדי ארויפצוברענגען דעם ארון פון גאטס בונד פון דודס־שטאט, דאס איז ציון.  /8:2 און אלע מענער פון ישראל האבן זיך איינגעזאמלט צום מלך שלמה אויף יום־טוב, אים מאנאט אתנים, דאס איז דער זיבעטער חודש. /8:3 און אלע עלטסטע פון ישראל זיינען געקומען, און די כהנים האבן געטראגן דעם ארון. /8:4 זיי האבן ארויפגעבראכט דעם ארון פון {dn גאט}, און דעם אהל־מועד, און אלע הייליקע כלים וואס אין געצעלט–די כהנים און די לויים האבן זיי ארויפגעבראכט. /8:5 און דער מלך שלמה און מיט אים די גאנצע עדה פון ישראל וואס איז זיך צונויפגעקומען ביי אים, זיינען געווען פאר דעם ארון, שלאכטנדיק שאף און רינדער, וואס האבן ניט געקענט געציילט ווערן און ניט באטראכט ווערן פון פילקייט. /8:6 און די כהנים האבן אריינגעבראכט דעם ארון פון גאטס בונד אויף זיין ארט, אין דעם דביר פון הויז, אין קדשי־קדשים, אונטער די פליגלען פון די כרובים. /8:7 ווארום די כרובים האבן אויסגעשפרייט די פליגלען איבער דעם ארט פון ארון, און די כרובים האבן געשירעמט איבער דעם ארון און איבער זיינע שטאנגען פון אויבן. /8:8 און די שטאנגען זיינען געווען אזוי לאנג אז די שפיצן פון די שטאנגען זיינען געזען געווארן פון הייליקטום פארן דביר, אבער זיי זיינען ניט געזען געווארן ווייטער ארויס. און זיי זיינען דארטן געבליבן ביז אויף היינטיקן טאג. /8:9 גארנישט איז אין ארון געווען, נאר די צוויי שטיינערנע לוחות וואס משה האט אהין אריינגעלייגט אין חורב, בעת {dn גאט} האט געשלאסן א בונד מיט די קינדער פון ישראל, ווען זיי זיינען ארויסגעגאנגען פון לאנד מצרים.
/8:10 און עס איז געווען, ווי די כהנים זיינען ארויסגעגאנגען פון הייליקטום, אזוי האט א וואלקן אנגעפילט דאס הויז פון {dn גאט}. /8:11 און די כהנים האבן ניט געקענט זיך שטעלן טאן דעם דינסט פון וועגן דעם וואלקן, ווארום די פראכט פון {dn גאט} האט אנגעפילט דאס הויז פון {dn גאט}.
/8:12 דענצמאל האט שלמה געזאגט:
{dn גאט} האט געזאגט אין וואלקן צו רוען;
/8:13 האב איך בויען געבויט דיר א הויז פאר א וווינונג,
אן ארט דיר צו זיצן אויף אייביק.
/8:14 און דער מלך האט אומגעדרייט זיין פנים, און האט געבענטשט די גאנצע איינזאמלונג פון ישראל, און די גאנצע איינזאמלונג פון ישראל איז געשטאנען. /8:15 און ער האט געזאגט: געלויבט איז {dn יהוה} דער {dn גאט} פון ישראל, וואס האט מיט זיין מויל גערעדט צו מיין פאטער דודן, און מיט זיין האנט דערפילט, אזוי צו זאגן:  פון דעם טאג וואס איך האב ארויסגעצויגן מיין פאלק, ישראל, פון מצרים, האב איך ניט אויסדערוויילט קיין שטאט פון אלע שבטים פון ישראל אויף צו בויען א הויז אז מיין נאמען זאל דארטן זיין, אבער איך האב אויסדערוויילט דודן צו זיין איבער מיין פאלק ישראל. /8:17 און עס איז געווען אין הארצן פון מיין פאטער דודן צו בויען א הויז צו דעם נאמען פון {dn יהוה} דעם {dn גאט} פון ישראל. /8:18 אבער {dn גאט} האט געזאגט צו מיין פאטער דודן: אזוי ווי דו האסט געהאט אין הארצן צו בויען א הויז צו מיין נאמען, האסטו גוט געטאן וואס דו האסט דאס געהאט אין הארצן. /8:19 אבער ניט דו וועסט בויען דאס הויז, נייערט דיין זון וואס גייט ארויס פון דיינע לענדן, ער וועט בויען דאס הויז צו מיין נאמען. /8:20 און {dn גאט} האט מקיים געווען זיין צוזאג וואס ער האט צוגעזאגט, און איך בין אויפגעשטאנען אויף מיין פאטער דודס ארט, און איך האב זיך געזעצט אויף דעם טראן פון ישראל, אזוי ווי {dn גאט} האט געזאגט, און איך האב געבויט דאס הויז צו דעם נאמען פון {dn יהוה} דעם {dn גאט} פון ישראל. /8:21 און איך האב דארטן געמאכט אן ארט פאר דעם ארון, וואס דארטן איז דער בונד פון {dn גאט}, וואס ער האט געשלאסן מיט אונדזערע עלטערן, ווען ער האט זיי ארויסגעצויגן פון לאנד מצרים.
/8:22 און שלמה האט זיך געשטעלט פאר דעם מזבח פון {dn גאט}, אקעגן דער גאנצער איינזאמלונג פון ישראל, און האט אויסגעשפטרייט זיינע הענט צום הימל. /8:23 און ער האט געזאגט: {dn יהוה} דו {dn גאט} פון ישראל, ניטא אין הימל אויבן אדער אויף דער ערד אונטן א {dn גאט} ווי דו, וואס היטסט דעם בונד און די גענאד צו דיינע קנעכט וואס גייען פאר דיר מיט זייער גאנצן הארצן; /8:24 וואס האסט געהיט דיין קנעכט, מיין פאטער דודן, דאס וואס דו האסט אים צוגעזאגט; און מיט דיין מויל האסטו גערעדט, און מיט דיין האנט דערפילט, אזוי ווי היינטיקן טאג. /8:25 און אצונד, {dn יהוה} דו {dn גאט} פון ישראל, האלט דיין קנעכט, מיין פאטער דודן, דאס ווארט דו האסט צו אים גערעדט, אזוי צו זאגן: עס וועט דיר ניט פארשניטן ווערן פון פאר מיר א מאן צו זיצן אויף דעם טראן פון ישראל, אויב נאר דיינע קינדער וועלן היטן זייער וועג, צו גיין פאר מיר אזוי ווי דו ביסט געגאנגען פאר מיר. /8:26 און אצונד, {dn גאט} פון ישראל, זאל, איך בעט דיך, באווערט ווערן דיין צוזאג וואס דו האסט צוגעזאגט דיין קנעכט, מיין פאטער דודן.
/8:27 ווארום קען אין דער אמתן {dn גאט} וווינען אויף דער ערד? אז די הימלען און די הימלען פון די הימלען קענען דיך ניט ארייננעמען, היינט ווי שוין דאס דאזיקע הויז וואס איך האב געבויט! /8:28 אבער קער זיך צו דער תפילה פון דיין קנעכט, און צו זיין בקשה, {dn יהוה} מיין {dn גאט}, צוצוהערן צו דעם געשריי און צו דער תפילה וואס דיין קנעכט איז מתפלל פאר דיר היינט. אז דיינע אויגן זאלן זיין אפן אויף דעם דאזיקן הויז נאכט און טאג, אויף דעם ארט, וואס דו האסט געזאגט: מיין נאמען זאל דארטן זיין; צוצוהערן צו דער תפילה וואס דיין קנעכט וועט מתפלל זיין אקעגן דעם דאזיקן ארט. /8:30 און זאלסט צוהערן צו דער בקשה פון דיין קנעכט, און פון דיין פאלק ישראל, וואס זיי וועלן מתפלל זיין אקעגן דעם דאזיקן ארט; און דו זאלסט הערן אין דעם ארט פון דיין וווינונג, אין הימל, און אז דו וועסט הערן, זאלסטו פארגעבן.
/8:31 אז א מאן וועט זינדיקן קעגן זיין חבר, און מע וועט ארויפלייגן אויף אים א שבועה אים צו באשווערן, און ער וועט קומען און שווערן פאר דיין מזבח אין דעם דאזיקן הויז, /8:32 זאלסט דו צוהערן אין הימל, און טאן, און משפטן דיינע קנעכט, צו מאכן שולדיק דעם שולדיקן, צו געבן דעם וועג אויף זיין קאפ; און צו מאכן גערעכט דעם גערעכטן, אים צו געבן לויט זיין גערעכטיקייט.
/8:33 און דיין פאלק ישראל וועט געשלאגן ווערן פארן פיינט, ווייל זיי האבן געזינדיקט צו דיר, און זיי וועלן זיך אומקערן צו דיר, און וועלן באקענען דיין נאמען,  און וועלן מתפלל זיין און בעטן צו דיר אין דעם דאזיקן הויז, /8:34 זאלסט דו צוהערן אין הימל, און פארגעבן די זינד פון דיין פאלק ישראל, און זאלסט זיי אומקערן אויף דער ערד וואס דו האסט געגעבן זייערע עלטערן.
/8:35 אז דער הימל וועט זיין פארשלאסן, און עס וועט ניט זיין קיין רעגן,  ווייל זיי האבן געזינדיקט צו דיר,  און זיי וועלן מתפלל זיין אקעגן דעם דאזיקן ארט, און וועלן באקענען דיין נאמען, און זיך אומקערן פון זייער זינד, ווען דו האסט זיי געפייניקט, /8:36 זאלסט דו צוהערן אין הימל, און פארגעבען די זינד פון דיינע קנעכט און דיין פאלק ישראל, ווען דו וועסט זיי האבן געוויזן דעם גוטן וועג וואס זיי זאלן אויף אים גיין; און זאלסט געבן רעגן אויף דיין לאנד, וואס דו האסט געגעבן דיין פאלק פאר א נחלה.
/8:37 אז עס וועט זיין א הונגער אין לאנד, אז עס וועט זיין א מגפה, אז עס וועט זיין א קארנבראנד, א וועלקעניש, א היישעריק, א גראזפרעסער; אז זיין פיינט וועט אים באלעגערן אין דעם לאנד פון זיינע שטעט; וואס נאר פאר א פלאג, וואס נאר פאר א קראנקשאפט; /8:38 וואס נאר פאר א תפילה, וואס נאר פאר א בקשה, עס וועט זיין ביי עמיצן איינעם פון דיין גאנצן פאלק ישראל, ווען איטלעכער פון זיי שפירט די פלאגעניש פון זיין הארצן, און ער שפרייט אויס זיינע הענט צו דעם דאזיקן הויז, /8:39 זאלסט דו צוהערן אין הימל, דעם ארט פון דיין וווינונג, און זאלסט פארגעבן, און זאלסט טאן, און געבן איטלעכן לויט אלע זיינע וועגן, אזוי ווי דו ווייסט זיין הארץ–ווארום דו אליין ווייסט דאס הארץ פון אלע מענטשנקינדער– /8:40 כדי זיי זאלן מורא האבן פאר דיר אלע טעג וואס זיי לעבן אויף דער ערד וואס דו האסט געגעבן אונדזערע עלטערן.
/8:41 און אויך צו דעם פרעמדן וואס ער איז ניט פון דיין פאלק ישראל, אז ער וועט קומען פון א ווייטן לאנד פון וועגן דיין נאמען– /8:42 ווארום זיי וועלן הערן פון דיין גרויסן נאמען, און פון דיין שטארקער האנט, און פון דיין אויסגעשטרעקטן ארעם–און ער וועט קומען און וועט מתפלל זיין אקעגן דעם דאזיקן הויז, /8:43 זאלסט דו צוהערן אין הימל, דעם ארט פון דיין וווינונג, און זאלסט טאן אלץ אום וואס דער פרעמדער וועט רופן צו דיר; כדי אלע פעלקער פון דער ערד זאלן דערקענען דיין נאמען, מורא צו האבן פאר דיר, אזוי ווי דיין פאלק ישראל, און וויסן אז דיין נאמען ווערט גערופן אויף דעם דאזיקן הויז וואס איך האב געבויט.
/8:44 אז דיין פאלק וועט ארויסגיין אויף מלחמה אקעגן זיין פיינט, אויף וואסער וועג דו וועסט זיי שיקן, און זיי וועלן מתפלל זיין צו {dn גאט} אקעגן דער שטאט וואס דו האסט זי אויסדערוויילט,  און דעם הויז וואס איך האב געבויט צו דיין נאמען, /8:45 זאלסטו צוהערן אין הימל זייער תפילה און זייער בקשה, און טאן זייער רעכט.
/8:46 אז זיי וועלן זינדיקן צו דיר–און דו וועסט צוהערן אויף זיי, און זיי איבערגעבן פארן פיינט, און זייערע פאנגערס וועלן זיי נעמען געפאנגען אין לאנד פון דעם פיינט, ווייט אדער נאנט; /8:47 און זיי וועלן זיך נעמען צו הארצן אין דעם לאנד וואס זיי זיינען גענומען געווארן געפאנגען אהין, און זיי וועלן תשובה טאן, און וועלן בעטן צו דיר אין לאנד פון זייערע פאנגערס, אזוי צו זאגן: מיר האבן געזינדקט און פארבראכן, מיר האבן שלעכטס געטאן; /8:48 און זיי וועלן זיך אומקערן צו דיר מיט זייער גאנצן הארצן, און מיט זייער גאנצער זעל, אין לאנד פון זייערע פיינט וואס האבן זיי געפאנגען, און זיי וועלן מתפלל זיין צו דיר אקעגן זייער לאנד, וואס דו האסט געגעבן זייערע עלטערן, דער שטאט וואס דו האסט אויסדערוויילט, און דעם הויז וואס איך האב געבויט צו דיין נאמען, /8:49 זאלסטו צוהערן אין הימל, דעם ארט פון דיין וווינונג, זייער תפילה און זייער בקשה, און טאן זייער רעכט; /8:50 און זאלסט פארגעבן דיין פאלק וואס זיי האבן געזינדיקט צו דיר, און אלע זייערע פארברעכן וואס זיי האבן פארבראכן קעגן דיר; און זאלסט זיי געבן דערבארימונג ביי זייערע פאנגערס, אז זיי זאלן זיך דערבארימען אויף זיי; /8:51 ווארום זיי זיינען דיין פאלק און דיין ארב, וואס דו האסט ארויסגעצויגן פון מצרים, פון דעם אייזנשמעלצאויוון. /8:52 דיינע אויגן זאלן זיין אפן צו דעם געבעט פון דיין קנעכט, און צו דעם געבעט פון דיין פאלק ישראל, זיי צוצוהערן ווען נאר זיי רופן צו דיר. /8:53 ווארום דו האסט זיי אפגעשיידט דיר צום ארב פון אלע פעלקער פון דער ערד, אזוי ווי דו האסט גערעדט דורך דיין קנעכט משהן ווען דו האסט ארויסגעצויגן אונדזערע עלטערן פון מצרים, {dn גאט דו האר}.
/8:54 און עס איז געווען, ווי שלמה האט געענדיקט מתפלל זו זיין צו {dn גאט} די דאזיקע גאנצע תפילה און בקשה, איז ער אויפגעשטאנען פון פארן מזבח פון {dn גאט}, פון קניען אויף זיינע קני, מיט זיינע הענט אויסגעשפרייט צום הימל, /8:55 און ער האט זיך געשטעלט, און האט געבענטשט די גאנצע איינזאמלונג פון ישראל אויף א הויכן קול, אזוי צו זאגן: /8:56 געלויבט איז {dn גאט} וואס האט געגעבן זיין פאלק ישראל רו, אזוי ווי אלץ וואס ער האט צוגעזאגט. ניט אן איינציק ווארט איז אפגעפאלן פון אל זיין גוטן צוזאג וואס ער האט צוגעזאגט דורך דיין קנעכט משהן. /8:57 זאל {dn יהוה} אונדזער {dn גאט} זיין מיט אונדז, אזוי ווי ער איז געווען מיט אונדזערע עלטערן; ער זאל אונדז ניט פארלאזן און ניט אוועקווארפן; /8:58 כדי צו נייגן אונדזער הארץ צו אים, צו גיין אין אלע זיינע וועגן, און צו היטן זיינע געבאט און זיינע חוקים און זיינע געזעצן, וואס ער האט באפוילן אונדזערע עלטערן. /8:59 און זאלן די דאזיקע ווערטער מיינע וואס איך האב געבעטן פאר {dn גאט}, זיין נאנט צו {dn יהוה} אונדזער {dn גאט} טאג און נאכט, צו טאן דאס רעכט פון זיין קנעכט, און דאס רעכט פון זיין פאלק ישראל, טאג אין טאג; /8:60 כדי אלע פעלקער פון דער ערד זאלן וויסן אז {dn יהוה} איז {dn גאט}; מער איז ניטא; /8:61 און זאל אייער הארץ זיין גאנץ מיט {dn יהוה} אונדזער {dn גאט}, צו גיין אין זיינע געזעצן און צו היטן זיינע געבאט, אזוי ווי היינטיקן טאג.
/8:62 און דער מלך און גאנץ ישראל מיט אים האבן געשלאכט שלאכטאפפער פאר {dn גאט}. /8:63 און שלמה האט געשלאכט פארן פרידאפפער וואס ער האט געשלאכט צו {dn גאט}, צוויי און צוואנציק טויזנט רינדער, און הונדערט און צוואנציק טויזנט שאף. און דער מלך און אלע קינדער פון ישראל האבן באנייט דאס הויז פון {dn גאט}. /8:64 אין יענעם טאג האט דער מלך געהייליקט דעם מיטן פון דעם הויף וואס פאר גאטס הויז; ווייל ער האט דארטן געמאכט די בראנדאפפער און די שפייזאפפער, און דאס פעטס פון די פרידאפפער; ווארום דער קופערנער מזבח וואס פאר {dn גאט} איז געווען צו קליין ארויפצונעמען די בראנדאפפער און די שפייזאפפער, און דאס פעטס פון די פרידאפפער.
/8:65 און שלמה האט געמאכט דעם יום־טוב אין יענער צייט, און גאנץ ישראל מיט אים–א גרויסע איינזאמלונג, פון ווו מע קומט קיין חמת ביז דעם טייך פון מצרים–פאר {dn יהוה} אונדזער {dn גאט}, זיבן טעג און זיבן טעג, פערצן טעג. /8:66 אויפן אכטן טאג האט ער אוועקגעשיקט דאס פאלק, און זיי האבן געבענטשט דעם מלך, און זיינען געגאנגען צו זייערע געצעלטן פריילעכע און מיט אן אויפגעראמטן הארצן איבער אלעם גוטן וואס {dn גאט} האט געטאן צו זיין קנעכט דודן, און צו זיין פאלק ישראל.
 /9:1 און עס איז געווען, אז שלמה האט געענדיקט בויען דאס הויז פון {dn גאט}, און דאס הויז פון מלך, און יעטוועדער געלוסט פון שלמהן וואס ער האט געוואלט מאכן, /9:2 האט זיך {dn גאט} באוויזן צו שלמהן א צווייט מאל, אזוי ווי ער האט זיך באוויזן צו אים אין גבעון. /9:3 און {dn גאט} האט צו אים געזאגט: איך האב צוגעהערט דיין תפילה און דיין בקשה וואס דו האסט געבעטן פאר מיר: איך האב געהייליקט דאס דאזיקע הויז וואס דו האסט געבויט, צו טאן מיין נאמען דארטן אויף אייביק; און מיינע אויגן און מיין הארץ וועלן דארטן זיין אלע טעג. /9:4 און דו, אויב דו וועסט גיין פאר מיר אזוי ווי דיין פאטער דוד איז געגאנגען, מיט גאנצקייט פון הארצן און מיט רעכטפארטיקייט, צו טאן אזוי ווי אלץ וואס איך האב דיר באפוילן–אז דו וועסט היטן מיינע חוקים און מיינע געזעצן, /9:5 וועל איך אויפשטעלן דעם טראן פון דיין מלוכה איבער ישראל אויף אייביק; אזוי ווי איך האב גערעדט צו דיין פאטער דודן, אזוי צו זאגן: עס וועט דיר ניט פארשניטן ווערן א מאן פון דעם טראן פון ישראל. /9:6 אויב אבער אפקערן וועט איר זיך אפקערן פון הינטער מיר, איר און אייערע קינדער, און וועט ניט היטן מיינע געבאט, מיינע געזעצן וואס איך האב געלייגט פאר אייך, און איר וועט גיין און דינען פרעמדע געטער, און זיך בוקן צו זיי, /9:7 וועל איך פארשניידן ישראל פון דעם געזיכט פון דער ערד וואס איך האב זיי געגעבן, און דאס הויז וואס איך האב געהייליקט צו מיין נאמען, וועל איך אפשאפן פון מיין פנים, און ישראל וועט ווערן פאר א שפריכווארט און פאר א געשפעט צווישן אלע פעלקער. /9:8 און דאס דאזיקע הויז וואס האט געלאזט זיין דערהויבן, וועט איטלעכער וואס גייט אים פארביי זיך דערשרעקן, און וועט שמוצערן; און אז זיי וועלן זאגן: פאר וואס האט {dn גאט} געטאן אזוי צו דעם דאזיקן לאנד און צו דעם דאזיקן הויז? /9:9 וועט מען זאגן: פאר וואס זיי האבן פארלאזן {dn יהוה} זייער {dn גאט}, וואס האט ארויסגעצויגן זייערע עלטערן פון לאנד מצרים, און זיי האבן זיך געהאלטן אן פרעמדע געטער, און זיך געבוקט צו זיי און זיי געדינט; דרום האט {dn יהוה} געבראכט אויף זיי אל דאס דאזיקע בייז.
/9:10 און עס איז געווען צום סוף פון צוואנציק יאר וואס שלמה האט געבויט די ביידע הייזער, דאס הויז פון {dn גאט}, און דאס הויז פון מלך–/9:11 חירם דער מלך פון צור האט באזארגט שלמהן מיט צעדערהאלץ און מיט ציפרעסנהאלץ און מיט גאלד לויט אל זיין פארלאנג–האט דענצמאל דער מלך שלמה געגעבן חירמען צוואנציק שטעט אין לאנד גליל. /9:12 און חירם איז ארויסגעקומען פון צור אנצוקוקן די שטעט וואס שלמה האט אים געגעבן, און זיי זיינען ניט וווילגעפעלן אין זיינע אויגן. /9:13 און ער האט געזאגט וואס זיינען דאס פאר שטעט וואס דו האסט מיר געגעבן, מיין ברודער? און מע רופט זיי לאנד כבול ביז אויף היינטיקן טאג.
/9:14 און חירם האט געשיקט דעם מלך הונדערט און צוואנציק צענטנער גאלד.
15  און דאס איז די מעשה מיט דעם צינדז וואס דער מלך שלמה האט אויפגענומען, כדי צו בויען דאס הויז פון {dn גאט}, און זיין הויז, און דעם מלוא, און די מויער פון ירושלים, און חצור, און מגדו, און גזר: /9:16 פרעה דער מלך פון מצרים איז ארויפגעגאנגען, און האט באצווונגען גזר, און האט זי פארברענט אין פייער, און דעם כנעני וואס איז געזעסן אין דער שטאט, האט ער אויסגעהרגעט, און ער האט זי געגעבן אין נדן צו זיין טאכטער, שלמהס ווייב. /9:17 און שלמה האט אפגעבויט גזר, און די אונטערשטע בית־חורון, /9:18 און בעלת, און תדמור אין מדבר, אין לאנד, /9:19 און אלע שפייכלערשטעט וואס שלמה האט געהאט, און די שטעט פאר רייטוועגן, און די שטעט פאר רייטער, און די געלוסטן וואס שלמה האט געלוסט צו בויען אין ירושלים, און אויפן לבנון, און אין גאנצן לאנד פון זיין ממשלה. /9:20 דאס גאנצע פאלק וואס איז איבערגעבליבן פון דעם אמורי, דעם חתי, דעם פרזי, דעם חוי, און דעם יבוסי, וואס זיינען ניט געווען פון די קינדער פון ישראל-, זייערע קינדער וואס זיינען געבליבן נאך זיי אין לאנד, וואס די קינדער פון ישראל האבן זיי ניט געקענט פארטיליקן, זיי האט שלמה גענומען פאר צינדזקנעכט ביז אויף היינטיקן טאג. /9:22 אבער פון די קינדער פון ישראל האט שלמה ניט געמאכט קיין קנעכט; נאר זיי זיינען געווען די מלחמה־לייט, און זיינע דינער, און זיינע הארן, און זיינע הויפטלייט, און די הארן איבער זיינע רייטוועגן און זיינע רייטער.
/9:23 דאס זיינען געווען די אויבערגעשטעלטע וואס איבער שלמהס ארבעט: פינף הונדערט און פופציק וואס האבן געוועלטיקט איבער דעם פאלק וואס טוט די ארבעט.
/9:24 וואס נאר פרעהס טאכטער איז ארויף פון דודס־שטאט אין איר הויז וואס ער האט פאר איר געבויט, האט ער דענצמאל געבויט דעם מלוא.
/9:25 און שלמה פלעגט אויפברענגען דריי מאל אין יאר בראנדאפפער און פרידאפפער אויף דעם מזבח וואס ער האט געבויט צו {dn גאט}, און רייכערן דערביי [אויף דעם מזבח] וואס פאר {dn גאט}. אזוי האט ער פארענדיקט דאס הויז.
/9:26 אויך שיפן האט געמאכט דער מלך שלמה אין עציון־גבר וואס ביי אלות אויפן ברעג פון ים־סוף, אין לאנד אדום. 27 און חירם האט געשיקט מיט די שיפן זיינע קנעכט, שיפלייט וואס קענען דעם ים, מיט שלמהס קנעכט. /9:28 און זיי זיינען געקומען קיין אופיר, און האבן געקריגן פון דארטן גאלד, פיר הונדערט און צוואנציק צענטנער, און געבראכט צום מלך שלמה.

/10:1 און די מלכה פון שבא האט געהערט די הערונג פון שלמהן, פון וועגן דעם נאמען פון {dn גאט}, און זי איז געקומען אים צו פרווון מיט רעטענישן. /10:2 און זי איז געקומען קיין ירושלים מיט זייער א גרויסער מחנה,  קעמלען אנגעלאדן מיט בשמים און גאלד זייער פיל, און טייער געשטיין. און זי איז געקומען צו שלמהן, און האט גערעדט צו אים וועגן אלץ וואס איז געווען ביי איר אין הארצן. /10:3 און שלמה האט איר געזאגט אלע אירע זאכן; ניט געווען א זאך פארהוילן פון דעם מלך, וואס ער זאל איר ניט זאגן. /10:4 און די מלכה פון שבא האט געזען די גאנצע חכמה פון שלמהן, און דאס הויז וואס ער האט געבויט, /10:5 און דאס עסן פון זיין טיש, און דאס זיצן פון זיינע הויפדינער, און דאס שטיין פון זיינע משרתים מיט זייערע מלבושים, און זיינע טראנקמייסטערס, און זיין בראנדאפפער וואס ער פלעגט אויפברענגען אין גאטס הויז, און אין איר איז מער אן אטעם ניט געבליבן. /10:6 און זי האט געזאגט צום מלך: אמת איז געווען דאס גערייד וואס איך האב געהערט אין מיין לאנד וועגן דיינע פירונגען און וועגן דיין חכמה. /10:7 און איך האב ניט געגלויבט די ווערטער, ביז וואנען איך בין געקומען, און מיינע אויגן האבן געזען; ערשט מיר איז א העלפט ניט דערציילט געווארן. שטייגסט אריבער אין חכמה און גוטס די הערונג וואס איך האב געהערט. /10:8 ווויל צו דיינע לייט, ווויל צו די דאזיקע קנעכט דיינע וואס שטייען פאר דיר תמיד, וואס הערן דיין חכמה. /10:9 געלויבט זאל זיין {dn יהוה} דיין {dn גאט} וואס האט דיך באגערט דיך ארויפצוזעצן אויף דעם טראן פון ישראל. ווייל {dn יהוה} האט אייביק ליב ישראל, דרום האט ער דיך געמאכט פאר א מלך, צו טאן רעכט און גערעכטיקייט. 
/10:10 און זי האט געגעבן דעם מלך הונדערט און צוואצניק צענטנער גאלד, און בשמים זייער פיל, און טייער געשטיין; קיין מאל ווידער איז ניט אריינגעקומען אזוי פיל ווי יענע בשמים וואס די מלכה פון שבא האט געגעבן צו שלמה המלך. 
/10:11 און אויך די שיפן פון חירמען וואס האבן געפירט גאלד פון אופיר, האבן געבראכט פון אופיר סאנדאלהאלץ זייער פיל און טייער געשטיין. /10:12 און דער מלך האט געמאכט פון דעם סאנדאלהאלץ געלענדערס פאר דעם הויז פון {dn גאט}, און פאר דעם הויז פון מלך, און הארפן און גיטארן פאר די זינגערס; אזעלכע סאנדאלהאלץ איז ניט אריינגעקומען און ניט געזען געווארן ביז אויף היינטיקן טאג.
/10:13 און שלמה המלך האט געגעבן דער מלכה פון שבא אל איר באגער וואס זי האט פארלאנגט, אחוץ וואס ער האט איר געגעבן לויט דער ברייטער האנט פון שלמה המלך. און זי האט זיך אומגעקערט, און איז אוועקגעגאנגען צו איר לאנד, זי און אירע קנעכט. 
/10:14 און די וואג פון דעם גאלד וואס איז אריינגעקומען ביי שלמהן אין איין יאר, איז געווען זעקס הונדערט און זעקס און זעכציק צענטנער גאלד; /10:15 אחוץ פון די לייט די ארומפארער און פון דעם מסחר פון די האנדלסלייט, און פון אלע מלכים פון די געמישטע פעלקער, און פון די לאנדפירשטן.
/10:16 און שלמה המלך האט געמאכט צוויי הונדערט פאנצערס פון געשלאגענעם גאלד; זעקס הונדערט גאלדשטיק איז אוועק אויף איין פאנצער. /10:17 און דריי הונדערט שילדן פון געשלאגענעם גאלד; דריי מנה גאלד איז אוועק אויף איין שילד. און דער מלך האט זיי אריינגעשטעלט אין דעם הויז פון לבנון־וואלד. 
/10:18 און דער מלך האט געמאכט א גרויסן טראן פון עלפנביין, און האט אים איבערגעצויגן מיט גינגאלד. /10:19 זעקס טרעפ זיינען געווען צום טראן, און א קיילעכדיקער קאפ איז געווען איבער דעם טראן פון הינטן; און הענטלעך זיינען געווען אויף ביידע זייטן פון דעם ארט צום זיצן, און צוויי לייבן זיינען געשטאנען ביי די הענטלעך. /10:20 און צוועלף לייבן זיינען דארטן געשטאנען אויף די זעקס טרעפ, פון דער זייט און פון דער אנדער זייט. אזוי־וואס איז ניט געמאכט געווארן אין קיין קיניגרייך.
/10:21 און אלע טרינק־כלים פון שלמה המלך זיינען געווען פון גאלד, און אלע כלים פון דעם הויז פון לבנון־וואלד זיינען געווען פון עכטן גאלד; קיין זילבער; דאס האט אין די טעג פון שלמהן זיך גערעכנט פאר גארנישט. /10:22 ווארום דער מלך האט געהאט תרשיש־שיפן אויפן ים מיט די שיפן פון חירמען. איין מאל אין דריי יאר פלעגן די תרשיש־שיפן קומען אנגעלאדן מיט גאלד און זילבער, עלפנביין, און מאלפעס, און פאוועס. 
/10:23 און שלמה המלך איז געווען גרעסער פון אלע מלכים פון דער ערד אין עושר און אין חכמה. /10:24 און די גאנצע וועלט האט געזוכט שלמהס פנים, כדי צו הערן זיין חכמה וואס {dn גאט} האט אריינגעגעבן אין זיין הארצן. /10:25 און זיי האבן געבראכט איטלעכער זיין מתנה, זילבערנע כלים, און גילדערנע כלים, און קליידער, און וואפן, און בשמים, פערד און מוילאייזלען, יאר אין יאר. 
/10:26 און שלמה האט אנגעזאמלט רייטוועגן און רייטער; און ער האט געהאט טויזנט  און פירהונדערט רייטוועגן, און צוועלפטויזנט רייטער; און ער האט זיי אהינגעטאן אין די שטעט פאר רייטוועגן, און ביים מלך אין ירושלים. 
/10:27 און דער מלך האט געמאכט זילבער אין ירושלים אזוי ווי שטיינער, און צעדערן האט ער געמאכט אזוי ווי די ווילדע פייגנביימער וואס אין דער נידערונג, אין פילקייט. 
/10:28 און דער ארויסקום פון די פערד וואס שלמה האט געהאט, איז געווען פון מצרים און פון קוה; די סוחרים פון מלך פלעגן זיי קריגן פון קוה פאר געצאלט. /10:29 און א רייטוואגן איז ארויפגעקומען און ארויסגעגאנגען פון מצרים פאר זעקס הונדערט זילבערשטיק, און א פערד פאר הונדערט און פופציק; און דעס גלייכן פאר אלע מלכים פון די חתים, און פאר די מלכים פון ארם, פלעגט מען ארויסברענגען דורך זייער האנט.

/11:1 און שלמה המלך האט ליב געהאט פיל פרעמדגעבארענע ווייבער, אחוץ פרעהס טאכטער: מואבישע, עמונישע, אדומישע, צידונישע, חתישע; /11:2 פון די פעלקער וואס {dn גאט} האט אנגעזאגט די קינדער פון ישראל: איר זאלט ניט קומען צווישן זיי און זיי זאלן ניט קומען צווישן אייך; זיי וועלן זיכער אפנייגן אייער הארץ נאך זייערע געטער. אן זיי האט שלמה זיך באהעפט אין ליבשאפט. /11:3 און ער האט געהאט זיבן הונדערט ווייבער הארינטעס, און דריי הונדערט קעפסווייבער, און זיינע ווייבער האבן אפגענייגט זיין הארץ. /11:4 און עס איז געווען צו דער צייט פון שלמהס עלטער, האבן זיינע ווייבער אפגענייגט זיין הארץ נאך פרעמדע געטער, און זיין הארץ איז ניט געווען גאנץ מיט {dn יהוה} זיין {dn גאט}, אזוי ווי דאס הארץ פון זיין פאטער דודן. און שלמה איז געגאנגען נאך  עשתורות דער געטין פון די צידונים, און נאך מלכום, דער אומווערדיקייט פון די עמונים. /11:6 און שלמה האט געטאן וואס איז שלעכט אין די אויגן פון {dn גאט}, און ער איז ניט געגאנגען אין גאנצן נאך {dn גאט}, אזוי ווי זיין פאטער דוד. /11:7 דענצמאל האט שלמה געבויט א במה צו כמוש, דער אומווערדיקייט פון מואב, אויף דעם בארג וואס פאר ירושלים, און צו מולך, דער אומווערדיקייט פון די קינדער פון עמון. /11:8 און אזוי האט ער געטאן מיט אלע זיינע פרעמדע ווייבער, וואס האבן גערייכערט און געשלאכט צו זייערע געטער.
/11:9 האט {dn גאט} געצערנט אויף שלמהן, ווייל זיין הארץ האט זיך אפגענייגט פון {dn יהוה} דעם {dn גאט} פון ישראל, וואס האט זיך באוויזן צו אים צוויי מאל, /11:10 און האט אים באפוילן וועגן דער דאזיקער זאך, ניט צו גיין נאך פרעמדע געטער; און ער האט ניט געהיט וואס {dn גאט} האט באפוילן. /11:11 און {dn גאט} האט געזאגט צו שלמהן: ווייל דאס איז געווען אין דיר, און דו האסט ניט געהיט מיין בונד, און מיינע געזעצן וואס איך האב דיר באפוילן, וועל איך אוועקרייסן די מלוכה פון דיר, און וועל זי אוועקגעבן צו דיינעם א קנעכט. /11:12 אבער אין דיינע טעג וועל איך דאס ניט טאן, פון דיין פאטער דודס וועגן; פון דיין זונס האנט וועל איך זי אוועקרייסן. /11:13 נאר די גאנצע מלוכה וועל איך ניט אוועקרייסן; איין שבט וועל איך געבן צו דיין זון, פון וועגן מיין קנעכט דודן, און פון וועגן ירושלים וואס איך האב אויסדערוויילט.
/11:14 און {dn גאט} האט אויפגעשטעלט א שטן אויף שלמהן, הדד דעם אדומי. ער איז געווען פון קיניגלעכן אפשטאם אין אדום. /11:15 און עס איז געווען, ווען דוד איז געווען אין אדום, בעת יואב דער חיל־פירער איז ארויפגעגאנגען באגראבן די געטייטע, און האט געשלאגן יעטוועדער מאנספארשוין אין אדום–ווארום זעקס חדשים איז דארטן געבליבן יואב און גאנץ ישראל, ביז ער האט פארשניטן יעטוועדער מאנספארשוין אין אדום–/11:17 איז הדד אנטלאפן, ער און עטלעכע אדומים פון זיין פאטערס קנעכט מיט אים, כדי צו גיין קיין מצרים; און הדד איז געווען א קליין יינגל. /11:18 און זיי זיינען אויפגעשטאנען פון מדין, און זיי זיינען געקומען קיין פארן, און זיי האבן מיטגענומען מיט זיך מענטשן פון פארן, און זיינען געקומען קיין מצרים צו פרעה דעם מלך פון מצרים. און ער האט אים געגעבן א הויז, און האט אנגעזאגט פאר אים שפייז, און אים געגעבן לאנד. /11:19 און הדד האט געפונען גרויס חן אין די אויגן פון פרעהן, און ער האט אים געגעבן פאר א ווייב די שוועסטער פון זיין ווייב, די שוועסטער פון דער מלכה תחפניס. /11:20 און די שוועסטער פון תחפניסן האט אים געבארן זיין זון גנובתן, און תחפניס האט אים אנטוויינט אין פרעהס הויז. און גנובת איז געווען אין פרעהס הויז צווישן די קינדער פון פרעהן. /11:21 און ווי הדד האט געהערט אין מצרים אז דוד האט זיך געלייגט מיט זיינע עלטערן, און אז יואב דער חיל־פירער איז טויט, אזוי האט הדד געזאגט צו פרעהן: לאז מיך אוועק, און איך וועל גיין אין מיין לאנד. /11:22 האט פרעה צו אים געזאגט: אבער וואס פעלט דיר ביי מיר, אז אט ווילסטו גיין אין דיין לאנד? האט ער געזאגט: גארנישט; אבער אוועקלאזן מוזטו מיך אוועקלאזן.
23  אויך האט {dn גאט} אויפעגשטעלט אויף אים א שטן, רזון דעם זון פון אלידען, וואס איז אנטלאפן פון זיין האר, הדדעזר דעם מלך פון צובה. /11:24 און ער האט אויפגעקליבן ארום זיך מענטשן, און ער איז געווארן דער הויפטמאן פון א באנדע, בעת דוד האט געהרגעט די [מענטשן פון צובה]. און זיי זיינען אוועקגעגאנגען קיין דמשק, און האבן זיך אין איר באזעצט, און האבן געקיניגט אין דמשק. /11:25 און ער איז געווען א שטן צו ישראל אלע טעג פון שלמהן, אחוץ דאס בייז וואס הדד [האט אנגעטאן]. און ער האט פיינט געהאט ישראל. און ער האט געקיניגט איבער ארם.
/11:26 און ירבעם דער זון פון נבטן, אן אפרימער פון צרדה, שלמהס א קנעכט, וואס דער נאמען פון זיין מוטער איז געווען צרועה, א פרוי אן אלמנה, האט אויך אויפגעהויבן זיין האנט אקעגן דעם מלך. /11:27 און דאס איז די מעשה ווי אזוי ער האט אויפגעהויבן זיין האנט אקעגן דעם מלך:  שלמה האט געבויט דעם מלוא; ער האט פארמויערט דעם בראך פון זיין פאטערס דוד שטאט. /11:28 און דער מאן ירבעם איז געווען א העלדישער גבור, און שלמה האט געזען דעם יונג אז ער איז אן ארבעטטוער, און ער האט אים אויפגעזעצט איבער דער גאנצער לאסטארבעט פון דעם הויז פון יוסף. 
/11:29 און עס איז געווען אין יענער צייט, ווען ירבעם איז ארויסגעגאנגען פון ירושלים. האט אים אנגעטראפן אויפן וועג דער נביא אחיה פון שילו; און ער איז געווען איינגעדעקט אין א נייעם מאנטל, און בלויז זיי ביידע זיינען געווען אין פעלד. /11:30 האט אחיה אנגענומען דעם נייעם מאנטל וואס אויף אים, און האט אים צעריסן אויף צוועלף שטיקער. /11:31 און ער האט געזאגט צו ירבעמען: נעם דיר צען שטיקער, ווארום אזוי האט געזאגט {dn יהוה} דער {dn גאט} פון ישראל : זע, איך רייס אוועק די מלוכה פון שלמהס האנט, און וועל דיר געבן צען שבטים –/11:32 און איין שבט זאל אים בלייבן, פון וועגן מיין קנעכט דודן, און פון וועגן ירושלים, דער שטאט וואס איך האב זי אויסדערוויילט פון אלע שבטים פון ישראל –/11:33 דערפאר וואס זיי האבן מיך פארלאזן, און האבן זיך געבוקט צו עשתורות דער געטין פון די צידונים, צו כמוש דעם {dn גאט} פון מואב, און צו מלכום דעם {dn גאט} פון די קינדער פון עמון, און זיי זיינען ניט געגאנגען אין מיינע וועגן, צו טאן וואס איז רעכטפארטיק אין מיינע אויגן, און מיינע חוקים און מיינע געזעצן, אזוי ווי זיין פאטער דוד. /11:34 אבער איך וועל ניט אוועקנעמען די גאנצע מלוכה פון זיין האנט, נייערט איך וועל אים לאזן זיין א פירשט אלע טעג פון זיין לעבן, פון וועגן מיין קנעכט דודן, וואס איך האב אים אויסדערוויילט, ווייל ער האט געהיט מיינע געבאט און מיינע געזעצן. /11:35 אבער איך וועל אוועקנעמען די מלוכה פון דער האנט פון זיין זון, און וועל זי אפגעבן צו דיר – די צען שבטים. /11:36 און זיין זון וועל איך געבן איין שבט, כדי א ליכט זאל בלייבן מיין קנעכט דודן אלע טעג פאר מיר אין ירושלים, דער שטאט וואס איך האב מיר אויסדערוויילט צו טאן מיין נאמען דארטן. /11:37 און דיך וועל איך נעמען, און וועסט קיניגן ווי ווייט דיין הארץ געלוסט, און וועסט זיין א מלך איבער ישראל. /11:38 און עס וועט זיין, אויב דו וועסט צוהערן אלץ וואס איך וועל דיר באפעלן און וועסט גיין אין מיינע וועגן, און וועסט טאן וואס איז רעכטפארטיק אין מיינע אויגן, צו היטן מיינע געזעצן און מיינע געבאט, אזוי ווי מיין קנעכט דוד האט געטאן, וועל איך זיין מיט דיר, און וועל דיר בויען א זיכער הויז, אזוי ווי איך האב געבויט דודן, און איך וועל געבן ישראל צו דיר. /11:39 און איך וועל פייניקן דעם זאמען פון דודן פון וועגן דעם, אבער ניט אויף אלע טעג.
/11:40 און שלמה האט געזוכט צו טייטן ירבעמען. איז ירבעם אויפגעשטאנען און איז אנטלאפן קיין מצרים צו שישק דעם מלך פון מצרים; און ער איז געווען אין מצרים ביז שלמהס טויט.
/11:41 און די איבעריקע זאכן וועגן שלמהן, און אלץ וואס ער האט געטאן, און זיין חכמה, דאס איז שוין באשריבן אין בוך פון די געשעענישן פון שלמהן.
/11:42 און די טעג וואס שלמה האט געקיניגט אין ירושלים איבער גאנץ ישראל, זיינען געווען פערציק יאר.
/11:43 און שלמה האט זיך געלייגט מיט זיינע עלטערן, און ער איז באגראבן געווארן אין זיין פאטער דודס שטאט, און זיין זון רחבעם איז געווארן מלך אויף זיין ארט.

/12:1 און רחבעם איז געגאנגען קיין שכם, ווייל קיין שכם איז געקומען גאנץ ישראל אים צו מאכן פאר א מלך.
/12:2 און עס איז געווען, ווי ירבעם דער זון פון נבטן האט דערהערט – ווארום ער איז נאך געווען אין מצרים, וווהין ער איז אנטלאפן פון מלך שלמה; און ירבעם איז געגאנגען אין מצרים, /12:3 און מע האט געשיקט און אים גערופן – אזוי איז געקומען ירבעם און די גאנצע איינזאמלונג פון ישראל, און זיי האבן גערעדט צו רחבעמען, אזוי צו זאגן: /12:4 דיין פאטער האט שווער געמאכט אונדזער יאך, און אצונד פארגרינגער דו דעם הארטן דינסט פון דיין פאטער, און זיין שווער יאך, וואס ער האט ארויפגעלייגט אויף אונדז, און מיר וועלן דיר דינען. /12:5 האט ער צו זיי געזאגט: גייט אוועק אויף נאך דריי טעג, און קומט ווידער צו מיר. איז דאס פאלק אוועקגעגאנגען.
/12:6 האט דער מלך רחבעם זיך געעצהט מיט די זקנים וואס פלעגן שטיין פאר זיין פאטער שלמהן, ווען ער האט געלעבט, אזוי צו זאגן: ווי עצהט איר מיר צו געבן אן ענטפער דעם דאזיקן פאלק? /12:7 האבן זיי צו אים גערעדט, אזוי צו זאגן: אויב דו וועסט היינט זיין א קנעכט צו דעם דאזיקן פאלק, און וועסט זיי דינען, און וועסט זיי ענטפערן און רעדן צו זיי גוטע רייד, וועלן זיי דיר זיין קנעכט אויף אלע טעג.
/12:8 אבער ער האט פארלאזן די עצה פון די זקנים וואס זיי האבן אים געעצהט, און ער האט זיך געעצהט מיט די יונגעלייט וואס זיינען אויסגעוואקסן מיט אים, וואס זיינען געשטאנען פאר אים. /12:9 און ער האט צו זיי געזאגט: וואס עצהט איר, מיר זאלן געבן אן ענטפער דעם דאזיקן פאלק, וואס האבן צו מיר גערעדט אזוי צו זאגן: פארגרינגער דעם יאך וואס דיין פאטער האט ארויפגעלייגט אויף אונדז? /12:10 האבן צו אים גערעדט די יונגעלייט וואס זיינען אויפגעוואקסן מיט אים, אזוי צו זאגן: אזוי זאלסטו זאגן צו דעם דאזיקן פאלק וואס האבן צו דיר גערעדט, אזוי צו זאגן: דיין פאטער האט שווער געמאכט אונדזער יאך, דרום פארגרינגער דו אונדז – אזוי זאלסטו רעדן צו זיי: מיין מינדסטער פינגער איז דיקער פון מיין פאטערס לענדן. /12:11 און אצונד, מיין פאטער האט אויף אייך ארויפגעלאדן א שווערן יאך, און איך וועל נאך צולייגן צו אייער יאך; מיין פאטער האט אייך געשטראפט מיט ריטער, און איך וועל אייך שטראפן מיט שקארפיאנען.
/12:12 איז געקומען ירבעם און דאס גאנצע פאלק צו רחבעמען אויף דריטן טאג, אזוי ווי דער מלך האט געהייסן, אזוי צו זאגן: קומט ווידער צו מיר אויפן דריטן טאג. /12:13 און דער מלך האט געענטפערט דעם פאלק הארט, און ער האט פארלאזן די עצה, פון די זקנים וואס זיי האבן אים געעצהט. /12:14 און ער האט צו זיי גערעדט אזוי ווי די עצה פון די יונגעלייט, אזוי צו זאגן: מיין פאטער האט שווער געמאכט אייער יאך, און איך וועל נאך צולייגן צו אייער יאך; מיין פאטער האט אייך געשטראפט מיט ריטער, און איך וועל אייך שטראפן מיט שקארפיאנען.
/12:15 און דער מלך האט ניט צוגעהערט צום פאלק, ווארום דאס איז געווען באשערט פון {dn גאט}, כדי מקיים צו זיין זיין ווארט, וואס {dn גאט} האט גערעדט דורך אחיהן פון שילו צו ירבעם דעם זון פון נבטן.  /12:16 און ווי גאנץ ישראל האט געזען, אז דער מלך האט ניט צוגעהערט צו זיי, אזוי האט דאס גאנצע פאלק געגעבן דעם מלך אן ענטפער, אזוי צו זאגן:
מיר האבן ניט קיין חלק אין דודן, און קיין ירושה אין דעם זון פון ישין. צו דיינע געצעלטן, ישראל !אצונד קוק זיך אום אויף דיין הויז, דוד!
און ישראל איז אוועקגעגאנגען צו זיינע געצעלטן. /12:17 נאר די קינדער פון ישראל וואס זיינען געזעסן אין די שטעט פון יהודה, איבער זיי איז געבליבן קיניגן רחבעם.
/12:18 און דער מלך רחבעם האט ארויסגעשיקט אדורמען וואס איבער דעם צינדז, און גאנץ ישראל האבן אים פארווארפן מיט שטיינער, און ער איז געשטארבן, און דער מלך רחבעם האט זיך געאיילט ארויפצוגיין אויף זיין רייטוואגן, צו אנטלויפן קיין ירושלים.
/12:19 און ישראל האט ווידערשפעניקט אן דעם הויז פון דוד ביז אויף היינטיקן טאג.
/12:20 און עס איז געווען, ווי גאנץ ישראל האט געהערט, אז ירבעם האט זיך אומגעקערט, אזוי האבן זיי געשיקט און אים גערופן צו דער איינזאמלונג, און זיי האבן אים געמאכט פאר א מלך איבער גאנץ ישראל. קיינער איז ניט געבליבן הינטער דעם הויז פון דוד, אחוץ שבט יהודה אליין.
/12:21 און רחבעם איז געקומען קיין ירושלים, און ער האט איינגעזאמלט דאס גאנצע הויז פון יהודה, און שבט בנימין, הונדערט און אכציק טויזנט געקליבענע קריגסלייט, מלחמה צו האלטן מיט דעם הויז פון ישראל, כדי אומצוקערן די מלוכה צו רחבעם דעם זון פון שלמהן.
/12:22 איז דאס ווארט פון {dn גאט} געווען צו שמעיה דעם געטלעכן מאן, אזוי צו זאגן: /12:23 זאג צו רחבעם דעם זון פון שלמהן, דעם מלך פון יהודה, און צו דעם גאנצן הויז פון יהודה און בנימין, און דעם איבעריקן פאלק, אזוי צו זאגן: /12:24 אזוי האט {dn גאט} געזאגט: איר זאלט ניט ארויפגיין, און איר זאלט ניט מלחמה האלטן מיט אייער ברידער, די קינדער פון ישראל. קערט אייך אום איטלעכער צו זיין הויז, ווארום פון מיר איז געשען די דאזיקע זאך. און זיי האבן צוגעהערט דאס ווארט פון {dn גאט}, און זיינען אוועקגעגאנגען צוריק, אזוי ווי דאס ווארט פון {dn גאט}.
/12:25 און ירבעם האט ארומגעבויט שכם אין דעם געבערג פון אפרים, און האט זיך אין איר באזעצט. און ער איז ארויסגעגאנגען פון דארטן, און האט ארומגעבויט פנואל.
/12:26 און ירבעם האט געזאגט ביי זיך אין הארצן: אצונד וועט די מלוכה זיך אומקערן צו דעם הויז פון דוד. /12:27 אויב דאס דאזיקע פאלק וועט ארויפגיין צו מאכן שלאכטאפפער אין דעם הויז פון {dn גאט} אין ירושלים, וועט דאס הארץ פון דעם דאזיקן פאלק זיך אומקערן צו זייער האר, צו רחבעם דעם מלך פון יהודה, און זיי וועלן מיך הרגענען, און וועלן זיך אומקערן צו רחבעם דעם מלך פון יהודה.
/12:28 האט דער מלך זיך באקלערט, און האט געמאכט צוויי גילדערנע קעלבער; און ער האט צו זיי געזאגט: גענוג אייך ארויפגיין קיין ירושלים! אט זיינען דיינע געטער, ישראל, וואס האבן דיך אויפגעבראכט פון לאנד מצרים. /12:29 און ער האט איינס אוועקגעשטעלט אין בית־אל, און איינס האט ער אוועקגעשטעלט אין דן. /12:30 און די דאזיקע זאך איז געווארן פאר א זינד; און דאס פאלק איז געגאנגען צו איינעם ביז קיין דן. /12:31 און ער האט געמאכט הייזער פון במות, און האט געמאכט כהנים פון צווישן דעם פאלק וואס זיינען ניט געווען פון די קינדער פון לוי. /12:32 און ירבעם האט געמאכט א יום־טוב אין אכטן חודש, אין פופצנטן טאג פון חודש, אזוי ווי דער יום־טוב וואס אין יהודה, און ער איז ארויפגעגאנגען אויפן מזבח. אזוי האט ער געטאן אין בית־אל, כדי צו שלאכטן צו די קעלבער וואס ער האט געמאכט; און ער האט געשטעלט אין בית־אל די כהנים פון די במות וואס ער האט געמאכט. /12:33 און ער איז ארויפגעגאנגען אויף דעם מזבח וואס ער האט געמאכט אין בית־אל, אין פופצנטן טאג פון אכטן חודש, אין דעם חודש וואס ער האט אויסגעקלערט פון זיין הארצן; און ער האט געמאכט א יום־טוב ביי די קינדער פון ישראל, און ער איז ארויפגעגאנגען אויפן מזבח צו דעמפן.

/13:1 ערשט א געטלעכער מאן איז אנגעקומען פון יהודה דורך דעם ווארט פון {dn גאט} קיין בית־אל, ווען ירבעם איז געשטאנען אויפן מזבח צו דעמפן. /13:2 און ער האט אויסגערופן צום מזבח דורך דעם ווארט פון {dn גאט}, און האט געזאגט:
מזבח! מזבח! אזוי האט {dn גאט} געזאגט:זע, א זון ווערט געבארן דעם הויז פון דוד –             יאשיהו וועט זיין נאמען זיין, און ער וועט שעכטן אויף דירדי כהנים פון די במות וואס דעמפן אויף דיר;און ביינער פון מענטשן וועט מען פארברענען אויף דיר.
/13:3 און ער האט געגעבן אין יענעם טאג א צייכן, אזוי צו זאגן: דאס איז דער צייכן וואס {dn גאט} האט געזאגט: זע, דער מזבח ווערט צעריסן, און די אש וואס אויף אים וועט זיך אויסשיטן.
/13:4 און עס איז געווען, ווי דער מלך האט געהערט דאס ווארט פון דעם געטלעכן מאן וואס ער האט אויסגערופן צום מזבח אין בית־אל, אזוי האט ירבעם אויסגעשטרעקט זיין האנט פון מזבח, אזוי צו זאגן: כאפט אים. און זיין האנט וואס ער האט אויסגעשטרעקט אויף אים, איז איינגעדארט געווארן, און ער האט זי ניט געקענט אומקערן צו זיך. /13:5 און דער מזבח איז צעריסן געווארן, און די אש האט זיך אויסגעשאטן פון מזבח, אזוי ווי דער צייכן וואס דער געטלעכער מאן האט געגעבן דורך דעם ווארט פון {dn גאט}.
/13:6 האט דער מלך זיך אפגערופן און האט געזאגט צום געטלעכן מאן: בעט אקארשט ביי {dn יהוה} דיין {dn גאט}, און זיי מתפלל פאר מיר, אז מיין האנט זאל זיך אומקערן צו מיר.
האט דער געטלעכער מאן געבעטן ביי {dn גאט}, און די האנט פון דעם מלך האט זיך אומגעקערט, און איז געווארן אזוי ווי פריער.
/13:7 האט דער מלך געזאגט צום געטלעכן מאן: קום מיט מיר אהיים, און דערקוויק זיך, און איך וועל דיר געבן א מתנה. /13:8 האט דער געטלעכער מאן געזאגט צום מלך: ווען דו זאלסט מיר געבן א האלב הויז דיינס, וועל איך ניט גיין מיט דיר, און וועל ניט עסן קיין ברויט און ניט טרינקען קיין וואסער אין דעם דאזיקן ארט. /13:9 ווארום אזוי האט מען מיר באפוילן דורך דעם ווארט פון {dn גאט}, אזוי צו זאגן: זאלסט ניט עסן קיין ברויט און ניט טרינקען קיין וואסער, און זאלסט זיך ניט אומקערן אויף דעם וועג וואס דו ביסט געגאנגען.
/13:10 און ער איז אוועקגעגאנגען מיט אן אנדער וועג, און האט זיך ניט אומגעקערט מיט דעם וועג וואס ער איז אויף אים געקומען קיין בית־אל.
/13:11 און איינער אן אלטער נביא איז געזעסן אין בית־אל; איז געקומען איינער פון זיינע זין, און האט אים דערציילט די גאנצע טוונג וואס דער געטלעכער מאן האט געטאן דעם טאג אין בית־אל, און די ווערטער וואס ער האט גערעדט צום מלך. און ווי זיי האבן עס דערציילט זייער פאטער, /13:12 אזוי האט זייער פאטער צו זיי געזאגט: וואסער וועג איז ער געגאנגען? און זיינע זין האבן געזען דעם וועג וואס דער געטלעכער מאן וואס איז געקומען פון יהודה, איז געגאנגען. /13:13 האט ער געזאגט צו זיינע זין: זאטלט מיר אן דעם אייזל.
האבן זיי אים אנגעזאטלט דעם אייזל, און ער איז אוועקגעריטן אויף אים. /13:14 און ער איז געגאנגען נאך דעם געטלעכן מאן, און האט אים געפונען זיצנדיק אונטער אן אייכנבוים, און ער האט צו אים געזאגט: ביסט דו דער געטלעכער מאן וואס איז געקומען פון יהודה? האט ער געזאגט: איך. /13:15 האט ער צו אים געזאגט: קום מיט מיר אהיים, און עס ברויט. /13:16 האט ער צו אים געזאגט: איך קען זיך ניט אומקערן מיט דיר און קומען צו דיר, און איך וועל ניט עסן קיין ברויט און ניט טרינקען קיין וואסער ביי דיר אין דעם דאזיקן ארט. /13:17 ווארום אן אנזאג האב איך דורך דעם ווארט פון {dn גאט}: זאלסט ניט עסן קיין ברויט און ניט טרינקען דארטן קיין וואסער, און זאלסט זיך ניט אומקערן צו גיין מיט דעם וועג וואס דו ביסט אויף אים געגאנגען. /13:18 האט ער צו אים געזאגט: איך בין אויך א נביא אזוי ווי דו, און א מלאך האט גערעדט צו מיר דורך דעם ווארט פון {dn גאט}, אזוי צו זאגן: קער אים אום מיט דיר אין דיין הויז, און ער זאל עסן ברויט און טרינקען וואסער. ליגן האט ער אים געזאגט.
/13:19 האט ער זיך אומגעקערט מיט אים, און ער האט געגעסן ברויט אין זיין הויז, און געטרונקען וואסער. /13:20 און עס איז געווען, ווי זיין זיצן ביים טיש, אזוי איז דאס ווארט פון {dn גאט} געווען צו דעם נביא וואס האט אים אומגעקערט. /13:21 און ער האט אויסגערופן צו דעם געטלעכן מאן וואס איז געקומען פון יהודה, אזוי צו זאגן: אזוי האט {dn גאט} געזאגט: ווייל דו האסט ווידערשפעניקט דעם מויל פון {dn גאט}, און האסט ניט געהיט דעם באפעל וואס {dn יהוה} דיין {dn גאט} האט דיר באפוילן, /13:22 און האסט זיך אומגעקערט, און געגעסן ברויט און געטרונקען וואסער אין דעם ארט וואס ער האט דיר אנגעזאגט: זאלסט ניט עסן קיין ברויט און ניט טרינקען קיין וואסער – וועט דיין טויטער לייב ניט קומען צו דעם קבר פון דיינע עלטערן.
/13:23 און עס איז געווען, נאך דעם ווי ער האט געגעסן ברויט, און נאך דעם ווי ער האט געטרונקען, האט ער אנגעזאטלט דעם אייזל פאר אים – פאר דעם נביא וואס ער האט אים אומגעקערט. /13:24 און ער איז אוועקגעגאנגען, און א לייב האט אים אנגעטראפן אין וועג, און האט אים געטייט; און זיין לייב איז געלעגן אוועקגעווארפן אויפן וועג, און דער אייזל איז געשטאנען לעבן אים; אויך דער לייב איז געשטאנען לעבן דעם טויטן לייב. /13:25 ערשט מענטשן זיינען פארבייגעגאנגען, און האבן געזען דעם טויטן לייב אוועקגעווארפן אויפן וועג, און דעם לייב שטייענדיק לעבן דעם טויטן לייב; זיינען זיי געקומען און האבן דערציילט אין דער שטאט וואס דער אלטער נביא איז אין איר געזעסן. /13:26 האט דערהערט דער נביא וואס האט אים אומגעקערט פון וועג, און ער האט געזאגט: דאס איז דער געטלעכער מאן וואס האט ווידערשפעניקט דעם מויל פון {dn גאט}, און {dn גאט} האט אים איבערגעגעבן צום לייב, און ער האט אים צעריסן און אים געטייט, אזוי ווי דאס ווארט פון {dn גאט} וואס ער האט צו אים גערעדט.
/13:27 און ער האט געהייסן זיינע זין, אזוי צו זאגן: זאטלט מיר אן דעם אייזל. האבן זיי אנגעזאטלט. /13:28 און ער איז געגאנגען און האט געפונען דעם טויטן לייב אוועקגעווארפן אויפן וועג, און דער אייזל און דער לייב שטייען לעבן דעם טויטן לייב. ניט דער לייב האט געגעסן דעם טויטן לייב, און ניט ער האט צעריסן דעם אייזל.
/13:29 האט דער נביא אויפגעהויבן דעם טויטן לייב פון דעם געטלעכן מאן, און האט אים ארויפגעלייגט אויפן אייזל, און האט אים צוריקגעפירט; און ער איז געקומען אין דער שטאט פון דעם אלטן נביא, צו באקלאגן און אים צו באגראבן. /13:30 און ער האט געלייגט זיין טויטן לייב אין זיין אייגענעם קבר, און מע האט געקלאגט אויף אים: וויי, מיין ברודער!
/13:31 און עס איז געווען נאך דעם אז ער האט אים באגראבן האט ער אנגעזאגט זיינע זין, אזוי צו זאגן: אז איך שטארב, זאלט איר מיך באגראבן אין דעם קבר וואס דער געטלעכער מאן איז אין אים באגראבן; לעבן זיינע ביינער לייגט מיינע ביינער. /13:32 ווארום געשען וועט געשען דאס ווארט וואס ער האט אויסגערופן דורך דעם ווארט פון {dn גאט} איבער דעם מזבח וואס אין בית־אל, און איבער אלע הייזער פון די במות וואס אין די שטעט פון שומרון.
/13:33 נאך דער דאזיקער געשעעניש האט זיך ירבעם ניט אפגעקערט פון זיין שלעכטן וועג, און ער האט ווידער געמאכט פון צווישן פאלק כהנים פון במות. ווער עס האט געוואלט פלעגט ער דערפילן זיין האנט, ער זאל ווערן פון די כהנים פון די במות. /13:34 און דורך דער דאזיקער זאך איז געווען א זינד אויף דעם הויז פון ירבעם; כדי עס אויסצוראטן און פארטיליקן פון געזיכט פון דער ערד.

/14:1 אין יענער צייט איז קראנק געווארן אביה דער זון פון ירבעמען. /14:2 האט ירבעם געזאגט צו זיין ווייב: שטיי אויף, איך בעט דיך, און פארשטעל זיך, מע זאל ניט דערקענען אז דו ביסט ירבעמס ווייב, און זאלסט גיין קיין שילו. זע, דארטן איז אחיה דער נביא, דער וואס האט געזאגט אויף מיר, אז איך וועל ווערן א מלך איבער דעם דאזיקן פאלק. /14:3 און זאלסט נעמען מיט דיר צען ברויטן, און קיכלעך, און א קרוג האניק, און קומען צו אים; ער וועט דיר זאגן וואס וועט זיין מיטן יינגל.
/14:4 האט ירבעמס ווייב אזוי געטאן, און זי איז אויפגעשטאנען און איז געגאנגען קיין שילו, און זי איז געקומען אין אחיהס הויז; און אחיה האט ניט געקענט זען, ווארום זיינע אויגן זיינען געווען שטאר פאר זיין זקנה. /14:5 אבער {dn גאט} האט אנגעזאגט אחיהן: זע, ירבעמס ווייב קומט פרעגן ביי דיר א באשייד וועגן איר זון, ווארום ער איז קראנק; זאלסטו אזוי און אזוי רעדן צו איר. און עס וועט זיין, אז זי קומט, וועט זי זיך שטעלן פרעמד.
/14:6 און עס איז געווען, ווי אחיה האט געהערט דעם שארך פון אירע פיס, ווען זי איז אריינגעקומען אין טיר, אזוי האט ער געזאגט: קום אריין, ירבעמס ווייב, נאך וואס דען שטעלסטו זיך פרעמד, אז איך בין געשיקט צו דיר מיט א שווערער בשורה? /14:7 גיי זאג צו ירבעמען: אזוי האט געזאגט {dn יהוה} דער {dn גאט} פון ישראל: ווייל איך האב דיך דערהויבן פון צווישן דעם פאלק, און האב דיך געמאכט פאר א פירשט איבער מיין פאלק ישראל; /14:8 און איך האב אוועקגעריסן די מלוכה פון דעם הויז פון דוד, און האב זי דיר געגעבן; און דו ביסט ניט געווען אזוי ווי מיין קנעכט דוד, וואס האט געהיט מיינע געבאט, און וואס איז געגאנגען נאך מיר מיט זיין גאנצן הארצן, צו טאן נאר וואס איז רעכטפארטיק אין מיינע אויגן; /14:9 און האסט געטאן ערגער ווי אלע וואס זיינען געווען פאר דיר, און ביסט געגאנגען און האסט דיר געמאכט פרעמדע געטער, און געגאסענע געצן, מיך צו דערצערענען, און מיך האסטו אוועקגעווארפן הינטער דיין רוקן –/14:10 דרום זע, איך ברענג אן אומגליק אויף ירבעמס הויז, און איך וועל פארשניידן פון ירבעמען יעטוועדער מאנספארשוין, קינד און קייט, צווישן ישראל, און וועל אויסראמען ירבעמס הויז אזוי ווי מע ראמט אויס קויט, ביז עס וועט פארלענדט ווערן. /14:11 דעם וואס שטארבט פון ירבעמען אין שטאט, וועלן די הינט אויפעסן, און דעם וואס שטארבט אין פעלד, וועלן די פויגלען פון הימל אויפעסן; ווארום {dn גאט} האט גערעדט. /14:12 און דו שטיי אויף, גיי אהיים; ווי דיינע פיס קומען אין שטאט, אזוי וועט דאס קינד שטארבן. /14:13 און גאנץ ישראל וועלן אים באקלאגן, און וועלן אים באגראבן; ווארום בלויז דער דאזיקער פון ירבעמען וועט קומען צו קבורה, ווייל אין אים איז געפונען געווארן עפעס גוטס אקעגן {dn יהוה} דעם {dn גאט} פון ישראל, אין ירבעמס הויז. /14:14 און {dn גאט} וועט זיך אויפשטעלן א מלך איבער ישראל, וואס וועט פארשניידן ירבעמס הויז יענעם טאג. אבער אפילו דענצמאל איז וואס? /14:15 ווארום {dn גאט} וועט שלאגן ישראל, אזוי ווי א ראר ווערט געטרייסלט אין וואסער, און ער וועט אויסרייסן ישראל פון דער דאזיקער גוטער ערד וואס ער האט געגעבן זייערע עלטערן, און ער וועט זיי צעשפרייטן פון יענער זייט טייך, פאר וואס זיי האבן געמאכט זייערע געצנביימער, דערצערענענדיק {dn גאט}. /14:16 און ער וועט איבערגעבן ישראל פון וועגן די זינד פון ירבעמען וואס ער האט געזינדיקט, און וואס ער האט געמאכט זינדיקן ישראל.
/14:17 און ירבעמס ווייב איז אויפגעשטאנען, און איז אוועקגעגאנגען און געקומען קיין תרצה; ווי זי איז געקומען אויף דעם שוועל פון הויז, אזוי איז דאס יינגל געשטארבן. /14:18 און גאנץ ישראל האבן אים באגראבן, און אים באקלאגט; אזוי ווי דאס ווארט פון {dn גאט} וואס ער האט גערעדט דורך זיין קנעכט אחיה דעם נביא.
/14:19 און די איבעריקע זאכן וועגן ירבעמען, ווי ער האט מלחמה געהאלטן, און ווי ער האט געקיניגט, דאס איז באשריבן אין בוך פון די צייטגעשעענישן פון די מלכים פון ישראל .
/14:20 און די טעג וואס ירבעם האט געקיניגט, זיינען געווען צוויי און צוואנציק יאר, און ער האט זיך געלייגט מיט זיינע עלטערן, און זיין זון נדב איז געווארן מלך אויף זיין ארט.
/14:21 און רחבעם דער זון פון שלמהן האט געקיניגט אין יהודה. איין און פערציק יאר איז רחבעם אלט געווען אז ער איז געווארן מלך, און זיבעצן יאר האט ער געקיניגט אין ירושלים, דער שטאט וואס {dn גאט} האט אויסדערוויילט פון אלע שבטים אין ישראל, צו טאן זיין נאמען דארטן. און דער נאמען פון זיין מוטער איז געווען נעמה די עמונית.
/14:22 און יהודה האט געטאן וואס איז שלעכט אין די אויגן פון {dn גאט}, און זיי האבן אים דערצערנט מער ווי אלץ וואס זייערע עלטערן האבן געטאן, מיט זייערע זינד וואס זיי האבן געזינדיקט. /14:23 און זיי אויך האבן זיך געבויט במות, און זיילשטיינער, און געצנביימער, אויף יעטוועדער הויכן בערגל, און אונטער יעטוועדער צווייגהאפטיקן בוים. /14:24 און אויך שאנדמענער זיינען געווען אין לאנד. זיי האבן געטאן אזוי ווי אלע אומווערדיקייטן פון די פעלקער וואס {dn גאט} האט פארטריבן פון פאר די קינדער פון ישראל.
/14:25 און עס איז געווען אין פינפטן יאר פון מלך רחבעם איז שישק דער מלך פון מצרים ארויסגעקומען אויף ירושלים. /14:26 און ער האט צוגענומען די אוצרות פון גאטס הויז, און די אוצרות פון מלכס הויז; אלץ האט ער צוגענומען. און ער האט צוגענומען אלע גילדערנע שילדן וואס שלמה האט געמאכט. /14:27 און דער מלך רחבעם האט געמאכט אנשטאט זיי קופערנע שילדן, און האט זיי געגעבן אויף דער האנט פון די הויפטלייט פון די לויפערס וואס האבן געהיט דעם איינגאנג פון מלכס הויז. /14:28 און עס איז געווען, ווען נאר דער מלך פלעגט קומען אין גאטס הויז, פלעגן די לויפערס זיי ארויסטראגן; דערנאך פלעגן זיי זיי אומקערן אין דער קאמער פון די לויפערס.
/14:29 און די איבעריקע זאכן וועגן רחבעמען, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון יהודה. /14:30 און א מלחמה איז געווען צווישן רחבעמען און צווישן ירבעמען אלע טעג.
/14:31 און רחבעם האט זיך געלייגט מיט זיינע עלטערן, און ער איז באגראבן געווארן לעבן זיינע עלטערן אין דודס־שטאט. און דער נאמען פון זיין מוטער איז געווען נעמה די עמונית. און זיין זון אבים איז געווארן מלך אויף זיין ארט.

/15:1 און אין אכצנטן יאר פון מלך ירבעם דעם זון פון נבטן, איז אבים געווארן מלך איבער יהודה. /15:2 דריי יאר האט ער געקיניגט אין ירושלים. און דער נאמען פון זיין מוטער איז געווען מעכה די טאכטער פון אבישלומען. /15:3 און ער איז געגאנגען אין אלע זינד פון זיין פאטער, וואס ער האט געטאן פאר אים, און זיין הארץ איז ניט געווען גאנץ מיט {dn יהוה} זיין {dn גאט} אזוי ווי דאס הארץ פון זיין פאטער דודן 4. אבער פון דודס וועגן האט אים {dn יהוה} זיין {dn גאט} געשאנקן א ליכט אין ירושלים, אויפצושטעלן זיין זון נאך אים, און אויפצוהאלטן ירושלים. /15:5 ווייל דוד האט געטאן וואס איז רעכטפארטיק אין די אויגן פון {dn גאט}, און האט זיך ניט אפגעקערט פון אלץ וואס ער האט אים באפוילן, אלע טעג פון זיין לעבן, אחוץ אין דער מעשה מיט אוריה דעם חתי.
/15:6 און א מלחמה איז געווען צווישן רחבעמען און צווישן ירבעמען אלע טעג פון זיין לעבן.
/15:7 און די איבעריקע זאכן וועגן אבימען, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון יהודה. און א מלחמה איז געווען צווישן אבימען און צווישן ירבעמען.
/15:8 און אבים האט זיך געלייגט מיט זיינע עלטערן, און מע האט אים באגראבן אין דודס־שטאט. און זיין זון אסא איז געווארן מלך אויף זיין ארט.
/15:9 און אין צוואנציקסטן יאר פון ירבעם דעם מלך פון ישראל, איז אסא געווארן מלך איבער יהודה. /15:10 און איין און פערציק יאר האט ער געקיניגט אין ירושלים. און דער נאמען פון זיין מוטער איז געווען מעכה די טאכטער פון אבישלומען.
/15:11 און אסא האט געטאן וואס איז רעכטפארטיק אין די אויגן פון {dn גאט}, אזוי ווי זיין פאטער דוד. /15:12 און ער האט אפגעשאפט פון לאנד די שאנדמענער, און האט אפגעטאן אלע אפגעטער וואס זיינע עלטערן האבן געמאכט. /15:13 און אויך זיין מוטער מעכהן האט ער אפגעטאן פון זיין א הארינטע, ווייל זי האט געמאכט א פארזעעניש צו דער אשרה. און אסא האט אפגעהאקט איר פארזעעניש, און פארברענט ביים טייך קדרון. /15:14 נאר די במות זיינען ניט אפגעטאן געווארן; אבער דאס הארץ פון אסאן איז געווען גאנץ מיט {dn גאט} אלע זיינע טעג.
/15:15 און ער האט געבראכט די געהייליקטע זאכן פון זיין פאטער, און זיינע אייגענע געהייליקטע זאכן, אין הויז פון {dn גאט}, זילבער, און גאלד, און כלים.
/15:16 און א מלחמה איז געווען צווישן אסאן און צווישן בעשא דעם מלך פון ישראל אלע זייערע טעג. /15:17 און בעשא דער מלך פון ישראל איז ארויפגעגאנגען אויף יהודה, און האט געבויט רמה, כדי ניט צו דערלאזן אן ארויסגייער און אן אריינגייער ביי אסא דעם מלך פון יהודה.
/15:18 האט אסא גענומען דאס גאנצע זילבער און גאלד וואס איז געבליבן אין די אוצרות פון גאטס הויז, און די אוצרות פון מלכס הויז, און האט זיי געגעבן אין דער האנט פון זיינע קנעכט; און דער מלך אסא האט זיי געשיקט צו בן־הדד דעם זון פון טברמון דעם זון פון חזיונען, דעם מלך פון ארם, וואס איז געזעסן אין דמשק, אזוי צו זאגן: /15:19 א בונד איז צווישן מיר און צווישן דיר, צווישן מיין פאטער און צווישן דיין פאטער; אט שיק איך דיר א מתנה זילבער, און גאלד; גיי, פארשטער דיין בונד מיט בעשא דעם מלך פון ישראל, כדי ער זאל אפציען פון מיר.
/15:20 האט בן־הדד צוגעהערט צום מלך אסא, און ער האט געשיקט זיינע חיל־פירער אויף די שטעט פון ישראל, און האט געשלאגן עיון, און דן, און אבל־בית-מעכה, און גאנץ כנרות, מיט דעם גאנצן לאנד נפתלי.
/15:21 און עס איז געווען, ווי בעשא האט דערהערט, אזוי האט ער אויפגעהערט ארומבויען רמה, און איז געזעסן אין תרצה. /15:22 און דער מלך אסא האט צונויפגערופן גאנץ יהודה, קיינעם ניט אויסגעלאזט, און זיי האבן אוועקגעטראגן די שטיינער פון רמה און אירע האלצן, מיט וואס בעשא האט געבויט; און דער מלך אסא האט מיט זיי באבויט גבע־בנימין, און מצפה.
/15:23 און די איבעריקע זאכן וועגן אסאן, און זיין גאנצע גבורהשאפט, און אלץ וואס ער האט געטאן, און די שטעט וואס ער האט געבויט, דאס איז שוין באשריבן אין בוך פון די צייטגעשעענישן פון די מלכים פון יהודה. נאר צו דער צייט פון זיין עלטער איז ער קראנק געווארן אויף די פיס.
/15:24 און אסא האט זיך געלייגט מיט זיינע עלטערן, און ער איז באגראבן געווארן לעבן זיינע עלטערן אין זיין פאטער דודס שטאט, און זיין זון יהושפט איז געווארן מלך אויף זיין ארט.
/15:25 און נדב דער זון פון ירבעמען איז געווארן מלך איבער ישראל אין צווייטן יאר פון אסא דעם מלך פון יהודה, און ער האט געקיניגט איבער ישראל צוויי יאר. /15:26 און ער האט געטאן וואס איז שלעכט אין די אויגן פון {dn גאט}, און איז געגאנגען אין דעם וועג פון זיין פאטער, און אין זיין זינד וואס ער האט געמאכט זינדיקן ישראל.
/15:27 און בעשא דער זון פון אחיהן, פון דעם הויז פון יששכר, האט געמאכט א בונט אויף אים, און בעשא האט אים געשלאגן אין גבתון וואס געהערט צו די פלשתים, ווען נדב און גאנץ ישראל האבן געלעגערט אויף גבתון. /15:28 און בעשא האט אים געטייט אין דריטן יאר פון אסא דעם מלך פון יהודה, און איז געווארן מלך אויף זיין ארט. /15:29 און עס איז געווען, ווי ער איז געווארן מלך, האט ער דערשלאגן דאס גאנצע הויז פון ירבעמען; ער האט ניט איבערגעלאזן קיין לעבעדיקן אטעם פון ירבעמען, ביז ער האט אים פארטיליקט, אזוי ווי דאס ווארט פון {dn גאט} וואס ער האט גערעדט דורך זיין קנעכט אחיהן פון שילו; /15:30 פאר די זינד פון ירבעמען וואס ער האט געזינדיקט, און וואס ער האט געמאכט זינדיקן ישראל ; פון וועגן זיין דערצערענונג וואס ער האט דערצערנט {dn יהוה} דעם {dn גאט} פון ישראל.
/15:31 און די איבעריקע זאכן וועגן נדבן, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון ישראל.
/15:32 און א מלחמה איז געווען צווישן אסאן און צווישן בעשא דעם מלך פון ישראל אלע זייערע טעג.
/15:33 אין דריטן יאר פון אסא דעם מלך פון יהודה, איז בעשא דער זון פון אחיהן געווארן מלך איבער גאנץ ישראל אין תרצה, [און האט געקיניגט] פיר און צוואנציק יאר. /15:34 און ער האט געטאן וואס איז שלעכט אין די אויגן פון {dn גאט}, און איז געגאנגען אין דעם וועג פון ירבעמען, און אין זיין זינד וואס ער האט געמאכט זינדיקן ישראל.

/16:1 און דאס ווארט פון {dn גאט} איז געווען צו יהוא דעם זון פון חננין, אויף בעשאן, אזוי צו זאגן: /16:2 ווייל איך האב דיך אויפגעהויבן פון שטויב, און האב דיך געמאכט פאר א פירשט איבער מיין פאלק ישראל, און דו ביסט געגאנגען אין דעם וועג פון ירבעמען, און האסט געמאכט זינדיקן מיין פאלק ישראל מיך צו דערצערענען מיט זייערע זינד–/16:3 אט ראם איך אויס בעשאן און זיין הויז, און וועל מאכן דיין הויז ווי דאס הויז פון ירבעם דעם זון פון נבטן. /16:4 דעם וואס שטארבט פון בעשאן אין שטאט, וועלן די הינט אויפעסן, און דעם וואס שטארבט פון אים אין פעלד, וועלן די פויגלען פון הימל אויפעסן.
/16:5 און די איבעריקע זאכן וועגן בעשאן, און וואס ער האט געטאן, און זיין גבורהשאפט, דאס איז שוין באשריבן אין בוך פון די צייטגעשעענישן פון די מלכים פון ישראל.
/16:6 און בעשא האט זיך געלייגט מיט זיינע עלטערן, און ער איז באגראבן געווארן אין תרצה, און זיין זון אלה איז געווארן מלך אויף זיין ארט.
/16:7 און אויך איז דאס ווארט פון {dn גאט} געווען דורך יהוא דעם זון פון חננין, דעם נביא, אויף בעשאן און אויף זיין הויז, אי פאר אלעם בייזן וואס ער האט געטאן אין די אויגן פון {dn גאט}, אים צו דערצערענען מיט די מעשים פון זיינע הענט, צו זיין אזוי ווי דאס הויז פון ירבעמען, אי פאר וואס ער האט אים דערשלאגן.
/16:8 אין זעקס און צוואנציקסטן יאר פון אסא דעם מלך פון יהודה, איז אלה דער זון פון בעשאן געווארן מלך איבער ישראל אין תרצה, [און האט געקיניגט] צוויי יאר.
/16:9 און זיין קנעכט זמרי, א הויפטמאן איבער א העלפט פון די רייטוועגן, האט געמאכט א בונט אויף אים, בעת ער איז געווען אין תרצה, זיך שכור טרינקענדיק אין הויז פון ארצאן וואס איבערן פאלאץ אין תרצה. /16:10 און זמרי איז געקומען, און האט אים געשלאגן און אים געטייט, אין זיבן און צוואנציקסטן יאר פון אסא דעם מלך פון יהודה, און איז געווארן מלך אויף זיין ארט.
/16:11 און עס איז געווען, ווי ער איז געווארן מלך, אז ער האט זיך געזעצט אויף זיין טראן, האט ער דערשלאגן דאס גאנצע הויז פון בעשאן; ער האט אים ניט איבערגעלאזן א מאנספארשוין, צו מאל זיינע אייגענע און זיינע גוטע פריינט. /16:12 און זמרי האט פארטיליקט דאס גאנצע הויז פון בעשאן, אזוי ווי דאס ווארט פון {dn גאט} וואס ער האט גערעדט וועגן בעשאן דורך יהוא דעם נביא, /16:13 פאר אלע זינד פון בעשאן, און די זינד פון זיין זון אלהן, וואס זיי האבן געזינדיקט, און וואס זיי האבן געמאכט זינדיקן ישראל, צו דערצערענען {dn יהוה} דעם {dn גאט} פון ישראל מיט זייערע נישטיקע געצן.
/16:14 און די איבעריקע זאכן וועגן אלהן, און אלץ וואס ער האט געטאן, דאס איז שוין באשריבן אין בוך פון די צייטגעשעענישן פון די מלכים פון ישראל.
/16:15 אין זיבן און צוואנציקסטן יאר פון אסא דעם מלך פון יהודה, האט זמרי געקיניגט זיבן טעג אין תרצה, בעת דאס פאלק האט געלאגערט אויף גבתון וואס געהערט צו די פלשתים. /16:16 און דאס פאלק וואס האט געלאגערט האט געהערט, אזוי צו זאגן: זמרי האט געמאכט א בונט, און ער האט אויך דערשלאגן דעם מלך; און גאנץ ישראל האבן געמאכט עמרי דעם חיל־פירער פאר א מלך איבער ישראל, אין יענעם טאג אין לאגער. /16:17 און עמרי און גאנץ ישראל מיט אים זיינען ארויפגעגאנגען פון גבתון, און האבן געלעגערט אויף תרצה.
/16:18 און עס איז געווען, ווי זמרי האט געזען אז די שטאט איז באצווונגען, אזוי איז ער אריינגעגאנגען אין פאלאץ פון מלכס הויז, און האט אנגעצונדן איבער זיך דעם מלכס הויז אין פייער, און איז געשטארבן; /16:19 איבער זיינע זינד וואס ער האט געזינדיקט, צו טאן וואס איז שלעכט אין די אויגן פון {dn גאט}, צו גיין אין די וועג פון ירבעמען, און פאר זיין זינד וואס ער איז באגאנגען צו מאכן זינדיקן ישראל.
/16:20 און די איבעריקע זאכן וועגן זמרין, און זיין בונט וואס ער האט געבונטעוועט, דאס איז שוין באשריבן אין בוך פון די צייטגעשעענישן פון די מלכים פון ישראל.
/16:21 דענצמאל האט זיך דאס פאלק ישראל צעטיילט אין העלפט: העלפט פון פאלק איז געווען הינטער תבני דעם זון פון גינתן, אים צו מאכן פאר מלך און העלפט הינטער עמרין. /16:22 און דאס פאלק וואס הינטער עמרין האט איבערגעשטארקט דאס פאלק וואס הינטער תבני דעם זון פון גינתן. און תבני איז אומגעקומען, און עמרי איז געבליבן מלך.
/16:23 אין איין און דרייסיקסטן יאר פון אסא דעם מלך פון יהודה איז עמרי געווארן מלך איבער ישראל, [און האט געקיניגט] צוועלף יאר; אין תרצה האט ער געקיניגט זעקס יאר. /16:24 און ער האט אפגעקויפט דעם בארג שומרון פון שמרן פאר צוויי צענטנער זילבער, און האט באבויט דעם בארג, און גערופן דעם נאמען פון דער שטאט וואס ער האט געבויט, אויף דעם נאמען פון שמר, דעם האר פון דעם בארג, שומרון. 
/16:25 און עמרי האט געטאן וואס איז שלעכט אין די אויגן פון {dn גאט}, און ער האט זיך געפירט ערגער ווי אלע וואס פאר אים. /16:26 און ער איז געגאנגען אין אל דעם וועג פון ירבעם דעם זון פון נבטן, און אין זיין זינד וואס ער האט געמאכט זינדיקן ישראל, צו דערצערענען {dn יהוה} דעם {dn גאט} פון ישראל מיט זייערע נישטיקע געצן.
/16:27 און די איבעריקע זאכן פון עמרין וואס ער האט געטאן, און זיין גבורהשאפט וואס ער האט אויפגעטאן, דאס איז שוין באשריבן אין בוך פון די צייטגעשעענישן פון די מלכים פון ישראל.
/16:28 און עמרי האט זיך געלייגט מיט זיינע עלטערן, און איז באגראבן געווארן אין שומרון, און זיין זון אחאב איז געווארן מלך אויף זיין ארט.
/16:29 און אחאב דער זון פון עמרין איז געווארן מלך איבער ישראל אין אכט און דרייסיקסטן יאר פון אסא דעם מלך פון יהודה. און אחאב דער זון פון עמרין האט געקיניגט איבער ישראל אין שומרון צוויי און צוואנציק יאר.
/16:30 און אחאב דער זון פון עמרין האט געטאן וואס איז שלעכט אין די אויגן פון {dn גאט}, מער פון אלע וואס פאר אים. /16:31 און ווינציק זיין גיין אין די זינד פון ירבעם דעם זון פון נבטן, האט ער נאך גענומען פאר א ווייב אזבל די טאכטער פון אתבעל דעם מלך פון די צידונים, און איז געגאנגען און האט געדינט בעל, און זיך געבוקט צו אים. /16:32 און ער האט אויפגעשטעלט א מזבח צו בעל, אין דעם הויז פון בעל וואס ער האט געבויט אין שומרון. /16:33 און אחאב האט געמאכט די אשרה; און אחאב האט געטאן מער צו דערצערענען {dn יהוה} דעם {dn גאט} פון ישראל, ווי אלע מלכים פון ישראל וואס זיינען געווען פאר אים.
/16:34 אין זיינע טעג האט חיאל פון בית־אל אפגעבויט יריחו. מיט [דעם לעבן פון] אבירם זיין בכור האט ער געלייגט איר גרונטפעסט, און מיט שגוב זיין יינגסטן האט ער אריינגעשטעלט אירע טירן, אזוי ווי דאס ווארט פון {dn גאט} וואס ער האט גערעדט דורך יהושוע דעם זון פון נון.

/17:1 און אליהו דער תשבי, פון די וואס האבן זיך באזעצט אין גלעד, האט געזאגט צו אחאבן: אזוי ווי עס לעבט {dn יהוה} דער {dn גאט} פון ישראל וואס איך שטיי פאר אים, אויב אין די דאזיקע יארן וועט זיין טוי און רעגן, סיידן לויט מיין ווארט!
/17:2 און דאס ווארט פון {dn גאט} איז געווען צו אים, אזוי צו זאגן: /17:3 גיי פון דאנען, און זאלסט זיך פארקערן קיין מזרח, און זיך באהאלטן ביי דעם באך כרית וואס פארן ירדן. /17:4 און עס וועט זיין: פון דעם באך וועסטו טרינקען, און די ראבן האב איך באפוילן דיך דארטן צו שפייזן. 
/17:5 איז ער געגאנגען און האט געטאן אזוי ווי דאס ווארט פון {dn גאט}; און ער איז אוועק און האט זיך געזעצט ביים באך כרית וואס פארן ירדן. /17:6 און די ראבן פלעגן אים ברענגען ברויט און פלייש אין דער פרי, און ברויט און פלייש אין אוונט; און פון באך פלעגט ער טרינקען.
/17:7 און עס איז געווען נאך א פארלויף פון טעג, איז דער באך אויסגעטריקנט געווארן, ווייל עס איז ניט געווען קיין רעגן אין לאנד. /17:8 איז דאס ווארט פון {dn גאט} געווען צו אים, אזוי צו זאגן: /17:9 שטיי אויף, גיי קיין צרפת וואס געהערט צו צידון, און זאלסט דארטן זיצן; זע, איך האב דארטן באפוילן א פרוי אן אלמנה דיך צו שפייזן.
/17:10 איז ער אויפגעשטאנען און איז געגאנגען קיין צרפת. און ווי ער איז געקומען אין איינגאנג פון שטאט, ערשט א פרוי אן אלמנה קלייבט דארטן האלץ. האט ער גערופן צו איר און האט געזאגט: ברענג מיר, איך בעט דיך, א ביסל וואסער אין א כלי, כדי איך זאל טרינקען. /17:11 און ווי זי איז געגאנגען ברענגען, אזוי האט ער זי נאכגערופן און געזאגט: ברענג מיר, איך בעט דיך, א שטיקל ברויט אין דיין האנט. /17:12 האט זי געזאגט: אזוי ווי עס לעבט {dn יהוה} דיין {dn גאט}, אויב איך האב א קוכן, נאר בלויז א האנטפול מעל אין טאפ, און א ביסל אייל אין קרוג! און אט קלייב איך צונויף א פאר העלצלעך, און איך וועל גיין און וועל עס מאכן פאר מיר און מיין זון, און מיר וועלן עס אויפעסן; דערנאך וועלן מיר שטארבן.
/17:13 האט אליהו צו איר געזאגט: זאלסט ניט מורא האבן; גיי טו אזוי ווי דיין ווארט, נאר מאך מיר דערפון א קליינעם קוכן צוערשט, און ברענג מיר ארויס; און פאר דיר און פאר דיין זון וועסטו מאכן צולעצט. /17:14 ווארום אזוי האט געזאגט {dn יהוה} דער {dn גאט} פון ישראל : דער טאפ מעל וועט ניט אויסגיין, און דער קרוג אייל וועט ניט געמינערט ווערן, ביז דעם טאג וואס {dn גאט} גיט רעגן אויפן געזיכט פון דער ערד.
/17:15 איז זי געגאנגען און האט געטאן אזוי ווי דאס ווארט פון אליהון, און זי און ער און איר הויזגעזינט האבן געהאט צו עסן פיל טעג. /17:16 דער טאפ מעל איז ניט אויסגעגאנגען, און דער קרוג אייל איז ניט געמינערט געווארן, אזוי ווי דאס ווארט פון {dn גאט} וואס ער האט גערעדט דורך אליהון.
/17:17 און עס איז געווען נאך די דאזיקע געשעענישן, איז קראנק געווארן דער זון פון דער פרוי, דער בעל־הביתטע פון הויז, און זיין קראנקשאפט איז געווען זייער שטארק, ביז אין אים איז מער אן אטעם ניט געבליבן. /17:18 האט זי געזאגט צו אליהון: וואס האסטו צו מיר דו געטלעכער מאן? ביסטו געקומען צו מיר צו דערמאנען מיינע זינד, און צו טייטן מיין זון?
/17:19 האט ער צו איר געזאגט: גיב מיר דיין זון. און ער האט אים גענומען פון איר בוזעם, און האט אים ארויפגעטראגן אין דער אויבערשטוב וואס ער האט דארטן געוווינט, און האט אים אוועקגעלייגט אויף זיין בעט. /17:20 און ער האט גערופן צו {dn גאט} און האט געזאגט: {dn יהוה} מיין {dn גאט}, צי אויך דער אלמנה וואס איך האלט זיך אויף ביי איר, האסטו בייז געטאן, צו טייטן איר זון?
/17:21 און ער האט זיך אויסגעצויגן איבער דעם קינד דריי מאל, און האט גערופן צו {dn גאט} און האט געזאגט: {dn יהוה} מיין {dn גאט}, זאל, איך בעט דיך, די זעל פון דעם דאזיקן קינד אומקערן אין אים.
/17:22 און {dn גאט} האט צוגעהערט צו דעם קול פון אליהון, און די זעל פון דעם קינד האט זיך אומגעקערט אין אים, און ער האט אויפגעלעבט. /17:23 און אליהו האט גענומען דאס קינד, און האט עס אראפגעטראגן פון דער אויבערשטוב אין הויז, און האט עס געגעבן צו זיין מוטער; און אליהו האט געזאגט: זע, דיין זון לעבט. /17:24 האט די פרוי געזאגט צו אליהון: אצונד אט ווייס איך אז דו ביסט א געטלעכער מאן, און דאס ווארט פון {dn גאט} אין דיין מויל איז אמת.

/18:1 און עס איז געווען נאך פיל טעג, איז דאס ווארט פון {dn גאט} געווען צו אליהון – אויפן דריטן יאר – אזוי צו זאגן: גיי ווייז זיך פאר אחאבן, און איך וועל געבן רעגן אויפן געזיכט פון דער ערד.
/18:2 איז אליהו געגאנגען זיך ווייזן פאר אחאבן. 
און דער הונגער איז געווען שטארק אין שומרון. /18:3 און אחאב האט גערופן עובדיהון וואס איבערן פאלאץ – און עובדיהו האט זייער געפארכט {dn יהוה}; /18:4 און עס איז געווען, אז אזבל האט פארשניטן די נביאים פון {dn יהוה}, האט עובדיהו גענומען הונדערט נביאים, און האט זיי באהאלטן צו פופציק מאן אין א הייל, און האט זיי אויסגעהאלטן מיט ברויט און מיט וואסער –/18:5 און אחאב האט געזאגט צו עובדיהו: גיי דורכן לאנד ביי אלע קוואלן וואסער און ביי אלע טייכן; אפשר וועלן מיר געפינען גראז, און מיר וועלן דערהאלטן ביים לעבן די פערד און די מוילאייזלען, אז מיר זאלן ניט אנווערן די בהמות.
/18:6 האבן זיי זיך צעטיילט דאס לאנד, כדי דורכצוגיין דורך דעם: אחאב איז געגאנגען אליין אין זיין וועג, און עובדיהו איז געגאנגען אליין אין אן אנדער וועג.
/18:7 און ווי עובדיהו איז געווען אין וועג, ערשט אליהו קומט אים אנטקעגן. האט ער אים דערקענט, און ער איז געפאלן אויף זיין פנים, און האט געזאגט: ביסט דו דאס, מיין האר אליהו? /18:8 האט ער צו אים געזאגט: איך; גיי זאג דיין האר: אן איז אליהו. /18:9 האט ער געזאגט: וואס האב איך געזינדיקט, אז דו ווילסט געבן דיין קנעכט אין אחאבס האנט, מיך צו טייטן? /18:10 אזוי ווי עס לעבט {dn יהוה} דיין {dn גאט}, אויב עס איז דא א פאלק אדער א קיניגרייך, וואס מיין האר האט ניט געשיקט אהין דיך זוכן! און אז זיי האבן געזאגט: ניטא, האט ער געמאכט שווערן דאס פאלק און דאס קיניגרייך, אז מע האט דיך ניט געפונען. /18:11 און אצונד זאגסטו: גיי זאג דיין האר: אן איז אליהו. /18:12 און עס וועט זיין, ווי איך וועל אוועקגיין פון דיר, אזוי וועט דער גייסט פון {dn גאט} דיך פארטראגן, איך ווייס ניט וווהין, און אז איך וועל קומען אנזאגן אחאבן, און ער וועט דיך ניט געפינען, וועט ער מיך הרגען; און דיין קנעכט פארכט {dn יהוה} פון מיין יוגנט אן. /18:13 איז ניט דערציילט געווארן צו מיין האר וואס איך האב געטאן, ווען אזבל האט אויסגעהרגעט די נביאים פון {dn יהוה}, ווי איך האב באהאלטן הונדערט מאן פון די נביאים צו פופציק מאן אין א הייל, און האב זיי אויסגעהאלטן מיט ברויט און מיט וואסער? /18:14 און אצונד זאגסטו: גיי זאג דיין האר: אן איז אליהו; און ער וועט מיך הרגען.
/18:15 האט אליהו געזאגט: אזוי ווי עס לעבט {dn גאט} פון צבאות וואס איך שטיי פאר אים, אז היינט וועל איך זיך ווייזן פאר אים!
/18:16 איז עובדיהו געגאנגען אנטקעגן אחאבן, און האט אים דערציילט; און אחאב איז געגאנגען אנטקעגן אליהון. /18:17 און עס איז געווען, ווי אחאב האט דערזען אליהון, אזוי האט אחאב צו אים געזאגט: ביסט דו דאס, פאראומגליקער פון ישראל? /18:18 האט ער געזאגט: ניט איך האב פאראומגליקט ישראל, נאר דו און דיין פאטערס הויז, מיט וואס איר האט פארלאזן די געבאט פון {dn יהוה}, און ביסט געגאנגען נאך די בעל־געטער. /18:19 און אצונד, שיק זאמל איין צו מיר גאנץ ישראל אויפן בארג כרמל, און די פיר הונדערט און פופציק נביאים פון בעל, און די פיר הונדערט נביאים פון דער אשרה, וואס עסן ביים טיש פון אזבלען.
/18:20 האט אחאב געשיקט צווישן אלע קינדער פון ישראל, און האט איינגעזאמלט די נביאים אויפן בארג כרמל. /18:21 און אליהו האט גענענט צום גאנצן פאלק, און האט געזאגט: ביז וואנען וועט איר אומשפרינגען אויף צוויי צווייגן? אויב {dn יהוה} איז {dn גאט}, גייט נאך אים, און אויב בעל, גייט נאך אים.
און דאס פאלק האט אים א ווארט ניט געענטפערט.
/18:22 האט אליהו געזאגט צום פאלק: איך אליין בין געבליבן א נביא צו {dn יהוה}, און די נביאים פון בעל זיינען פיר הונדערט און פופציק מאן. /18:23 טא זאל מען אונדז געבן צוויי אקסן; און זאלן זיי זיך אויסקלייבן איין אקס, און אים צעשניידן און ארויפלייגן אויפן האלץ, און פייער זאלן זיי ניט אונטערלייגן. און איך וועל מאכן דעם אנדער אקס, און ארויפטאן אויפן האלץ, און פייער וועל איך ניט אונטערלייגן. /18:24 און איר וועט רופן צו דעם נאמען פון אייער {dn גאט}, און איך וועל רופן צו דעם נאמען פון {dn יהוה}; און עס וועט זיין, דער {dn גאט} וואס וועט ענטפערן מיט פייער, ער איז {dn גאט}.
האט זיך אפגערופן דאס גאנצע פאלק און האט געזאגט: ווויל גערעדט!
/18:25 האט אליהו געזאגט צו די נביאים פון בעל: קלייבט אייך אויס איין אקס, און מאכט אים צוערשט, ווארום איר זייט די פיל; און רופט צו דעם נאמען פון אייער {dn גאט}, און פייער זאלט איר ניט אונטערלייגן.
/18:26 האבן זיי גענומען דעם אקס וואס מע האט זיי געגעבן, און זיי האבן אים געמאכט, און האבן גערופן צו דעם נאמען פון בעל, פון פרימארגן ביזן מיטן טאג, אזוי צו זאגן: בעל, ענטפער אונדז! אבער קיין קול און קיין ענטפער. ווי זיי האבן געהונקען ארום דעם מזבח וואס מע האט געמאכט. /18:27 און עס איז געווען אין מיטן טאג, האט אליהו געשפעט פון זיי, און ער האט געזאגט: רופט אויף א הויכן קול, ווארום ער איז א {dn גאט}; ער האט זיך מסתם פאררעדט, אדער ער איז אוועק אן א זייט, אדער ער איז אין וועג; אפשר שלאפט ער, און וועט זיך אויפכאפן.
/18:28 און זיי האבן גערופן אויף א הויכן קול, און האבן זיך איינגעשניטן, אזוי ווי זייער שטייגער, מיט שווערדן און מיט שפיזן, ביז בלוט האט זיך געגאסן אויף זיי. /18:29 און עס איז געווען, אז דער מיטן טאג איז אריבער, האבן זיי נביאות געזאגט ביז ווען מע ברענגט אויף דעם אוונט־קרבן, אבער קיין קול און קיין ענטפער און קיין הערונג.
/18:30 האט אליהו געזאגט צום גאנצן פאלק: גענענט צו מיר. האט דאס גאנצע פאלק גענענט צו אים, און ער האט פארריכט דעם צעשטערטן מזבח פון {dn יהוה}. /18:31 און אליהו האט גענומען צוועלף שטיינער אזוי ווי די צאל פון די שבטים פון די קינדער פון יעקב, וואס דאס ווארט פון {dn גאט} איז געווען צו אים, אזוי צו זאגן: ישראל זאל זיין דיין נאמען. /18:32 און ער האט אויפגעבויט פון די שטיינער א מזבח צו דעם נאמען פון {dn יהוה}, און האט געמאכט א גראבן, גרויס ווי פאר צוויי סאה זריעה, רונד ארום מזבח. /18:33 און ער האט אויסגעלייגט דאס האלץ, און צעשניטן דעם אקס, און ארויפגעטאן אויפן האלץ. /18:34 און ער האט געזאגט: פילט אן פיר קריג מיט וואסער, און גיסט ארויף אויף דעם בראנדאפפער און אויפן האלץ. און ער האט געזאגט: טוט עס א צווייט מאל; און זיי האבן עס געטאן א צווייט מאל. האט ער געזאגט: טוט עס א דריט מאל; און זיי האבן עס געטאן א דריט מאל. /18:35 און דאס וואסער איז געגאנגען רונד ארום מזבח; און אויך דעם גראבן האט ער אנגעפילט מיט וואסער.
/18:36 און עס איז געווען ווען מע ברענגט אויף דעם אוונט־קרבן, האט אליהו הנביא גענענט און האט געזאגט: {dn יהוה} דו {dn גאט} פון אברהם, יצחק, און ישראל, זאל היינט באוווסט ווערן אז דו ביסט {dn גאט} אין ישראל, און איך בין דיין קנעכט, און דורך מיין ווארט האב איך געטאן אלע די דאזיקע זאכן. /18:37 ענטפער מיר, {dn יהוה}, ענטפער מיר. און זאל דאס דאזיקע פאלק וויסן אז דו {dn יהוה} ביסט {dn גאט}; אזיסט קערסטו אפ זייער הארץ אהינטער.
/18:38 איז אראפגעפאלן א פייער פון {dn גאט}, און האט פארצערט דאס בראנדאפפער, און דאס האלץ, און די שטיינער, און די ערד; אפילו דאס וואסער אין גראבן האט עס אויסגעלעקט. /18:39 און דאס גאנצע פאלק האט געזען, און זיי זיינען געפאלן אויף זייער פנים, און האבן געזאגט: {dn יהוה}, ער איז {dn גאט}! {dn יהוה}, ער איז {dn גאט}!
/18:40 האט אליהו צו זיי געזאגט: כאפט די נביאים פון בעל; קיינער זאל ניט אנטרונען ווערן פון זיי.
האבן זיי זיי געכאפט, און אליהו האט זיי געמאכט נידערן צום טייך קישון, און האט זיי דארטן געשאכטן.
/18:41 און אליהו האט געזאגט צו אחאבן: גיי ארויף, עס און טרינק, ווארום עס איז א גערויש פון א סך רעגן.
/18:42 איז אחאב ארויפגעגאנגען עסן און טרינקען. און אליהו איז ארויפגעגאנגען אויפן שפיץ כרמל, און האט זיך איינגעבויגן צו דער ערד, און אריינגעטאן זיין פנים צווישן זיינע קני. /18:43 און ער האט געזאגט צו זיין יונג: גיי אקארשט ארויף, טו א קוק קעגן ים.
איז ער ארויפגעגאנגען און האט געקוקט, און ער האט געזאגט: ניטא גארנישט.
האט ער געזאגט: ״גיי ווידער״, זיבן מאל. /18:44 און עס איז געווען אויפן זיבעטן מאל, האט ער געזאגט: זע, א קליין וואלקנדל אזוי ווי די האנט פון א מענטשן גייט אויף פון ים. האט ער געזאגט: גיי ארויף, זאג צו אחאבן: שפאן איין און נידער אראפ. כדי דער רעגן זאל דיך ניט פארהאלטן.
/18:45 און עס איז געווען, איידער וואס ווען איז דער הימל שווארץ געווארן פון וואלקנס און געוויטער, און עס איז געווארן א גרויסער רעגן. און אחאב האט זיך ארויפגעזעצט, און איז אוועק קיין יזרעאל.
/18:46 און די האנט פון {dn גאט} איז געווען אויף אליהון, און ער האט אנגעגורט זיינע לענדן, און איז געלאפן פארויס פאר אחאבן ביז ווו דו קומסט קיין יזרעאל.

/19:1 און אחאב האט דערציילט אזבלען אלץ וואס אליהו האט געטאן, און אלץ דינג ווי אזוי ער האט געהרגעט אלע נביאים מיטן שווערד. /19:2 האט  אזבל געשיקט א שליח צו אליהון, אזוי צו זאגן: זאלן די געטער טאן אזוי און נאך מער, אויב איך וועל מארגן אין דער צייט ניט מאכן דיין לעבן אזוי ווי דאס לעבן פון איינעם פון זיי! 
/19:3 און ווי ער האט דאס געזען, אזוי איז ער אויפגעשטאנען און איז אוועק אום זיין לעבן, און איז געקומען קיין באר־שבע וואס געהערט צו יהודה, און ער האט דארטן איבערגעלאזט זיין יונג. /19:4 און ער אליין איז געגאנגען אין מדבר א טאג וועגס, און איז געקומען און האט זיך געזעצט אונטער א בעזעמביימל, און ער האט געבעטן אויף זיך דעם טויט, און האט געזאגט: גענוג! אצונד, {dn גאט}, נעם צו מיין זעל, ווארום, איך בין ניט בעסער פון מיינע עלטערן.
/19:5 און ער האט זיך געלייגט און איז איינגעשלאפן אונטער א בעזעמביימל.  ערשט א מלאך רירט אים אן, און זאגט צו אים: שטיי אויף, עס. /19:6 האט ער זיך אומגעקוקט, ערשט אים צוקאפנס איז א קוכן געבאקט אויף אנגעברענטע שטיינער,  און א קרוג וואסער. האט ער געגעסן און געטרונקען, און האט זיך ווידער געלייגט.
/19:7 און דער מלאך פון {dn גאט} איז געקומען א צווייט מאל, און האט אים אנגערירט, און געזאגט: שטיי אויף, עס, ווארום דער וועג איז צו ווייט פאר דיר.
/19:8 איז ער אויפגעשטאנען, און האט געגעסן און געטרונקען, און איז געגאנגען מיט דעם כוח פון דעם דאזיקן עסן פערציק טעג און פערציק נעכט,  ביז דעם בארג פון {dn גאט}, חורב. 9 און ער איז דארטן אריינגעגאנגען אין דער הייל, און האט דארטן גענעכטיקט. ערשט דאס ווארט פון {dn גאט} איז צו אים, און ער האט צו אים געזאגט: וואס טוסטו דא, אליהו? 
/19:10 האט ער געזאגט:
אננעמען האב איך זיך אנגענומעןפון וועגן {dn יהוה} דעם {dn גאט} פון צבאות;ווייל פארלאזן דיין בונד האבן די קינדער פון ישראל, דיינע מזבחות האבן זיי צעשטערט, און דיינע נביאים האבן זיי געהרגעט מיטן שווערד; און איך אליין בין איבערגעבליבן, און זיי זוכן מיין לעבן צו נעמען.
/19:11 האט ער געזאגט: גיי ארויס, און זאלסט זיך שטעלן אויפן בארג פאר {dn גאט}. ערשט {dn גאט} גייט פארביי, און א גרויסער און שטארקער שטורעם רייסט בערג און ברעכט פעלדזן פאר {dn גאט}–ניט אין שטורעם איז געווען {dn גאט}; און נאך דעם שטורעם אן ערדציטערניש–ניט אין דער ערדציטערניש איז געווען {dn גאט}; /19:12 און נאך דער ערדציטערניש א פייער–ניט אין פייער איז געווען {dn גאט}; און נאך דעם פייער א קול פון א דינער שטילקייט. /19:13 און עס איז געווען, ווי אליהו האט דאס דערהערט, אזוי האט ער איינגעוויקלט זיין פנים אין זיין מאנטל, און ער איז ארויגעגאנגען, און האט זיך געשטעלט אין איינגאנג פון דער הייל. ערשט א קול איז געקומען צו אים, און האט געזאגט:וואס טוסטו דא, אליהו?
/19:14 האט ער געזאגט:
אננעמען האב איך זיך אנגענומעןפון וועגן {dn יהוה} דעם {dn גאט} פון צבאות; ווייל פארלאזן דיין בונד האבן די קינדער פון ישראל, דיינע מזבחות האבן זיי צעשטערט, און דיינע נביאים האבן זיי געהרגעט מיטן שווערד; און איך אליין בין איבערגעבליבן, און זיי זוכן מיין לעבן צו נעמען.
/19:15 האט {dn גאט} צו אים געזאגט: קער זיך אום אויף דיין וועג צום מדבר פון דמשק, און זאלסט קומען און זאלבן חזאלן פאר א מלך איבער ארם. /19:16 און יהוא דעם זון פון נמשין זאלסטו זאלבן פאר א מלך איבער ישראל, און אלישע דעם זון פון שפטן, פון אבל־מחולה, זאלסטו זאלבן פאר א נביא אויף דיין ארט. /19:17 און עס וועט זיין,  דעם וואס ווערט אנטרונען פון חזאלס שווערד, וועט טייטן אלישע. /19:18 אבער איך וועל איבערלאזן אין ישראל זיבן טויזנט–אלע קני וואס האבן ניט געקניט צו בעל, און יעטוועדער מויל וואס האט אים ניט געקושט. 
/19:19 איז ער אוועקגעגאנגען פון דארטן, און האט געטראפן אלישע דעם זון פון שפטן ווי ער אקערט מיט צוועלף געשפאנען פאר אים, און ער ביים צוועלפטן. איז אליהו אריבערגעגאנגען צו אים, און האט ארויפגעווארפן זיין מאנטל אויף אים. /19:20 האט ער איבערגעלאזן די רינדער, און איז געלאפן נאך אליהון, און האט געזאגט: לאמיך, איך בעט דיך, קושן מיין פאטער און מיין מוטער, און איך וועל גיין נאך דיר. האט ער צו אים געזאגט: גיי, קער זיך אום, ווארום וואס האב איך דיר געטאן? 
/19:21 האט ער זיך אומגעקערט פון הינטער אים, און ער האט גענומען דאס געשפאן רינדער, און האט עס געשאכטן, און מיט די שפאנצייג פון די רינדער האט ער אפגעקאכט זייער פלייש; און ער האט געגעבן די מענטשן, און זיי האבן געגעסן. און ער איז אויפגעשטאנען, און ער איז געגאנגען נאך אליהון, און האט אים באדינט. 

/20:1 און בן־הדד דער מלך פון ארם האט איינגעזאמלט זיין גאנצן חיל; און צוויי און דרייסיק מלכים זיינען געווען מיט אים, און פערד און רייטוועגן. און ער איז ארויפגעגאנגען און האט געלעגערט אויף שומרון, און מלחמה געהאלטן אויף איר. /20:2 און ער האט געשיקט שלוחים, צו אחאב דעם מלך פון ישראל, אין שטאט, /20:3 און אים געלאזט זאגן: אזוי האט געזאגט בן־הדד: דיין זילבער און דיין גאלד איז מיינס, און דיינע ווייבער און דיינע שענסטע קינדער זיינען מיינע. 
/20:4 האט געענטפערט דער מלך פון ישראל און האט געזאגט: אזוי ווי דיין ווארט, מיין האר מלך; דיינער בין איך, און אלץ וואס איך האב.
/20:5 זיינען ווידער געקומען די שלוחים, און האבן געזאגט: אזוי האט געזאגט בן־הדד, אזוי צו זאגן:  פאר וואר, איך האב דיר געשיקט זאגן: דיין זילבער און דיין גאלד, און דיינע ווייבער און דיינע  קינדער זאלסטו מיר געבן. /20:6 ווארום אז מארגן אין דער צייט וועל איך שיקן צו דיר מיינע קנעכט, וועלן זיי דורכזוכן דיין הויז, און די הייזער פון דיינע קנעכט; און עס וועט זיין, ווו נאר א גלוסטיקייט פון דיינע אויגן וועלן זיי אריינטאן אין זייער האנט און אוועקנעמען. 
/20:7 האט דער מלך פון ישראל גערופן אלע עלטסטע פון לאנד, און האט צו זיי געזאגט: מערקט אקארשט און זעט, אז בייז זוכט דער דאזיקער. ווארום ער האט געשיקט צו מיר אום מיינע ווייבער און אום מיינע קינדער, און אום מיין זילבער און אום מיין גאלד, און איך האב ניט פארמיטן פון אים. /20:8 האבן צו אים געזאגט אלע עלטסטע און דאס גאנצע פאלק: זאלסט ניט צוהערן און ניט איינוויליקן. 
/20:9 האט ער געזאגט צו די שלוחים פון בן־הדד: זאגט צו מיין האר דעם מלך: אלץ אום וואס דו האסט געשיקט צו דיין קנעכט צוערשט וועל איך טאן, אבער די דאזיקע זאך קען איך ניט טאן. 
זיינען געגאנגען די שלוחים, און האבן אים געבראכט אן ענטפער.
/20:10 האט בן־הדד געשיקט צו אים, און געזאגט: זאלן די געטער מיר טאן אזוי און נאך מער, אויב דער שטויב פון שומרון וועט קלעקן פאר א הויפן דעם גאנצן פאלק וואס הינטער מיר!
/20:11 האט געענטפערט דער מלך פון ישראל און האט געזאגט: זאגט [אים]: זאל דער וואס גורט זיך ערשט אן, זיך ניט רימען ווי דער וואס בינדט זיך שוין אפ. 
/20:12 און עס איז געווען, ווי [בן־הדד] האט געהערט דעם דאזיקן ענטפער, בעת ער האט געטרונקען, ער און די מלכים, אין די ביידלעך, אזוי האט ער געזאגט צו זיינע קנעכט: שטעלט אויס! און זיי האבן אויסגעשטעלט אנקעגן דער שטאט.
/20:13 ערשט איינער א נביא האט גענענט צו אחאב דעם מלך פון ישראל, און האט געזאגט: אזוי האט {dn גאט} געזאגט: זעסט דעם גאנצן דאזיקן גרויסן המון? אט גיב איך אים היינט אין דיין האנט, און וועסט וויסן אז איך בין {dn יהוה}.  /20:14 האט אחאב געזאגט: דורך וועמען? האט ער געזאגט: אזוי האט {dn גאט} געזאגט: דורך די יונגען פון די לאנדפירשטן. האט ער געפרעגט: ווער זאל אנקניפן די מלחמה? האט ער געזאגט: דו.
/20:15 האט ער איבערגעציילט די יונגען פון די לאנדפירשטן, און זיי זיינען געווען צוויי הונדערט און צוויי און דרייסיק.  און נאך זיי האט ער איבערגעציילט דאס גאנצע פאלק, אלע קינדער פון ישראל–זיבן טויזנט.
/20:16 זיינען זיי ארויסגעגאנגען אין מיטן טאג, בעת בן־הדד האט זיך שכור געטרונקען אין די ביידלעך ער און די מלכים–די צוויי און דרייסיק מלכים וואס האבן אים געהאלפן. /20:17 און די יונגען פון די לאנדפירשטן זיינען ארויסגעגאנגען צוערשט; אבער בן־הדד האט געשיקט, און מע האט אים אנגעזאגט, אזוי צו זאגן: מענטשן זיינען ארויסגעגאנגען פון שומרון. /20:18 האט ער געזאגט: סיי זיי זיינען פאר שלום ארויסגעגאנגען, כאפט זיי לעבעדיקערהייט, און סיי זיי זיינען פאר מלחמה ארויסגעגאנגען, לעבעדיקערהייט כאפט זיי. 
/20:19 און די זיינען ארויסגעגאנגען פון שטאט–די יונגען פון די לאנדפירשטן, און דער חיל וואס הינטער זיי. /20:20 און זיי האבן געשלאגן איטלעכער זיין מאן, און די ארמים זיינען אנטלאפן, און ישראל האט זיי נאכגעיאגט. און בן־הדד דער מלך פון ארם איז אנטרונען געווארן אויף א פערד מיט רייטער.
21 און דער מלך פון ישראל איז ארויסגעגאנגען, און האט געשלאגן די פערד און די רייטוועגן, און געשלאגן צווישן ארם א גרויסן שלאק.
/20:22 און דער נביא האט גענענט צו דעם מלך פון ישראל און האט צו אים געזאגט: גיי פארשטארק זיך, און מערק און זע וואס דו זאלסט טאן, ווארום צום אומקער פון יאר קומט דער מלך פון ארם ארויף אויף דיר.
/20:23 און די קנעכט פון דעם מלך פון ארם האבן צו אים געזאגט: א {dn גאט} פון בערג איז זייער {dn גאט}, דרום זיינען זיי געווען שטארקער פון אונדז; לאמיר אבער מלחמה האלטן מיט זיי אויף א גלייכן פלאץ, אויב מיר וועלן ניט זיין שטארקער פון זיי! /20:24 און די דאזיקע זאך טו; טו אפ די מלכים איטלעכן פון זיין ארט און מאך אנפירער אנשטאט זיי. /20:25 און דו זאלסט דיר צונויפציילן א חיל אזוי ווי דער חיל וואס איז ביי דיר געפאלן, און פערד אזוי ווי די פערד, און רייטוועגן אזוי ווי די רייטוועגן;  און לאמיר מלחמה האלטן מיט זיי אויף א גלייכן פלאץ, אויב מיר וועלן ניט זיין שטארקער פון זיי! האט ער צוגעהערט צו זייער קול, און האט אזוי געטאן.
/20:26 און עס איז געווען צום אומקער פון יאר, האט בן־הדד איבערגעציילט די ארמים, און ער איז ארויפגעגאנגען קיין אפק אויף מלחמה מיט ישראל.
/20:27 און די קינדער פון ישראל זיינען איבערגעציילט געווארן, און פארזארגט געווארן מיט שפייז, און זיינען ארויסגעגאנגען אקעגן זיי. און די קינדער פון ישראל האבן געלאגערט אקעגן זיי, אזוי ווי צוויי קליינע סטאדעס ציגן. און די ארמים האבן אנגעפילט דאס לאנד.
/20:28 האט דער געטלעכער מאן גענענט, און האט גערעדט צו דעם מלך פון ישראל און געזאגט:  ווייל די ארמים האבן געזאגט: א {dn גאט} פון בערג איז {dn יהוה}, און ניט א {dn גאט} פון טאלן איז ער,  דרום וועל איך געבן דעם גאנצן דאזיקן גרויסן המון אין דיין האנט, און איר וועט וויסן אז איך בין {dn יהוה}.
/20:29 און זיי האבן געלאגערט איינע אקעגן די אנדערע זיבן טעג. און עס איז געווען אויפן זיבעטן טאג, האט גענענט די מלחמה, און די קינדער פון ישראל האבן געשלאגן פון ארם הונדערט טויזנט פוסגייער אין איין טאג. /20:30 און די איבעריקע זיינען אנטלאפן קיין אפק, אין שטאט; איז די מויער איינגעפאלן אויף זיבן און צוואנציק טויזנט מאן וואס זיינען איבערגעבליבן. און בן־הדד איז אנטלאפן און איז אריין אין שטאט, אין א קאמער הינטער א קאמער.
/20:31 האבן זיינע קנעכט צו אים געזאגט: זע נאר, מיר האבן געהערט אז די מלכים פון דעם הויז פון ישראל זיינען גענאדיקע מלכים; לאמיר, איך בעט דיך, אנטאן זאקקליידער אויף אונדזערע לענדן, און שטריק אויף אונדזער קאפ, און לאמיר ארויסגיין צו דעם מלך פון ישראל, אפשר וועט ער דיך לאזן לעבן. 
/20:32 האבן זיי אנגעגורט זאקקליידער אויף זייערע לענדן, און שטריק אויף זייערע קעפ, און זיי זיינען געקומען צו דעם מלך פון ישראל, און האבן געזאגט: דיין קנעכט בן־הדד האט געזאגט: לאמיך לעבן, איך בעט דיך. האט ער געזאגט: לעבט ער נאך? ער איז מיין ברודער.
/20:33 און די מענטשן האבן עס גענומען פאר א צייכן, און זיי האבן זיך געאיילט און באווארנט אויב ער מיינט עס, און האבן געזאגט: דיין ברודער בן־הדד. האט ער געזאגט: גייט ברענגט אים.
איז ארויסגעקומען צו אים בן־הדד, און ער האט אים ארויפגענומען אויפן רייטוואגן. /20:34 און [בן־הדד] האט צו אים געזאגט: די שטעט וואס מיין פאטער האט צוגענומען פון דיין פאטער וועל איך אומקערן, און גאסן זאלסטו דיר מאכן אין דמשק, אזוי ווי מיין פאטער האט געמאכט אין שומרון. [האט אחאב געזאגט:] און איך וועל דיך אוועקלאזן מיט דעם דאזיקן בונד. און ער האט אים געשלאסן א בונד, און האט אים אוועקגעלאזט.
/20:35 און איינער א מאן פון די יונגע נביאים האט געזאגט צו זיין חבר דורך דעם ווארט פון {dn גאט}: שלאג מיך, איך בעט דיך, און דער מאן האט אים ניט געוואלט שלאגן. /20:36 האט ער געזאגט: ווייל דו האסט ניט צוגעהערט צו דעם קול פון {dn גאט}, אט גייסטו אוועק פון מיר, און דיך וועט דערשלאגן א לייב.
און ווי ער איז אוועקגעגאנגען פון אים, אזוי האט אים אנגעטראפן א לייב, און האט אים דערשלאגן.
/20:37 האט ער אנגעטראפן אן אנדער מאן, און האט געזאגט: שלאג מיך, איך בעט דיך. און דער מאן האט אים געשלאגן, שלאגנדיק ביז ווונדן. /20:38 און דער נביא איז געגאנגען און האט געהארט אויפן מלך ביים וועג; און ער האט זיך פארשטעלט מיטן קאפבאנד איבער זיינע אויגן. /20:39 און עס איז געווען, ווי דער מלך איז פארבייגעגאנגען, אזוי האט ער געשריען צום מלך און האט געזאגט: דיין קנעכט איז ארויסגעגאנגען אין דער מלחמה, ערשט א מאן האט זיך אפגעקערט, און האט געבראכט צו מיר א מאן, און האט געזאגט: אט דעם דאזיקן מאן, אויב געמינערט וועט ער געמינערט ווערן; וועט דיין נפש זיין אנשטאט זיין נפש; אדער א צענטנער זילבער וועסטו באצאלן: און ווי דיין קנעכט איז געווען פארטאן דא און דארטן, אזוי איז ער ניט געווארן. 
האט דער מלך פון ישראל צו אים געזאגט. אזוי זאל זיין דיין משפט; דו אליין האסט געפסקעט. 
/20:41 האט ער אויף גיך אפגעטאן דעם קאפבאנד פון זיינע אויגן, און דער מלך פון ישראל האט אים דערקענט, אז ער איז פון די נביאים. 
/20:42 און ער האט צו אים געזאגט: אזוי האט {dn גאט} געזאגט: ווייל דו האסט ארויסגעלאזט פון דער האנט דעם מאן פון מיין חרם, זאל דיין נפש זיין אנשטאט זיין נפש, און דיין פאלק אנשטאט זיין פאלק.
/20:43 און דער מלך פון ישראל איז אוועק צו זיין הויז צעטראגן און פארבייזערט, און ער איז געקומען קיין שומרון. 

/21:1 און עס איז געווען נאך די דאזיקע געשעענישן: נבות דער יזרעאלי האט געהאט א וויינגארטן וואס איז געווען אין יזרעאל לעבן דעם פאלאץ פון אחאב דעם מלך פון שומרון. /21:2 האט אחאב געזאגט צו נבותן, אזוי צו זאגן: גיב מיר דיין וויינגארטן, כדי ער זאל מיר זיין פאר א גארטן פון גרינס, ווייל ער איז נאנט לעבן מיין הויז, און איך וועל דיר געבן אנשטאט אים א וויינגארטן א בעסערן פון אים. אדער אויב אין דיינע אויגן איז בעסער, וועל איך דיר געבן געלט אין מקח פון דעם. /21:3 האט נבות געזאגט צו אחאבן: באהיט מיך {dn גאט}, איך זאל דיר אפגעבן די נחלה פון מיינע עלטערן.
/21:4 איז אחאב געקומען אין זיין הויז צעטראגן און פארבייזערט איבער דעם ווארט וואס נבות דער יזרעאלי האט צו אים גערעדט, אז ער האט געזאגט: איך וועל דיר ניט אפגעבן די נחלה פון מיינע עלטערן. און ער האט זיך געלייגט אויף זיין בעט, און האט אומגעדרייט זיין פנים, און ניט געגעסן קיין שפייז.
/21:5 איז צוגעקומען צו אים זיין ווייב אזבל, און האט צו אים געזאגט: וואס איז דאס דיין געמיט צעטראגן, און דו עסט ניט קיין שפייז? /21:6 האט ער צו איר געזאגט: ווייל איך האב גערעדט צו נבות דעם יזרעאלי, און איך האב צו אים געזאגט: גיב מיר דיין וויינגארטן פאר געלט, אדער אויב דו ווילסט, וועל איך דיר געבן אן אנדער וויינגארטן אנשטאט אים; און ער האט געזאגט: איך וועל דיר ניט אפגעבן מיין וויינגארטן.
7 האט זיין ווייב אזבל צו אים געזאגט: פירסט דו אצונד די מלוכה איבער ישראל? שטיי אויף, עס שפייז, אז זאל דיין הארץ זיין פריילעך. איך וועל דיר געבן דעם וויינגארטן פון נבות דעם יזרעאלי.
8  און זי האט געשריבן בריוו אין אחאבס נאמען, און פארזיגלט מיט זיין זיגל, און האט געשיקט די בריוו צו די עלטסטע און צו די אדללייט וואס אין זיין שטאט, וואס האבן געוווינט מיט נבותן. /21:9 און זי האט געשריבן אין די בריוו, אזוי צו זאגן: רופט אויס א תענית, און זעצט אוועק נבותן אויבן אן פון פאלק. /21:10 און זעצט אוועק צוויי מענטשן, נידערטרעכטיקע יונגען, אקעגן אים, זיי זאלן עדות זאגן אויף אים, אזוי צו זאגן: האסט געלעסטערט {dn גאט} און דעם מלך. און פירט אים ארויס, און פארשטיינט אים, און ער זאל שטארבן.
/21:11 האבן די מענטשן פון זיין שטאט, און די עלטסטע און די אדללייט וואס האבן געוווינט אין זיין שטאט, געטאן אזוי ווי אזבל האט צו זיי געשיקט, אזוי ווי עס איז געווען געשריבן אין די בריוו וואס זי האט צו זיי געשיקט. /21:12 זיי האבן אויסגערופן א תענית, און האבן אוועקגעזעצט נבותן אויבן אן פון פאלק. /21:13 און די  צוויי מענטשן, נידערטרעכטיקע יונגען, זיינען געקומען און האבן זיך געזעצט אקעגן אים; און די נידערטרעכטיקע יונגען האבן עדות געזאגט אויף אים, אויף נבותן, פארן פאלק, אזוי צו זאגן: נבות האט געלעסטערט {dn גאט} און דעם מלך. און מע האט אים ארויסגעפירט אויסן שטאט, און אים פארווארפן מיט שטיינער, און ער איז געשטארבן. /21:14 און זיי האבן געשיקט צו אזבלען, אזוי צו זאגן: נבות איז פארשטיינט געווארן, און ער איז טויט. 
/21:15 און עס איז געווען, ווי אזבל האט געהערט אז נבות איז פארשטיינט געווארן, און ער איז טויט, אזוי האט אזבל געזאגט צו אחאבן: שטיי אויף: ירשע דעם וויינגארטן פון נבות דעם יזרעאלי, וואס ער האט דיר ניט געוואלט געבן פאר געלט. ווארום נבות לעבט ניט, נייערט ער איז טויט.
/21:16 און עס איז געווען, ווי אחאב האט געהערט אז נבות איז טויט, אזוי איז אחאב אויפגעשטאנען אראפצונידערן צו דעם וויינגארטן פון נבות דעם יזרעאלי, כדי אים צו ירשען.
/21:17 איז דאס ווארט פון {dn גאט} געווען צו אליהו דעם תשבי, אזוי צו זאגן: /21:18 שטיי אויף, נידער אראפ אנטקעגן אחאב דעם מלך פון ישראל וואס אין שומרון; אן איז ער אין דעם וויינגארטן פון נבותן, וואס ער האט אהין אראפגענידערט, כדי אים צו ירשען. /21:19 און זאלסט רעדן צו אים, אזוי צו זאגן: אזוי האט {dn גאט} געזאגט: האסט געהרגעט, און ווילסט אויך ירשען? און זאלסט רעדן צו אים, אזוי צו זאגן: אזוי האט {dn גאט} געזאגט: אויף דעם ארט ווו די הינט האבן געלעקט דאס בלוט פון נבותן, וועלן די הינט לעקן אויך דיין בלוט.
/21:20 האט אחאב געזאגט צו אליהון: האסט מיך אנגעקריגן, שונא מיינער? האט ער געזאגט: איך האב דיך אנגעקריגן; ווייל דו האסט זיך אנגעגעבן צו טאן וואס איז שלעכט אין די אויגן פון {dn גאט}. /21:21 זע, איך ברענג אויף דיר אן אומגליק, און איך וועל דיך אויסראמען, און וועל פארשניידן פון אחאבן יעטוועדער מאנספארשוין, און קינד און קייט, צווישן ישראל. /21:22 און איך וועל מאכן דיין הויז אזוי ווי דאס הויז פון ירבעם דעם זון פון נבטן, און אזוי ווי דאס הויז פון בעשא דעם זון פון אחיהן, פאר דער דערצערנונג וואס דו האסט דערצערנט, און געמאכט זינדיקן ישראל.  און אויך אויף אזבלען האט {dn גאט} גערעדט, אזוי צו זאגן: די הינט וועלן עסן אזבלען אין דעם פעסטונגגראבן פון יזרעאל. /21:24 דעם וואס שטארבט פון אחאבן אין שטאט, וועלן די הינט אויפעסן, און דעם וואס שטארבט אין פעלד, וועלן די פויגלען פון הימל אויפעסן.
/21:25 פאר וואר, עס איז ניט געווען אזא ווי אחאב וואס האט זיך אפגעגעבן צו טאן וואס איז שלעכט אין די אויגן פון {dn גאט}, ווייל אים האט אנגערעדט זיין ווייב אזבל. /21:26 און ער האט זיך באגאנגען זייער אומווערדיק צו גיין נאך די אפגעטער, אזוי ווי אלץ וואס די אמורים האבן געטאן, וועמען {dn גאט} האט פארטריבן פון פאר די קינדער פון ישראל.
/21:27 און עס איז געווען, ווי אחאב האט געהערט די דאזיקע ווערטער, אזוי האט ער צעריסן זיינע קליידער, און אנגעטאן זאקקלייד אויף זיין לייב, און האט געפאסט; און ער איז געלעגן אין זאקקלייד, און איז ארומגעגאנגען שטילערהייט.
/21:28 איז דאס ווארט פון {dn גאט} געווען צו אליהו דעם תשבי, אזוי צו זאגן: /21:29 האסטו געזען ווי אחאב איז געווארן אונטערטעניק פאר מיר? ווייל ער איז געווארן אונטערטעניק פאר מיר, וועל איך ניט ברענגען דאס בייז אין זיינע טעג; אין די טעג פון זיין זון וועל איך ברענגען דאס בייז אויף זיין הויז.

/22:1 און זיי זיינען געזעסן דריי יאר אן א מלחמה צווישן ארם און צווישן ישראל. /22:2 אבער עס איז געווען אויפן דריטן יאר, האט יהושפט דער מלך פון יהודה אראפגענידערט צו דעם מלך פון ישראל. /22:3 און דער מלך פון ישראל האט געזאגט צו זיינע קנעכט: ווייסט איר, אז צו אונדז געהערט רמת־גלעד? און מיר שווייגן, און נעמען זי ניט אוועק פון דער האנט פון דעם מלך פון ארם.
/22:4 און ער האט געזאגט צו יהושפטן: ווילסטו גיין מיט מיר אין מלחמה אויף רמת־גלעד? האט יהושפט געזאגט צו דעם מלך פון ישראל: אזוי ווי דו, אזוי איך, אזוי ווי דיין פאלק, אזוי מיין פאלק, אזוי ווי דיינע פערד אזוי מיינע פערד.
/22:5 און יהושפט האט געזאגט צו דעם מלך פון ישראל: פרעג היינט, איך בעט דיך, דאס ווארט פון {dn גאט}.
/22:6 האט דער מלך פון ישראל איינגעזאמלט די נביאים, ארום פיר הונדערט מאן, און ער האט צו זיי געזאגט: זאל איך גיין קעגן רמת־גלעד אויף מלחמה, אדער זאל איך אפשטיין? האבן זיי געזאגט: גיי ארויף, און {dn גאט} וועט זי געבן אין דער האנט פון מלך.
/22:7 האט יהושפט געזאגט: איז דא ניטא נאך א נביא פון {dn גאט}, אז מיר זאלן פרעגן ביי אים? /22:8 האט דער מלך פון ישראל געזאגט צו יהושפטן: פאראן נאך איין מאן אויף צו פרעגן ביי {dn גאט} דורך אים, אבער איך האב אים פיינט, ווייל ער זאגט ניט נביאות אויף מיר גוטס, נאר בלויז שלעכטס–מיכיהו דער זון פון ימלהן. האט יהושפט געזאגט: זאל דער מלך אזוי ניט רעדן.
/22:9 האט דער מלך פון ישראל גערופן א הויפדינער, און האט געזאגט: ברענג אויף גיך מיכיהו דעם זון פון ימלהן.
/22:10 און דער מלך פון ישראל און יהושפט דער מלך פון יהודה זיינען געזעסן איטלעכער אויף זיין טראן אנגעקליידט אין בגדי-[מלכות] אין א שייער ביי דעם טויעראיינגאנג פון שומרון, און אלע נביאים האבן נביאות געזאגט פאר זיי. /22:11 און צדקיה דער זון פון כנענהן האט זיך געמאכט אייזערנע הערנער, און ער האט געזאגט: אזוי האט {dn גאט} געזאגט: מיט די דאזיקע וועסטו שטויסן ארם ביז זיי צו פארלענדן. /22:12 און אלע נביאים האבן נביאות געזאגט דעס גלייכן, אזוי צו זאגן: גיי ארויף קיין רמת־גלעד, און באגליק, און {dn גאט} וועט זי געבן אין דער האנט פון מלך.
/22:13 און דער שליח וואס איז געגאנגען רופן מיכיהון, האט גערעדט צו אים, אזוי צו זאגן: זע נאר, די ווערטער פון די נביאים זיינען ווי איין מויל גוטס צום מלך; זאל, איך בעט דיך, דיין ווארט זיין אזוי ווי דאס ווארט פון איינעם פון זיי, און זאלסט רעדן גוטס. /22:14 האט מיכיהו געזאגט: אזוי ווי עס לעבט {dn גאט}, אז דאס וואס {dn גאט} וועט זאגן צו מיר, דאס וועל איך רעדן!
/22:15 איז ער געקומען צום מלך, און דער מלך האט צו אים געזאגט: מיכיהו, זאלן מיר גיין צו רמת־גלעד אויף מלחמה, אדער זאלן מיר אפשטיין? האט ער צו אים געזאגט: גיי ארויף, און באגליק, און {dn גאט} וועט זי געבן אין דער האנט פון מלך. /22:16 האט דער מלך צו אים געזאגט: ביז וויפיל מאל זאל איך דיך באשווערן, אז דו זאלסט ניט רעדן צו מיר נאר אמת אין נאמען פון {dn גאט}? /22:17 האט ער געזאגט: איך האב געזען גאנץ ישראל צעשפרייט אויף די בערג, אזוי ווי שאף וואס האבן ניט קיין פאסטוך, און {dn גאט} האט געזאגט: אן א האר זיינען די דאזיקע; זאלן זיי זיך אומקערן איטלעכער צו זיין הויז בשלום. /22:18 האט דער מלך פון ישראל געזאגט צו יהושפטן: האב איך דיר ניט געזאגט, ער וועט ניט נביאות זאגן אויף מיר גוטס, נאר בלויז שלעכטס?
/22:19 האט ער געזאגט: דרום הער דאס ווארט פון {dn גאט}: איך האב געזען ווי {dn גאט} זיצט אויף זיין טראן, און דער גאנצער חיל פון הימל שטייט לעבן אים פון זיין רעכטער זייט און פון זיין לינקער.
/22:20 און {dn גאט} האט געזאגט: ווער וועט אנרעדן אחאבן, ער זאל ארויפגיין און פאלן אין רמת־גלעד? האט דער געזאגט אזוי, און דער זאגט אזוי. /22:21 איז ארויסגעגאנגען דער גייסט, און האט זיך געשטעלט פאר {dn גאט}, און האט געזאגט: איך וועל אים אנרעדן. האט {dn גאט} צו אים געזאגט: מיט וואס? /22:22 האט ער געזאגט: איך וועל ארויסגיין און ווערן א גייסט פון ליגן אין מויל פון אלע זיינע נביאים. האט ער געזאגט: וועסט אנרעדן, און וועסט אויך אויספירן; גיי ארויס און טו אזוי. /22:23 און אצונד, זע, {dn גאט} האט אריינגעגעבן א גייסט פון ליגן אין מויל פון אלע די דאזיקע נביאים דיינע, אבער {dn גאט} האט אנגעזאגט אויף דיר שלעכטס.
/22:24 האט געזאגט צדקיהו דער זון פון כנענהן, און האט געשלאגן מיכיהון אויפן באק, און ער האט געזאגט: אויף וואסער [וועג] איז דער גייסט פון {dn גאט} אוועקגעגאנגען פון מיר, כדי צו רעדן מיט דיר? /22:25 האט מיכיהו געזאגט: אט וועסטו זען אין יענעם טאג, ווען דו וועסט אריינגיין אין א קאמער הינטער א קאמער זיך צו באהאלטן.
/22:26 האט דער מלך פון ישראל געזאגט: נעם מיכיהון, און קער אים אום צו אמון דעם האר פון דער שטאט, און צו יואש דעם מלכס זון. /22:27 און זאלסט זאגן: אזוי האט געזאגט דער מלך: טוט אריין דעם דאזיקן אין געפענקעניש, און שפייזט אים מיט קארג ברויט און קארג וואסער, ביז איך קום בשלום. /22:28 האט מיכיהו געזאגט: אויב אומקערן וועסטו זיך אומקערן בשלום, האט {dn גאט} ניט גערעדט דורך מיר. און ער האט געזאגט: הערט דאס צו, איר פעלקער אלע.  /22:29 און דער מלך פון ישראל און יהושפט דער מלך פון יהודה זיינען ארויפגעגאנגען קיין רמת־גלעד. /22:30 און דער מלך פון ישראל האט געזאגט צו יהושפטן:  איך וועל זיך פארשטעלן און וועל אריינגיין אין דער מלחמה, און דו טראג דיינע קליידער.
און דער מלך פון ישראל האט זיך פארשטעלט, און איז אריינגעגאנגען אין דער מלחמה.
/22:31 און דער מלך פון ארם האט באפוילן די צוויי און דרייסיק הויפטלייט פון זיינע רייטוועגן, אזוי צו זאגן: איר זאלט ניט מלחמה האלטן מיט קליין אדער גרויס, נאר בלויז מיטן מלך פון ישראל אליין. /22:32 און עס איז געווען, ווי די הויפטלייט פון די רייטוועגן האבן געזען יהושפטן, אזוי האבן זיי געזאגט: דאס איז געוויס דער מלך פון ישראל. און זיי האבן זיך א קער געטאן צו אים מלחמה צו האלטן. האט יהושפט א געשריי געטאן; /22:33 איז, ווי די הויפטלייט פון די רייטוועגן האבן געזען אז דאס איז ניט דער מלך פון ישראל, אזוי האבן זיי זיך אפגעקערט פון הינטער אים.
/22:34 און א מאן האט אנגעצויגן דעם בויגן גלאט אין דער וועלט, און האט געטראפן דעם מלך פון ישראל צווישן אונטערפאנצער און צווישן ברוסטשילד. האט ער געזאגט צו זיין טרייבער: פארקער דיין האנט, און פיר מיך ארויס פון דער מחנה, ווארום איך בין פארווונדט. 
35  און די מלחמה איז געשטיגן אין יענעם טאג; און דער מלך איז אויפגעהאלטן געווארן שטייענדיק אין רייטוואגן אנטקעגן ארם; און אין אוונט איז ער געשטארבן. און דאס בלוט פון דער ווונד איז אראפגערונען אויפן דעק פון רייטוואגן.
/22:36 איז ארויס א געשריי דורך דער מחנה ארום זונאונטערגאנג: איטלעכער צו זיין שטאט, און איטלעכער צו זיין לאנד!
/22:37 אזוי איז געשטארבן דער מלך; און ער איז געבראכט געווארן קיין שומרון. און מע האט באגראבן דעם מלך אין שומרון.
/22:38 און אז מע האט אפגעשווענקט דעם רייטוואגן ביים טייך פון שומרון, האבן די הינט געלעקט זיין בלוט, און די זונות האבן זיך דרינען געוואשן, אזוי ווי דאס ווארט פון {dn גאט} וואס ער האט גערעדט.
/22:39 און די איבעריקע זאכן וועגן אחאבן, און אלץ וואס ער האט געטאן, און דאס הויז פון עלפנביין וואס ער האט געבויט, דאס איז שוין באשריבן אין בוך פון די צייטגעשעענישן פון די מלכים פון ישראל.
/22:40 און אחאב האט זיך געלייגט מיט זיינע עלטערן, און זיין זון אחזיהו איז געווארן מלך אויף זיין ארט.
/22:41 און יהושפט דער זון פון אסאן איז געווארן מלך איבער יהודה אין פירטן יאר פון אחאב דעם מלך פון ישראל. /22:42 פינף און דרייסיק יאר איז יהושפט אלט געווען אז ער איז געווארן מלך, און פינף און צוואנציק יאר האט ער געקיניגט אין ירושלים. און דער נאמען פון זיין מוטער איז געווען עזובה די טאכטער פון שלחין.
/22:43 און ער איז געגאנגען אין אל דעם וועג פון זיין פאטער אסאן–ער האט זיך ניט אפגעקערט דערפון–צו טאן וואס איז רעכטפארטיק אין די אויגן פון {dn גאט}. /22:44 נאר די במות זיינען ניט אפגעטאן געווארן; דאס פאלק האט נאך אלץ געשלאכט און גערייכערט אויף די במות.
/22:45 און יהושפט איז געווען אין שלום מיט דעם מלך פון ישראל.
/22:46 און די איבעריקע זאכן וועגן יהושפט, און זיין גבורהשאפט וואס ער האט אויפגעטאן, און ווי ער האט מלחמה געהאלטן, דאס איז שוין באשריבן אין בוך פון די צייטגעשעענישן פון די מלכים פון יהודה.
/22:47 און דעם רעשט פון די שאנדמענער, וואס איז געבליבן אין די טעג פון זיין פאטער אסאן, האט ער אויסגעראמט פון לאנד.
/22:48 און קיין מלך איז ניט געווען אין אדום; א געשטעלטער איז געווען מלך.
/22:49 יהושפט האט געמאכט תרשיש־שיפן  צו גיין קיין אופיר נאך גאלד, אבער ער איז ניט געגאנגען, ווארום די שיפן זיינען צעבראכן געווארן ביי עציון־גבר. /22:50 דענצמאל האט אחזיהו דער זון פון אחאבן געזאגט צו יהושפטן: זאלן מיינע קנעכט גיין מיט דיינע קנעכט אין די שיפן; אבער יהושפט האט ניט געוואלט.
/22:51 און יהושפט האט זיך געלייגט מיט זיינע עלטערן, און ער איז באגראבן געווארן לעבן זיינע עלטערן, אין זיין פאטער דודס שטאט; און זיין זון יהורם איז געווארן מלך אויף זיין ארט.
/22:52 אחזיהו דער זון פון אחאבן איז געווארן מלך איבער ישראל אין שומרון אין זיבעצנטן יאר פון יהושפט דעם מלך פון יהודה, און ער האט געקיניגט איבער ישראל צוויי יאר. /22:53 און ער האט געטאן וואס איז שלעכט אין די אויגן פון {dn גאט}, און איז געגאנגען אין דעם וועג פון זיין פאטער, און אין דעם וועג פון זיין מוטער, און אין דעם וועג פון ירבעם דעם זון פון נבטן, וואס האט געמאכט זינדיקן ישראל. /22:54 און ער האט געדינט בעל, און האט זיך געבוקט צו אים, און האט דערצערנט {dn יהוה} דעם {dn גאט} פון ישראל, אזוי ווי אלץ וואס זיין פאטער האט געטאן.


-----------------
Translation by Solomon ״Yehoyesh״ (Yehoash) Blumgarten (1870־1927) <http://en.wikipedia.org/wiki/Yehoash_%28Blumgarten%29> as published in /Torah, Neviʼim, u־Khetuvim/ (New York: Yehoʼash Farlag Gezelshaft, 1941), and available from the Internet Archive <http://www.archive.org/details/nybc200109>. This work resides in the Public Domain.

Transcribed by Itsik ״Robert״ Goldenberg <http://yiddish.haifa.ac.il/Visuals/Itsik.htm>, et al, by the Yehoyesh Project <http://yiddish.haifa.ac.il/texts/yehoyesh/welcome.htm> (1998־2006) under the direction of Leonard Prager (1925־2008) <http://yiddish.haifa.ac.il/tmr/tmr12/tmr12022.htm>. This transcription does not include Yehoyesh׳s footnotes. Yiddish orthography follows /Takones Fun Yidishn oysleyg/ (6th ed., New York: YIVO, 1999).

Distributed by the Open Siddur Project <http://opensiddur.org> in accord with STML transcription rules <http://wiki.jewishliturgy.org/Transcription_Rules> under a Creative Commons Zero Public Domain dedication <http://creativecommons.org/publicdomain/zero/1.0/>. The Open Siddur Project thanks Itsik Goldenberg and the Prager family for their support in releasing this edition of the Yehoyesh Project׳s transcription of Yehoyesh׳s Yiddish translation of the Tanakh. Special thanks to Raphael ״Refoyl״ Finkel <http://www.cs.uky.edu/~raphael/yiddish.html> for his help and utilities in preparing this text.

