תורה נביאים וכתובים
תרגום יידיש פון יהואש
איוב

/1:1 עס איז געווען א מאן אין לאנד עוץ וואס זיין נאמען איז געווען איוב; און דער דאזיקער מאן איז געווען ערלעך און רעכטפארטיק, און גאטספארכטיק, און אפגעקערט פון שלעכטס. /1:2 און עס זיינען געבארן געווארן ביי אים זיבן זין און דריי טעכטער. /1:3 און זיין אייגנס איז געווען זיבן טויזנט שאף, און דריי טויזנט קעמלען, און פינף הונדערט געשפאן רינדער, און פינף הונדערט אייזעלינס, און זייער א סך קנעכט; און דער דאזיקער מאן איז געווען גרעסער פון אלע קינדער פון מזרח.
/1:4 און זיינע זין פלעגן גיין און מאכן א מאלצייט ביי איטלעכן אין הויז אין זיין טאג, און זיי פלעגן שיקן און רופן זייערע דריי שוועסטער, צו עסן און צו טרינקען מיט זיי. /1:5 און עס איז געווען, אז ווי די טעג פון דעם מאלצייט האבן זיך ארומגעדרייט, אזוי האט איוב געשיקט און האט זיי געהייליקט, און ער פלעגט זיך פעדערן אין דער פרי, און אויפברענגען בראנדאפפער לויט דער צאל פון זיי אלעמען, ווארום איוב האט געזאגט: אפשר האבן מיינע קינדער געזינדיקט, און זיי האבן געלעסטערט {dn גאט} אין זייער הארצן. אזוי פלעגט איוב טאן אלע מאל.
/1:6 און עס איז געווען דער טאג, ווען די זין פון {dn גאט} זיינען געקומען זיך שטעלן פאר {dn גאט}, און אויך דער שטן איז געקומען צווישן זיי. /1:7 האט {dn גאט} געזאגט צום שטן: פון וואנען קומסטו? האט דער שטן געענטפערט {dn גאט}, און האט געזאגט: פון וואנדערן איבער דער ערד און פון ארומגיין אויף איר. /1:8 האט {dn גאט} געזאגט צום שטן: האסטו אכט געטאן אויף מיין קנעכט איובן, אז עס איז ניטא אזא ווי ער אויף דער ערד, א מאן ערלעך און רעכטפארטיק, גאטספארכטיק און אפגעקערט פון שלעכטס? /1:9 האט דער שטן געענטפערט {dn גאט}, און האט געזאגט: איז דען אומזיסט איוב גאטספארכטיק? /1:10 האסטו ניט ארומגעצאמט אים און זיין הויזגעזינט און אלץ וואס איז זיינס רונד ארום? די ארבעט פון זיינע הענט האסטו געבענטשט, און זיין אייגנס איז פארשפרייט איבערן לאנד. /1:11 אבער שטרעק אקארשט אויס דיין האנט, און ריר אן עפעס וואס איז זיינס, אויב ער וועט ניט אין דיין פנים דיך לעסטערן. /1:12 האט {dn גאט} געזאגט צום שטן: אט איז אלץ וואס איז זיינס אין דיין האנט, נאר אויף אים זאלסטו ניט אויסשטרעקן דיין האנט.
איז דער שטן ארויסגעגאנגען פון פאר {dn גאט}.
/1:13 און עס איז געווען איין טאג, ווי זיינע זין און זיינע טעכטער עסן און טרינקען וויין אין הויז פון זייער עלטסטן ברודער, /1:14 אזוי איז א שליח געקומען צו איובן, און האט געזאגט: די רינדער האבן געאקערט, און די אייזעלינס האבן זיך געפיטערט לעבן זיי, /1:15 זיינען באפאלן שבאער, און האבן זיי צוגענומען, און די יונגען האבן זיי דערשלאגן מיטן שארף פון שווערד און נאר איך אליין בין אנטרונען געווארן דיר אנצוזאגן. /1:16 ווי דער רעדט נאך, אזוי איז אנגעקומען אן אנדערער, און האט געזאגט: א פייער פון {dn גאט} איז אראפגעפאלן פון הימל, און האט אנגעצונדן די שאף און די יונגען, און האט זיי פארצערט, און נאר איך אליין בין אנטרונען געווארן דיר אנצוזאגן. /1:17 ווי דער רעדט נאך, אזוי איז אנגעקומען אן אנדערער, און האט געזאגט: כשדים האבן געמאכט דריי מחנות, און זיינען אנגעפאלן אויף די קעמלען, און האבן זיי צוגענומען, און די יונגען האבן זיי דערשלאגן מיטן שארף פון שווערד, און נאר איך אליין בין אנטרונען געווארן דיר אנצוזאגן. /1:18 ווי דער רעדט נאך, אזוי איז אנגעקומען אן אנדערער, און האט געזאגט: דיינע זין און דיינע טעכטער האבן געגעסן און געטרונקען וויין אין הויז פון זייער עלטסטן ברודער, /1:19 ערשט א גרויסער ווינט איז אנגעקומען פון דער זייט פון מדבר, און האט אנגעכאפט די פיר ווינקלען פון הויז, און עס איז איינגעפאלן אויף די יונגעלייט, און זיי זיינען געשטארבן, און נאר איך אליין בין אנטרונען געווארן דיר אנצוזאגן.
/1:20 איז איוב אויפגעשטאנען, און האט צעריסן זיין מאנטל, און האט אפגעשארן זיין קאפ, און איז געפאלן אויף דער ערד, און האט זיך געבוקט. /1:21 און ער האט געזאגט:
נאקעט בין איך ארויסגעגאנגען פון מיין מוטערס לייב, און נאקעט וועל איך זיך אומקערן אהין;{dn גאט} האט געגעבן, און {dn גאט} האט צוגענומען, געלויבט זאל זיין דער נאמען פון {dn גאט}.
/1:22 ביי אלעם דעם האט איוב ניט געזינדיקט, און ניט געגעבן קיין לעסטערונג צו {dn גאט}.
/2:1 און עס איז געווען דער טאג ווען די זין פון {dn גאט} זיינען געקומען זיך שטעלן פאר {dn גאט}, און אויך דער שטן איז געקומען צווישן זיי, זיך צו שטעלן פאר {dn גאט}. /2:2 האט {dn גאט} געזאגט צום שטן: פון וואנען קומסטו? האט דער שטן געענטפערט {dn גאט}, און האט געזאגט: פון וואנדערן איבער דער ערד און פון ארומגיין אויף איר. /2:3 האט {dn גאט} געזאגט צום שטן: האסטו אכט געטאן אויף מיין קנעכט איובן, אז עס איז ניטא אזא ווי ער אויף דער ערד, א מאן ערלעך און רעכטפארטיק, גאטספארכטיק, און אפגעקערט פון שלעכטס? און ער האלט זיך נאך אלץ ביי זיין פרומקייט; און דו האסט מיך אנגערעדט אויף אים, אים אומצוברענגען אומזיסט. /2:4 האט דער שטן געענטפערט {dn גאט}, און האט געזאגט: הויט פאר הויט, און אלץ וואס א מענטש האט, וועט ער אוועקגעבן פאר זיין נפש. /2:5 אבער שטרעק אקארשט אויס דיין האנט, און ריר אן זיין ביין און זיין פלייש, אויב ער וועט ניט אין דיין פנים דיך לעסטערן. /2:6 האט {dn גאט} געזאגט צום שטן: אט איז ער אין דיין האנט, נאר זיין נפש היט.
/2:7 איז דער שטן ארויסגעגאנגען פון פאר {dn גאט}, און ער האט געפלאגט איובן מיט א בייזן אויסשלאג פון זיין פוסטריט ביז זיין שארבן. /2:8 האט ער זיך גענומען א שערבל זיך צו קראצן דערמיט; און ער איז געזעסן אין אש. /2:9 האט זיין ווייב צו אים געזאגט: האלטסט זיך נאך אלץ ביי דיין פרומקייט? לעסטער {dn גאט}, און שטארב. /2:10 האט ער צו איר געזאגט: אזוי ווי עס רעדט איינע פון די נידערטרעכטיקע רעדסטו. זאלן מיר דאס גוטע יא אננעמען פון {dn גאט}, און דאס שלעכטע זאלן מיר ניט אננעמען? ביי אלעם דעם האט איוב ניט געזינדיקט מיט זיינע ליפן.
/2:11 און איובס דריי גוטע פריינט האבן געהערט פון אל דעם דאזיקן בייז וואס איז געקומען אויף אים, און זיי זיינען געקומען איטלעכער פון זיין ארט, אליפז דער תימני, און בלדד דער שוחי, און צופר דער נעמתי; און זיי האבן אפגערעדט אין איינעם צו גיין אים באדויערן און אים טרייסטן. /2:12 און אז זיי האבן אויפגעהויבן זייערע אויגן פון דער ווייטן, האבן זיי אים ניט דערקענט, און זיי האבן אויפגעהויבן זייער קול און האבן געוויינט; און זיי האבן איטלעכער צעריסן זיין מאנטל, און געווארפן שטויב איבער זייערע קעפ צום הימל. /2:13 און זיי זיינען געזעסן מיט אים אויף דער ערד זיבן טעג און זיבן נעכט, און קיינער האט ניט גערעדט צו אים א ווארט, ווארום זיי האבן געזען אז דער ווייטאג איז זייער גרויס.

/3:1 דערנאך האט איוב געעפנט זיין מויל, און האט געשאלטן זיין טאג. /3:2 און איוב האט זיך אפגערופן, און האט געזאגט:
/3:3 אונטערגיין זאל דער טאגוואס איך בין אין אים געבארן געווארן, און די נאכט וואס האט אנגעזאגט:א יינגל איז אנטפאנגען געווארן. /3:4 יענער טאג זאל זיין חושך, ניט פרעגן זאל אויף אים {dn גאט} פון אויבן, און ניט שיינען זאל אויף אים א ליכטיקייט. /3:5 צונעמען פאר זיך זאלן אים חושך און טויטשאטן, א וואלקעניש זאל רוען אויף אים, כמארעס פון טאג זאלן אים שרעקן. /3:6 יענע נאכט, א שטאקפינצטערניש זאל זי נעמען, זי זאל זיך ניט פרייען אין די טעג פון יאר, אין דער צאל פון חדשים זאל זי ניט אריינגיין. /3:7 אט יענע נאכט זאל זיין וויסט, ניט קומען אין איר זאל א געזאנג. /3:8 פלוכן זאלן זי די וואס שילטן דעם טאג, די וואס זיינען גרייט דעם לויתן אויפצווועקן. /3:9 פינצטער זאלן ווערן אירע אוונטשטערן, זי זאל האפן אויף ליכט, און ניטא, און ניט אנזען די ברעמען פון פרימארגן. /3:10 ווייל זי האט ניט פארשלאסן די טירן פון מיין מוטערלייב, און פארבארגן מאטערניש פון מיינע אויגן.
/3:11 פאר וואס בין איך ניט פון טראכט געשטארבן?ארויס פון לייב און פארגאנגען?/3:12 אלמאי האבן מיך קני צוגענומען?און נאך וואס בריסט, איך זאל זייגן?/3:13 ווארום איך וואלט אצונד געלעגן און געווען שטיל, איך וואלט געשלאפן, איך וואלט רו געהאט דענצמאל;/3:14 מיט מלכים און יועצים פון דער ערד, וואס פארבויען וויסטענישן פאר זיך;/3:15 אדער מיט שררות וואס האבן גאלד, וואס פילן זייערע הייזער מיט זילבער. /3:16 אדער איך וואלט גאר ניט געווען, ווי א באהאלטענער מפיל, ווי קינדער וואס האבן דעם שיין ניט געזען. /3:17 דארט הערן אויף די רשעים צו רודערן, און דארט רוען די מידע אן כוח. /3:18 אין איינעם בארוט זיינען די געפאנגענע, זיי הערן ניט דעם קול פון א דריקער. /3:19 קליין און גרויס איז דארטן, און דער קנעכט איז פריי פון זיין האר.
/3:20 פאר וואס גיט ער ליכט דעם וואס מאטערט זיך, און לעבן די פארביטערטע אין געמיט?/3:21 די וואס הארן אויפן טויט, און ער קומט ניט, און זיי אקערן נאך אים מער ווי נאך אוצרות;/3:22 די וואס וואלטן זיך פרייען מיט שמחה, וואס וואלטן קוועלן, אז זיי וואלטן געפינען דעם קבר;/3:23 צו דעם מאן וואס זיין וועג איז פארבארגן, און {dn גאט} האט פארצאמט פאר אים?/3:24 ווארום גלייך ווי מיין ברויט קומט מיין זיפצן, און אזוי ווי וואסער גיסן זיך מיינע געשרייען. /3:25 ווארום די אנגסט וואס איך האב געאנגסט איז מיר אנגעקומען, און וואס איך האב געפארכט איז מיר געשען. /3:26 איך האב קיין שלווה און קיין רו און קיין מנוחה ניט, און ציטערניש איז געקומען.

/4:1 האט געענטפערט אליפז דער תימני, און האט געזאגט:/4:2 אז מע פרוווט א ווארט צו דיר וועט דיך פארדריסן?אבער ווער קען זיך איינהאלטן פון רייד?/4:3 זע, האסט געלערנט פילן, און שלאפע הענט פלעגסטו שטארקן. /4:4 דעם געשטרויכלטן פלעגן אויפשטעלן דיינע רייד, און געבייגטע קני פלעגסטו פעסטיקן. /4:5 אבער אצונד קומט עס צו דיר, ווערסטו אפהענטיק, עס רירט דיך אן, און ווערסט דערשראקן. /4:6 איז ניט דיין גאטספארכטיקייט דיין בטחון, דיין האפענונג די ערלעכקייט פון דיינע וועגן?/4:7 דערמאן זיך נאר, ווער איז אומשולדיק אונטערגעגאנגען?און ווו זיינען רעכטפארטיקע פארטיליקט געווארן?/4:8 וועדליק איך האב געזען, איז די וואס אקערן אומרעכט, און זייען אומגליק, זיי שניידן עס. /4:9 פון דעם הויך פון {dn גאט} גייען זיי אונטער, און פון דעם אטעם פון זיין צארן ווערן זיי פארלענדט. /4:10 א געבריל פון לייב, א קול פון ווילדלייב –אבער די ציין פון די יונגלייבן ווערן צעבראכן;/4:11 דער אלטער לייב גייט אויס אן שפייז, און די קינדער פון דער לייבינטע ווערן צעשפרייט. /4:12 און צו מיר פלעגט א ווארט זיך פארגנבען, און מיין אויער האט פארנומען א קווינט דערפון. /4:13 אין געדאנקען, פון זעונגען פון דער נאכט, ווען א טיפער שלאף פאלט אויף מענטשן, /4:14 האט מיך א פחד געטראפן און א ציטערניש, און האט אלע מיינע ביינער צעשוידערט. /4:15 און א גייסט פלעגט פאר מיין פנים אריבער;קאפויר שטעלן פלעגט עס די האר פון מיין לייב. /4:16 ער פלעגט שטיין, אבער איך פלעג ניט דערקענען זיין אנבליק;א געשטאלט איז געווען פאר מיינע אויגן;א שטילקייט און א שטים פלעג איך הערן:/4:17 קען א מענטש פאר {dn גאט} זיין גערעכט?צי קען פאר זיין באשעפער ריין זיין א מאן?/4:18 זע, אין זיינע קנעכט גלויבט ער ניט, און אין זיינע מלאכים מערקט ער א פארזע, /4:19 היינט ווי שוין די וווינער אין הייזער פון ליים, וואס זייער גרונט איז אין שטויב?מע צעדריקט זיי גלייך ווי א מאיל. /4:20 צווישן מארגן און אוונט ווערן זיי צעשטויסן, אומגעמערקט גייען זיי אונטער אויף אייביק. /4:21 פאר וואר, אפגעריסן ווערט זייער געצעלטשטריק ביי זיי, זיי שטארבן, און אן חכמה.

/5:1 רוף אקארשט, איז דא ווער זאל דיר ענטפערן?און צו וועמען פון די הייליקע וועסטו זיך קערן?/5:2 ווארום דעם נארן הרגעט דער כעס, און דעם ניט קלוגן טייט די קנאה. /5:3 זע איך א נארן איינגעווארצלט, רוף איך תכף זיין וווינונג פארשאלטן. /5:4 זיינע קינדער וועלן ווייט זיין פון הילף, און זיי וועלן צעדריקט ווערן אין טויער, און קיינער וועט ניט מציל זיין. /5:5 ווארום זיין שניט וועט דער הונגעריקער אויפעסן, און ביז פון די דערנער וועט ער עס אוועקנעמען;און איינשלינגען וועט די נעץ זייער פארמעג. /5:6 פאר וואר, ניט פון שטויב קומט ארויס אומגליק, און ניט פון דער ערד שפראצט מאטערניש. /5:7 נייערט דער מענטש איז צו מאטערניש געבארן;נאר היצקעפ פליען אין דער הייך. /5:8 אבער איך וואלט געזוכט {dn גאט}, און צו {dn גאט} וואלט איך געשטעלט מיין טענה;/5:9 דער וואס טוט גרויסע זאכן ניט צו דערפארשן, ווונדער אזש אן א צאל;/5:10 דער וואס גיט רעגן אויפן געזיכט פון דער ערד, און שיקט וואסער אויפן געזיכט פון די פעלדער;/5:11 ער שטעלט די נידעריקע אין דער הייך, און די פינצטערע ווערן דערהויבן דורך הילף. /5:12 ער פארשטערט די מחשבות פון די ליסטיקע, אז זייערע הענט זאלן ניט אויפטאן ממשות. /5:13 ער פאנגט קלוגע אין זייער ליסטיקייט, און די עצה פון די פארשפיצטע ווערט צעטומלט. /5:14 ביי טאג באגעגענען זיי פינצטערניש, און אזוי ווי ביי נאכט טאפן זיי אין מיטן טאג. /5:15 און ער העלפט פון דער שווערד – פון זייער מויל, און פון דעם שטארקנס האנט דעם אביון. /5:16 און דער ארימאן קריגט האפענונג, און אומגערעכטיקייט מאכט צו איר מויל.
/5:17 זע, ווויל איז דעם מענטשן וואס {dn גאט} שטראפט אים, און דעם מוסר פון אלמאכטיקן זאלסטו ניט פאראכטן. /5:18 ווארום ער מאכט וויי טאן, און ער פארבינדט, ער פארווונדט, און זיינע הענט היילן אויס. /5:19 אין זעקס צרות וועט ער דיך מציל זיין, און אין זיבן וועט דיך ניט אנרירן קיין בייז. /5:20 אין הונגער וועט ער דיך אויסלייזן פון טויט, און אין מלחמה פון דער מאכט פון שווערד. /5:21 פאר דער רוט פון דער צונג וועסטו זיין פארבארגן, און וועסט ניט מורא האבן פאר פארוויסטונג, אז זי קומט. /5:22 פון פארוויסטונג און פון הונגער וועסטו לאכן, און פאר די חיות פון דער ערד וועסטו ניט מורא האבן. /5:23 ווארום מיט די שטיינער פון פעלד וועט זיין דיין בונד, און די חיה פון פעלד וועט זיין שלום מיט דיר. /5:24 און וועסט וויסן אז דיין געצעלט איז בשלום, און וועסט נאכזען דיין וווינונג, און ביי דיר וועט ניט פעלן. /5:25 און וועסט וויסן אז דיין זאמען וועט זיין פיל, און דיינע שפראצונגען ווי גראז פון דער ערד. /5:26 וועסט קומען אין פולער עלטער צום קבר, ווי א סטויג קומט אריין אין זיין צייט. /5:27 זע, דאס האבן מיר אויסגעפארשט, אזוי איז דאס, הער עס צו, און דו מערק דיר.

/6:1 האט געענטפערט איוב, און האט געזאגט:/6:2 ווען געווויגן זאל געווויגן ווערן מיין כעס, און מיין בראך וואלט מען נעמען אויפן וואגשאל באגלייך!/6:3 ווארום שווערער פון דעם זאמד פון ימען וואלט עס זיין אצונד;דרום זיינען מיינע ווערטער צעמישט. /6:4 ווארום אין מיר זיינען די פיילן פון אלמאכטיקן, וואס זייער גיפט טרינקט מיין געמיט;שרעקענישן פון {dn גאט} שטעלן זיך אויס קעגן מיר. /6:5 שרייט דען א וואלדאייזל אויף גראז?צי מרוקעט אן אקס אויף זיין פוטער?/6:6 ווערט אומבאטעמטס געגעסן אן זאלץ?צי איז דא א טעם אין זאפט פון אלטיי?/6:7 וואס מיין זעל האט ניט געוואלט אנרירן, דאס זיינען די צושפייזן פון מיין ברויט.
/6:8 הלוואי קומט אן מיין פארלאנג, און מיין האפענונג גיט {dn גאט}!/6:9 און {dn גאט} וויליקט איין און צעדריקט מיך, לאזט לויז זיין האנט און דערענדיקט מיך!/6:10 וואלט דאס נאך געווען מיין נחמה, און איך וואלט געטאנצט אין יסורים;זאל ער זיין אומדערבארימדיק;הגם איך האב ניט געלייקנטאן די ווערטער פון הייליקן.
/6:11 וואס איז מיין כוח, אז איך זאל האפן?און וואס מיין סוף, אז איך זאל איינהאלטן מיין געמיט?/6:12 איז דער כוח פון שטיינער מיין כוח?איז מיין לייב פון קופער?/6:13 איז דען פאר מיר קיין הילף ניטא, און אן עצה איז פארשטויסן פון מיר?/6:14 דעם וואס גייט איין קומט רחמנות פון זיין חבר, אפילו ער פארלאזט די מורא פארן אלמאכטיקן. /6:15 מיינע ברידער האבן געפעלשט ווי א טייך, ווי דער שטראם פון טייכן וואס גייען אוועק, /6:16 וואס זיינען טונקל פון אייז –אויף זיי באהאלט זיך דער שניי. /6:17 בעת זיי ווערן צעווארעמט, ווערן זיי פארשווונדן, ווי עס ווערט הייס, צעגייען זיי פון זייער ארט. /6:18 עס דרייען זיך די וועגן פון זייער וואנדער, זיי פארגייען אין נישט און ווערן פארלארן. /6:19 די קאראוואנען פון תימא האבן אויסגעקוקט, די גיי־מחנות פון שבא האבן געהאפט אויף זיי, /6:20 אבער זיי האבן זיך געשעמט וואס זיי האבן זיך פארזיכערט, זיי זיינען אנגעקומען ביז אהין און אין שאנד געבליבן. /6:21 פאר וואר, אצונד זייט איר מיט אים, איר האט דערזען דעם בראך, און זיך דערשראקן. /6:22 האב איך דען געזאגט: גיט מיר וואס, און פון אייער פארמעג שענקט פאר מיר?/6:23 אדער: מאכט מיך אנטרינען פון שונאס האנט, און פון דער האנט פון געוואלטטוער זאלט איר מיך אויסלייזן?
/6:24 לערנט מיך, און איך וועל שווייגן, און וואס איך האב פארזען, גיט מיר צו פארשטיין. /6:25 ווי שטארק זיינען ריכטיקע ווערטער!אבער וואס באווייזט דאס באווייזן פון אייך?/6:26 רעכנט איר ווערטער פאר א באווייז, און פאר ווינט די רייד פון פארצווייפלטן?/6:27 אפילו אויף א יתום וואלט איר גורל ווארפן, און איר וואלט גראבן אויף אייער חבר. /6:28 און אצונד באוויליקט, קערט אייך צו מיר;און צי וועל איך אייך אין פנים א ליגן זאגן?/6:29 קערט אייך אום, איך בעט אייך, זאל קיין עוולה ניט געשען, יא, קערט אייך ווידער אום, איך בין גערעכט דערין. /6:30 איז אין מיין צונג דא אומרעכט?צי שפירט ניט מיין גומען פארברעכן?
/7:1 פאר וואר, דינסטצייט האט דער מענטש אויף דער ערד, און ווי טעג פון א געדונגענעם זיינען זיינע טעג. /7:2 ווי א קנעכט וואס שמאכט נאך שאטן, און ווי א געדונגענער וואס הארט אויף זיין לוין, /7:3 אזוי האב איך מיר צוגעטיילט געקריגן חדשים פון אומגליק, און נעכט פון מאטערניש האט מען מיר צוגעציילט. /7:4 אז איך לייג זיך, זאג איך: ווען וועל איך אויפשטיין?און די נאכט ציט זיך, און איך ווער זאט מיט ווארפעניש ביזן פרימארגן. /7:5 מיין לייב איז באקליידט מיט ווערים און שטיקער ערד, מיין הויט פלאצט און ווערט צעקראכן. /7:6 מיינע טעג זיינען פלינקער פון א וועבשיפל, און ווערן פארלענדט אן א האפענונג. /7:7 געדענק, אז א הויך איז מיין לעבן, מיין אויג וועט ניט אנזען מער גוטס. /7:8 מיך וועט מער ניט אנקוקן דאס אויג פון מיין זעער, דיינע אויגן זיינען אויף מיר, און שוין בין איך ניטא. /7:9 פארלענדט ווערט א וואלקן און פארגייט, אזוי דער וואס נידערט אין אונטערערד, וועט ניט ארויפקומען. /7:10 ער וועט זיך מער ניט אומקערן אין זיין הויז, און זיין ארט וועט אים מער ניט קענען.
/7:11 דרומעך וועל איך ניט פארמיידן מיין מויל, איך וועל רעדן אין דער קלעמעניש פון מיין געמיט, איך וועל קלאגן אין דער ביטערקייט פון מיין זעל. /7:12 בין איך א ים, אדער א ים־חיה, וואס דו שטעלסט א וואך איבער מיר?/7:13 אז איך זאג: מיין בעט וועט מיך טרייסטן, מיין געלעגער וועט מיטטראגן מיין קלאג, /7:14 שרעקסטו מיך מיט חלומות, און מיט זעונגען גרוילסטו מיך. /7:15 און מיין זעל וויל בעסער דערווארגעניש, טויט, איידער די דאזיקע ביינער מיינע. /7:16 מיר איז נמאס; איך וועל אייביק ניט לעבן, לאז אפ פון מיר, ווארום א הויך זיינען מיינע טעג. /7:17 וואס איז דער מענטש, אז דו זאלסט אים גרייסן, און אז דו זאלסט לייגן אויף אים דיין הארץ, /7:18 און אים דערמאנען אלע פרימארגן, אלע רגע אים פרווון?/7:19 ווי לאנג וועסטו זיך ניט אפקערן פון מיר?מיך ניט אפלאזן ביז איך שלינג אראפ מיין שפייעכץ?/7:20 אז איך זינדיק, וואס טו איך דיר, היטער פון דעם מענטשן?פאר וואס האסטו מיך געמאכט פאר דיין צילברעט, אז איך בין געווארן זיך אליין צו לאסט?/7:21 און וואס פארגיסטו ניט מיין פארברעך, און טוסט ניט אפ מיין זינד?ווארום אצונד וועל איך ליגן אין שטויב, און וועסט מיך זוכן, און איך וועל ניט זיין.

/8:1 האט געענטפערט בלדד דער שוחי, און האט געזאגט:/8:2 ביז וואנען וועסטו רעדן דאס דאזיקע, און ווי א שטארקער ווינט וועלן זיין די ווערטער פון דיין מויל?/8:3 וועט דען {dn גאט} פארדרייען דעם משפט?און וועט דער אלמאכטיקער פארדרייען די גערעכטיקייט?/8:4 אז דיינע קינדער האבן געזינדיקט צו אים, האט ער זיי אוועקגעשיקט פאר זייער פארברעך. /8:5 אז דו וואלסט זוכן {dn גאט}, און צום אלמאכטיקן בעטן, /8:6 אז דו וואלסט זיין ריין און רעכטפארטיק, וואלט ער אצונד זיך דערוועקן פאר דיר, און גאנץ מאכן דיין גערעכטע וווינונג. /8:7 און אויב דיין אנהייב וועט זיין קליין, וועט דיין סוף זיין זייער גרויס.
/8:8 ווארום פרעג אקארשט דעם פריערדיקן דור, און מערק וואס זייערע עלטערן האבן אויסגעפארשט –/8:9 ווארום מיר זיינען פון נעכטן, און ווייסן גארנישט, ווייל א שאטן זיינען אונדזערע טעג אויף דער ערד –/8:10 פאר וואר, זיי וועלן דיך לערנען, זיי וועלן דיר זאגן, און פון זייער הארצן ארויסברענגען ווערטער. /8:11 קען אויסוואקסן ראר אן א זומפ?קען גרויס ווערן טייכגראז אן וואסער?/8:12 נאך איז עס אין זיין גרינקייט, ניט אפגעשניטן, און ווי גארע היי ווערט עס פארטריקנט. /8:13 אזוי זיינען די וועגן פון אלע גאטפארגעסער, און די האפענונג פון דעם זינדיקן גייט אונטער. /8:14 ווארום זומערפאדים איז זיין פארזיכערונג, און שפינוועבס זיין בטחון. /8:15 ער לענט זיך אן אויף זיין הויז, אבער עס האט ניט קיין באשטאנד, ער האלט זיך דעראן, אבער עס בלייבט ניט שטיין. /8:16 זאפטיק איז ער פאר דער זון, און איבער זיין גארטן גייט ארויס זיין שפראץ. /8:17 אין א הויפן פלעכטן זיך זיינע ווארצלען, צווישן שטיינער רייסט ער זיך דורך. /8:18 אבער פארטיליקט מען אים פון זיין ארט, פארלייקנט ער אים: איך האב דיך ניט געזען. /8:19 אט דאס איז די פרייד פון זיין וועג, און פון דער ערד שפראצט אן אנדערער ארויס. /8:20 זע, {dn גאט} פאראכט ניט דעם אומשולדיקן, און וועט ניט אויפהאלטן די האנט פון דעם שלעכטסטוער;/8:21 ביז ער וועט אנפילן מיט געלעכטער דיין מויל, און דיינע ליפן מיט שאלונג. /8:22 דיינע שונאים וועלן זיך אנקליידן מיט שאנד, און דאס געצעלט פון די רשעים וועט מער ניט זיין.

/9:1 האט געענטפערט איוב, און האט געזאגט:/9:2 אמת, איך ווייס אז אזוי איז עס;און ווי קען א מענטש גערעכט זיין קעגן {dn גאט}?/9:3 אז ער זאל וועלן זיך קריגן מיט אים, וואלט ער אים ניט געקענט ענטפערן איינס פון טויזנט. /9:4 קלוג אין הארצן, און שטארק אין כוח –ווער קען זיך עקשנען קעגן אים און ארויס גאנץ?/9:5 דער וואס רוקט איבער בערג, און זיי מערקן ניט, ווען ער קערט זיי איבער אין זיין צארן. /9:6 דער וואס טרייסלט אויף די ערד פון איר ארט, אז אירע זיילן ציטערן. /9:7 דער וואס הייסט דער זון, און זי שיינט ניט, און די שטערן פארחתמעט ער. /9:8 ער האט אויסגעשפרייט די הימלען אליין, און ער טרעט אויף די הייכן פון ים. /9:9 ער האט געמאכט דעם בערשטערן, דעם אריאן און דעם זיבנשטערן, און די קאמערן פון דרום. /9:10 ער טוט גרויסע זאכן אזש ניט צו דערפארשן, און ווונדער אזש אן א צאל. /9:11 אט גייט ער מיר פארביי, און איך זע ניט, און ער ציט דורך, און איך מערק אים ניט. /9:12 אט כאפט ער אוועק – ווער קען אים אפהאלטן?ווער קען אים זאגן: וואס טוסטו?/9:13 {dn גאט} קערט ניט אפ זיין צארן; אונטער אים האבן זיך געבויגן די העלפער פון רהב. /9:14 היינט ווי שוין קען איך אים ענטפערן, קלייבן מיינע ווערטער קעגן אים?/9:15 וואס אפילו איך זאל גערעכט זיין, קען איך ניט ענטפערן;בעטן מוז איך זיך ביי דעם וואס משפט מיך. /9:16 אפילו איך זאל רופן און ער זאל ענטפערן, וואלט איך ניט גלויבן אז ער האט פארנומען מיין קול. /9:17 ער וואס צערייבט מיך מיט שטורעמווינט, און מערט מיינע ווונדן אומזיסט. /9:18 ער לאזט מיך מיין אטעם ניט אפציען, נייערט ער זעטיקט מיך מיט ביטערנישן. /9:19 אויב אין כוח, איז ער מאכטיקער, און אויב אויף א משפט: „ווער קען מיך לאדן?״/9:20 אפילו איך זאל זיין גערעכט, וועט מיין מויל מיך פארשולדיקן;איך מעג זיין אומשולדיק, וועט ער מיך מאכן פאר קרום.
/9:21 איך בין אומשולדיק;מיך ארט ניט מיין נפש, מיר איז נמאס מיין לעבן. /9:22 עס איז אלץ איינס, דרום זאג איך:דעם אומשולדיקן אזוי ווי דעם רשע פארלענדט ער. /9:23 ווען די רוט טייט פלוצלינג, שפאט ער אויף דעם גוססן פון די אומשולדיקע. /9:24 די ערד איז איבערגעגעבן אין דער האנט פון רשע;דעם פנים פון אירע ריכטער פארדעקט ער;אויב ניט, ווער דען איז דאס?/9:25 און מיינע טעג זיינען פלינקער פון א לויפער, זיי זיינען אנטלאפן, ניט אנגעזען גוטס. /9:26 זיי זיינען אוועק גלייך ווי רארשיפן, ווי אן אדלער וואס שוועבט אויפן עסן. /9:27 אז איך זאג, איך וועל פארגעסן מיין קלאג, אוועקווארפן מיין אומעטיק פנים, און זיך אויפמונטערן, /9:28 שרעק איך זיך פאר אלע מיינע ווייטאגן, איך ווייס אז דו וועסט מיר ניט שענקען. /9:29 שולדיק מוז איך בלייבן, טא נאך וואס זאל איך מיך מיען אומנישט?/9:30 אז איך וואלט זיך געוואשן מיט שנייוואסער, און גערייניקט מיט לויג מיינע הענט, /9:31 וועסטו דענצמאל אין א גראבן מיך איינטונקען, אז מיינע קליידער וועלן זיך עקלען מיט מיר. /9:32 ווארום ניט א מענטש ווי איך איז ער, איך זאל אים ענטפערן, מיר זאלן אין איינעם צום משפט גיין. /9:33 ניטא צווישן אונדז קיין אנטשיידער, וואס זאל לייגן זיין האנט אויף אונדז ביידן. /9:34 זאל ער אפטאן פון מיר זיין רוט, און זיין אימה זאל מיך ניט שרעקן, /9:35 וועל איך רעדן, און ניט מורא האבן פאר אים;ווארום בין איך דען ניט פעסט ביי זיך?

/10:1 מיר אליין עקלט מיין לעבן;איך וועל פון מיר לויז לאזן מיין קלאג, איך וועל רעדן אין דער ביטערקייט פון מיין זעל. /10:2 איך וועל זאגן צו {dn גאט}: זאלסט מיך ניט שולדיק מאכן;לאז מיך וויסן פאר וואס דו קריגסט זיך מיט מיר. /10:3 איז דיר גוט אז דו דריקסט, אז דו פאראכטסט די מי פון דיינע הענט, און דעם באראט פון די רשעים באשיינסטו?/10:4 זיינען אויגן פון פלייש ביי דיר?צי זעסטו ווי א מענטש זעט? /10:5 זיינען ווי די טעג פון א מענטשן דיינע טעג, צי דיינע יארן ווי די טעג פון א מאן?/10:6 אז דו זוכסט מיין זינד, און פארשסט מיין חטא, /10:7 הגם דו ווייסט אז איך בין ניט שולדיק, נאר ניטא ווער זאל מציל זיין פון דיין האנט. /10:8 דיינע הענט האבן מיך געפורעמט און געמאכטמיט אלעם מיט אנאנדער, פון דעסט וועגן ברענגסטו מיך אום. /10:9 געדענק פארט, אז ווי ליים האסטו מיך געמאכט, און צו שטויב וועסטו מיך אומקערן. /10:10 פאר וואר, ווי מילך האסטו מיך אויסגעגאסן, און ווי קעז האסטו מיך פארגליווערט. /10:11 מיט הויט און פלייש האסטו מיך באקליידט, און מיט ביינער און אדערן געפלאכטן. /10:12 לעבן און גענאד האסטו מיר באשערט, און דיין אבאכט האט אפגעהיט מיין גייסט. /10:13 אבער דאס האסטו באהאלטן אין דיין הארצן, איך ווייס אז דאס האסטו געהאט אין זינען:/10:14 אז איך זינדיק, וועסטו מיך היטן, און פון מיין חטא מיך ניט ריין מאכן. /10:15 אז איך בין שולדיק, איז וויי צו מיר, און בין איך גערעכט, קען איך ניט אויפהייבן דעם קאפ, זאט מיט שאנד, און זעענדיק מיין פיין. /10:16 און הייבט ער זיך אויף, יאגסטו מיך ווי א לייב, און אלץ ווידער באגייסטו זיך משונה קעגן מיר. /10:17 באנייסט דיינע עדות קעגן מיר, און מערסט דיין כעס אויף מיר;געביטן נאכאנאנד ווערט דער חיל קעגן מיר.
/10:18 און נאך וואס האסטו מיך פון טראכט ארויסגעצויגן? איך וואלט פארגאנגען, און אן אויג וואלט מיך ניט אנגעזען. /10:19 ווי ניט געווען וואלט איך געווען, פון מוטערלייב וואלט איך צום קבר געבראכט געווארן. /10:20 מיינע טעג זיינען דאך ווינציק, טא הער אויף, און טו זיך אפ פון מיר, איך זאל זיך אויפמונטערן א ביסל, /10:21 איידער איך גיי אוועק זיך ניט אומצוקערן, אין א לאנד פון חושך און טויטשאטן, /10:22 א לאנד טונקל ווי די פינצטערניש אליין, טויטשאטן אן ארדענונג, ווו אפילו אז עס שיינט, איז ווי פינצטערניש.

/11:1 האט געענטפערט צופר דער נעמתי, און האט געזאגט:/11:2 זאל דער פילרעדעוודיקער בלייבן ניט געענטפערט?און צי זאל דער ליפנמענטש בלייבן גערעכט?/11:3 דיינע פלוידערייען מאכן מענטשן שווייגן, און דו שפאטסט, און קיינער האלט ניט פאר. /11:4 און דו זאגסט: לויטער איז מיין לערנונג, און ריין בין איך אין דיינע אויגן. /11:5 אבער הלוואי רעדט {dn גאט}, און עפנט זיינע ליפן מיט דיר, /11:6 און דערציילט דיר די פארבארגענישן פון קלוגשאפט, ווי פילפאכיק די חכמה איז, און וואלסט וויסן אז {dn גאט} מאנט פון דירווינציקער ווי דיין זינד. /11:7 ווילסטו די דערפארשונג פון {dn גאט} געפינען?צי דעם ציל פון אלמאכטיקן געפינען?/11:8 עס איז הויך ווי די הימלען, וואס קענסטו אויפטאן?טיפער פון אונטערערד, וואס קענסטו וויסן? /11:9 לענגער פון דער ערד איז די מאס דערפון, און ברייטער פון ים. /11:10 אז ער גייט פארביי און פארשליסט, אדער ער זאמלט איין, ווער קען אים אפהאלטן?/11:11 ווארום ער ווייס די פאלשע לייט, און ער זעט דאס אומרעכט, אן צו מאל א קוק טאן. /11:12 אבער דער פוסטער מענטש וועט קריגן שכל, ווען א יונגער וואלדאייזל וועט איבערגעבארן ווערן אין א מענטשן. /11:13 אז דו וועסט צוקערן דיין הארץ, און אויסשפרייטן צו אים דיינע הענט –/11:14 אויב אומרעכט איז אין דיין האנט, דערווייטער עס, און זאלסט ניט לאזן רוען אין דיינע געצעלטן אן עוולה –/11:15 דענצמאל וועסטו אויפהייבן דיין פנים אן א פלעק, און וועסט פעסט זיין, און ניט מורא האבן. /11:16 ווארום די מאטערניש וועסטו פארגעסן;ווי וואסער וואס איז אוועק וועסטו עס דערמאנען. /11:17 און העלער ווי מיטן טאג וועט אויפשטיין דיין לעבן, די פינצטערניש וועט ווי דע מארגן ווערן. /11:18 און וועסט זיין זיכער, ווייל האפענונג איז דא, און וועסט זיך ארומקוקן, און ליגן אין זיכערקייט. /11:19 און וועסט הויערן, און קיינער וועט ניט שרעקן, און פיל וועלן זוכן דיין לייטזעליקייט. /11:20 אבער די אויגן פון די רשעים וועלן אויסגיין, און אנטרינונג וועט זיין פארלארן פון זיי, און זייער האפענונג – אן אויסהויכעניש פון דער נשמה.

/12:1 האט געענטפערט איוב, און האט געזאגט:/12:2 אמת יא, איר זייט די לייט, און מיט אייך וועט אפשטארבן די חכמה!/12:3 איך האב אויך פארשטאנדיקייט אזוי ווי איר, איך פאל ניט אראפ קעגן אייך;און ביי וועמען איז אזוי וואס ניטא?/12:4 א געלעכטער ביים חבר בין איך געווארן –דער וואס האט גערופן צו {dn גאט}, און ער האט אים געענטפערט;א געלעכטער – דער גערעכטער, דער פרומער. /12:5 דעם אומגליקלעכן קומט פאראכטונג, וועדליק די געדאנקען פון דעם גליקלעכן, א שטויס – די וואס זייער פוס גליטשט זיך אויס. /12:6 בשלווה זיינען די געצעלטן פון די רויבער, און אין זיכערקייט די וואס דערצערענען {dn גאט}, דער וואס ברענגט זיין {dn גאט} אין זיין פויסט. /12:7 אבער פרעג אקארשט די בהמות, און זיי וועלן דיך לערנען, און דעם פויגל פון הימל, און ער וועט דיר זאגן;/12:8 אדער רעד צו דער ערד, און זי וועט דיך לערנען, און דיר וועלן דערציילן די פישן פון ים. /12:9 ווער צווישן אלע דאזיקע ווייס ניט, אז די האנט פון {dn גאט} האט דאס געמאכט?/12:10 אז אין זיין האנט איז די זעל פון יעטוועדער לעבעדיקן, און דער גייסט פון יעטוועדער מענטשנס לייב. –/12:11 דארף ניט דאס אויער פרווון ווערטער, אזוי ווי דער גומען פארזוכט זיין שפייז?/12:12 איז ביי גרייזן די חכמה, און אין אריכת־ימים פארשטאנדיקייט? –/12:13 ביי אים איז חכמה און גבורה, ער האט עצות און פארשטאנדיקייט. /12:14 זע, ער צעשטערט, און עס ווערט ניט אפגעבויט, ער פארשליסט א מענטשן, און עס ווערט ניט געעפנט. /12:15 זע, ער פארהאלט וואסערן, און זיי ווערן אויסגעטריקנט, און ער שיקט זיי ארויס, און זיי קערן איבער די ערד. /12:16 ביי אים איז מאכט און קלוגשאפט, זיינער איז אי דער פארפירטער אי דער פארפירער. /12:17 ער מאכט אומגיין די יועצים באנומענע, און די ריכטער באנארישט ער. /12:18 די געבונדענע פון די מלכים מאכט ער לויז, און אויף זייערע לענדן בינדט ער א שטריקגארטל. /12:19 ער מאכט אומגיין די כהנים באנומענע, און די מאכטיקע פארדרייט ער. /12:20 ער נעמט אפ דעם לשון ביי די בארעדעוודיקע, און דעם שכל פון די זקנים נעמט ער אוועק. /12:21 ער גיסט פאראכטונג אויף פירשטן, און דעם אנגורט פון די שטארקע מאכט ער לויז. /12:22 ער אנטפלעקט טיפענישן פון דער פינצטער, און ברענגט ארויס אין ליכט דעם שאטן פון טויט. /12:23 ער דערהייכט די פעלקער, און ברענגט זיי אונטער, ער שפרייט אויס די פעלקער, און פירט זיי אוועק. /12:24 ער טוט אפ דעם שכל פון די הויפטלייט פון דעם פאלק פון לאנד, און מאכט זיי בלאנדזשען אין א וויסטעניש אן א וועג. /12:25 זיי טאפן אין חושך אן ליכט, און ער מאכט זיי וואקלען ווי א שיכורער.

/13:1 זע, אלץ האט געזען מיין אויג, מיין אויער האט געהערט און זיך געמערקט. /13:2 ווי איר ווייסט, ווייס איך אויך, איך פאל ניט אראפ קעגן אייך. /13:3 אבער איך וויל צום אלמאכטיקן רעדן, און טענהן צו {dn גאט} וויל איך. /13:4 איר אבער זייט שמירער פון ליגן, נישטיקע רופאים זייט איר אלע. /13:5 הלוואי וואלט איר שווייגן געשוויגן, וואלט דאס פון אייך א חכמה געווען. /13:6 הערט אקארשט מיין טענה, און די קריג פון מיינע ליפן פארנעמט. /13:7 ווילט איר פאר {dn גאט} רעדן אומרעכט, און פאר אים רעדן באטרוג?/13:8 ווילט איר זיין פנים שאנעווען, צי ווילט איר פאר {dn גאט} זיך קריגן?/13:9 וועט גוט זיין אז ער וועט אייך אויספארשן?צי ווי מע נארט א מענטשן וועט איר אים אפנארן?/13:10 שטראפן וועט ער אייך שטראפן, אויב איר וועט אין פארבארגעניש שאנעווען. /13:11 פאר וואר, זיין גרויסקייט וועט אייך דערשרעקן, און זיין פחד וועט פאלן אויף אייך. /13:12 אייערע ביישפילן זיינען געגליכן צו אש, צו הויפנס ליים אייערע רייד הויפנס.
/13:13 לאזט מיך אפ, און איך וועל רעדן, און זאל קומען אויף מיר וואס וויל. /13:14 מעג זיין וואס, איך וועל נעמען מיין פלייש אין מיינע ציין, און מיין לעבן וועל איך איינשטעלן אין מיין האנט. /13:15 אט וועט ער מיך טייטן – איך ריכט זיך אויף אים –אבער מיינע וועגן וועל איך אויפווייזן פאר אים. /13:16 שוין דאס וועט מיר זיין א הילף, וואס פאר אים קען קיין פאלשער ניט קומען. /13:17 הערן הערט־צו מיין ווארט, און מיין ארויסזאג מיט אייערע אויערן. /13:18 אט, איך בעט אייך, לייג איך פאר דעם משפט;איך ווייס אז איך וועל זיין גערעכט. /13:19 ווער איז דער וואס קען קריגן מיט מיר?ווארום דענצמאל וואלט איך שווייגן און פארגיין.
/13:20 נאר צוויי זאכן זאלסטו ניט טאן מיט מיר, דענצמאל וועל איך פאר דיין פנים זיך ניט פארבארגן:/13:21 דיין האנט דערווייטער פון מיר, און דיין אימה זאל מיך ניט שרעקן. /13:22 און רוף, און איך וועל דיר ענטפערן, צי איך וועל רעדן, און ענטפער דו מיר. /13:23 וויפיל האב איך זינד און חטאים?מיין פארברעך און מיין חטא לאז מיך וויסן. /13:24 פאר וואס פארבארגסטו דיין פנים, און רעכנסט מיך פאר א שונא צו דיר?/13:25 צי א געטריבן בלאט ווילסטו איינשרעקן, און א פארטריקנטן שטרוי ווילסטו נאכיאגן?/13:26 וואס דו שרייבסט מיר אן ביטערנישן, און מאכסט מיך ירשען די זינד פון מיין יוגנט;/13:27 און טוסט אריין אין א קלאץ מיינע פיס, און היטסט אלע מיינע שטעגן;ארום מיינע פוסטריט גריבלסטו זיך. /13:28 און איך בין ווי א לאגל וואס צעקריכט, ווי א בגד וואס מאיל האט אים צעפרעסן.

/14:1 דער מענטש, געבארן פון א פרוי, האט קורצע טעג און זאט פארדראס. /14:2 ווי א בלום קומט ער ארויס און ווערט פארשניטן, און ער אנטלויפט ווי א שאטן און באשטייט ניט. /14:3 און אויף אזעלכן האלטסטו אפן דיינע אויגן?און מיך ווילסטו ברענגען צום משפט מיט דיר?/14:4 ווער קען מאכן ריין פון אומריין?קיין איינער ניט. /14:5 אויב זיינע טעג זיינען צוגעשניטן, די צאל פון זיינע חדשים איז ביי דיר, גרענעצן האסטו אים געמאכט וואס ער קען ניט אריבער, /14:6 קער זיך אפ פון אים, כדי ער זאל האבן רו, ביז ער וועט דערפילן ווי א געדונגענער זיין טאג.
/14:7 ווארום פאר א בוים איז דא א האפענונג;אז ער ווערט אפגעשניטן, באנייט ער זיך ווידער, און זיין שפראץ הערט ניט אויף. /14:8 אז אלט אין דער ערד ווערט זיין ווארצל, און אין שטויב שטארבט אפ זיין שטאם, /14:9 פון ריח פון וואסער בליט ער אויף, און לאזט ריטלעך ארויס ווי א פלאנצונג. /14:10 אבער א מאן שטארבט און פאלט אוועק, און פארגאנגען דער מענטש, און ווו איז ער?/14:11 וואסערן גייען אוועק פון ים, און א טייך ווערט אויסגעטריקנט און טרוקן;/14:12 און דער מענטש לייגט זיך און שטייט ניט אויף;ביז קיין הימל וועט ניט זיין וועלן זיי זיך ניט אויפכאפן, און ניט אויפוואכן פון זייער שלאף. /14:13 ווען דו וואלסט מיך אין אונטערערד באהאלטן, מיך פארבארגן ביז דיין צארן וועט אפגיין, מיר שטעלן א צייט, און זיך דערמאנען אן מיר! –/14:14 אז א מענטש שטארבט, וועט ער דען לעבעדיק ווערן? –אלע טעג פון מיין דינסטצייט וואלט איך געהארטביז מיין אורלויב וועט קומען. /14:15 וואלסט גערופן, און איך וואלט דיר געענטפערט, ווען דו וואלסט געגלוסט צו דעם ווערק פון דיינע הענט. /14:16 אבער אצונד ציילסטו מיינע טריט, ווארטסט צו מאל ניט אויף מיין חטא. /14:17 פארחתמעט אין א בייטל איז מיין פארברעך, און דו לייגסט נאך צו צו מיין זינד. /14:18 יא פאר וואר, א געפאלענער בארג צעברעקלט זיך, און א פעלדז ווערט פאררוקט פון זיין ארט;/14:19 וואסער צערייבט שטיינער, אירע פלייצונגען שווענקען אוועק דעם שטויב פון דער ערד;אזוי ברענגסטו אונטער די האפענונג פון דעם מענטשן. /14:20 שטארקסט אים אייביק איבער, און ער פארגייט, פארענדערסט זיין פנים, און שיקסט אים אוועק. /14:21 זיינע קינדער האבן כבוד, און ער ווייס ניט, און זיי ווערן צו קליין, און ער מערקט זיי ניט. /14:22 נאר זיין פלייש ווייטאקט אויף אים, און זיין זעל טרויערט אויף אים.

/15:1 האט געענטפערט אליפז דער תימני, און האט געזאגט:/15:2 וועט א חכם ענטפערן מיט קענשאפט פון לופט, און אנפילן מיט מזרח־ווינט זיין בויך?/15:3 טענהן רייד וואס טויגן ניט, און ווערטער וואס מע ברענגט קיין נוץ ניט מיט זיי?/15:4 אויך פארשטערסטו די גאטספארכטיקייט, און מינערסט די פרומקייט פאר {dn גאט}. /15:5 ווארום דיין זינד לערנט דיין מויל, און קלייבסט אויס די צונג פון די ליסטיקע. /15:6 דיין אייגן מויל מאכט דיך שולדיק, און ניט איך, און דיינע ליפן זאגן עדות קעגן דיר.
/15:7 ביסטו דער ערשטער מענטש געבארן געווארן?אדער ביסטו פאר די בערג באשאפן געווארן?/15:8 האסטו דעם סוד פון {dn גאט} איינגעהערט, און אוועקגענומען צו זיך די חכמה?/15:9 וואס אזוינס ווייסטו, וואס מיר ווייסן ניט?פארשטייסטו, וואס ביי אונדז איז ניטא?/15:10 אי א גראער קאפ אי א גרייז איז דא צווישן אונדז, עלטער פון דיין פאטער אין טעג. /15:11 זיינען דיר ווינציק די טרייסטונגען פון {dn גאט}, און דאס ווארט וואס איז מילד צו דיר?/15:12 וואס נעמט דיך דיין הארץ, און וואס ווינקען דיינע אויגן, /15:13 אז דו קערסט קעגן {dn גאט} דיין גייסט, און לאזט ארויס רייד פון דיין מויל?/15:14 וואס איז א מענטש, אז ער זאל זיין ריין?און קען דען גערעכט זיין א געבארענער פון א פרוי?/15:15 זע, אין זיינע הייליקע גלויבט ער ניט, און די הימלען זיינען ניט ריין אין זיינע אויגן, /15:16 היינט ווי שוין דער אומווערדיקער און פארדארבענער, דער מענטש, וואס טרינקט אומרעכט ווי וואסער?
/15:17 איך וועל דיר באשיידן, הער מיר צו, און וואס איך האב געזען וועל איך דערציילן;/15:18 וואס די חכמים גיבן איבער –און פארהוילן ניט – פון זייערע עלטערן, /15:19 וואס צו זיי אליין איז געגעבן געווארן דאס לאנד, און קיין פרעמדער איז ניט דורכגעגאנגען צווישן זיי. /15:20 אלע זיינע טעג איז אין ציטערניש דער רשע, און געציילטע יארן זיינען אנגעברייט דעם געוואלטטוער. /15:21 א קול פון אנגסטן איז אין זיינע אויערן:אין מיטן שלום וועט קומען א פארוויסטער אויף אים. /15:22 ער גלויבט ניט זיך אויסצודרייען פון פינצטערניש, און ער איז אויסגעקליבן פארן שווערד. /15:23 ער וואגלט אום נאך ברויט: ווו איז עס?ער ווייס אז לעבן אים איז אנגעברייט דער טאג פון פינצטערניש. /15:24 אים שרעקן אנגסט און דריקעניש, זיי כאפן אים אן ווי א מלך אנגעברייט צום קריג. /15:25 ווייל ער האט אויסגעשטרעקט קעגן {dn גאט} זיין האנט, און קעגן אלמאכטיקן זיך געשטארקט;/15:26 געלאפן קעגן אים מיט א שטאלצן האלדז, מיט די דיקע רוקנס פון זיינע שילדן. /15:27 ווייל ער האט באדעקט זיין פנים מיט זיין פעטס, און אנגעלייגט פלאסטן אויפן לענד; /15:28 און ער האט באוווינט פארוויסטע שטעט, הייזער וואס מע זיצט ניט אין זיי, וואס זיינען געווען אנגעברייט אויף הויפנס. /15:29 ער וועט ניט רייך זיין, און ניט באשטיין וועט זיין פארמעג, און ניט נייגן וועט זיך צו דער ערד זייער תבואה. /15:30 ער וועט זיך ניט אפטאן פון פינצטערניש;זיין שפראץ וועט פארטריקענען א פלאם, /15:31 און ער וועט אפגעטאן ווערן דורך א הויך פון זיין מויל. זאל ניט טרויען אויף נישט דער פארנארטער, ווארום נישט וועט זיין זיין איינבייט. /15:32 איידער זיין טאג קומט, וועט עס דערפילט ווערן, און זיין צווייג וועט ניט גרין זיין. /15:33 ער וועט אפשאקלען ווי א וויינשטאק זיין אומצייטיקס, און אראפווארפן ווי אן איילבערטבוים זיין בליונג. /15:34 ווארום דאס געזעמל פון די זינדיקע בלייבט וויסט, און א פייער פארצערט די געצעלטן פון שוחד. /15:35 זיי טראגן אומרעכט און געבערן אומגליק, און זייער לייב ברייט אן פאר זיך אפנארונג.

/16:1 האט געענטפערט איוב, און האט געזאגט:/16:2 איך האב געהערט פיל אזוינס;צרהדיקע טרייסטער זייט איר אלע. /16:3 וועט זיין א סוף צו די ווינטיקע רייד?אדער וואס שפארט דיך אז דו זאלסט ענטפערן?/16:4 איך וואלט אויך געקענט רעדן ווי איראז איר וואלט געווען אויף מיין ארט;איך וואלט געקניפט ווערטער אויף אייך, און געשאקלט אויף אייך מיין קאפ. /16:5 איך וואלט אייך געשטארקט מיט מיין מויל, און דער באדויער פון מיינע ליפן וואלט אייך געלינדערט. /16:6 אז סיי איך רעד, ווערט ניט געמינערט מיין ווייטאג, און סיי איך הער אויף, גייט ער פון מיר ניט אוועק;/16:7 פאר וואר, אצונד האט ער מיך פארמאטערט; האסט צעגרוילט מיין גאנצע געזעלנשאפט. /16:8 און האסט מיך צעקנייטשט –צום עדות איז עס געווארן;און מיין מאגערקייט שטייט אויף קעגן מיר, מיר אין פנים קלאגט זי אן. /16:9 זיין צארן האט פארצוקט מיט פיינטשאפט, ער האט געקריצט אויף מיר מיט זיינע ציין;מיין שונא שלייפט זיינע אויגן אויף מיר. /16:10 מע שפארט אויף דאס מויל אויף מיר, מיט שאנד פאטשט מען מיינע באקן;אין איינעם קלייבן זיי זיך אויף מיר. /16:11 {dn גאט} ענטפערט מיך איבער צום פארברעכער, און אין די הענט פון רשעים ווארפט ער מיך. /16:12 רויק בין איך געווען, און ער האט מיך צעברעקלט, און מיך אנגענומען ביים געניק, און מיך צעפיצלט;און ער האט מיך אויפגעשטעלט פאר זיין צילברעט. /16:13 מיך רינגלען ארום זיינע שיסער, ער שפאלט מיינע נירן, און דערבארימט ניט, ער גיסט אויס צו דער ערד מיין גאל. /16:14 ער צעברעכט מיך א בראך אויף א בראך, ער לויפט קעגן מיר ווי א קריגסמאן. /16:15 זאק האב איך אויפגענייט אויף מיין הויט, און געוועלגערט אין אש מיין הארן. /16:16 מיין פנים איז רויט פון געוויין, און אויף מיינע ברעמען איז שאטן פון טויט, /16:17 פאר קיין אומרעכט, ניט אין מיינע הענט, בעת מיין תפילה איז ריין. /16:18 ערד, זאלסט ניט צודעקן מיין בלוט, און זאל ניט קיין ארט זיין פאר מיין געשריי!/16:19 אפילו איצט אט איז אין הימל מיין עדות, און מיין עדוט־זאגער איז אין דער הייך. /16:20 מיינע פירשפרעכער זיינען מיינע געדאנקען; צו {dn גאט} טוט טריפן מיין אויג, /16:21 אז ער זאל משפטן צווישן א מאן מיט {dn גאט}, ווי צווישן א מענטשנקינד און זיין חבר. /16:22 ווארום די געציילטע יארן גייען, און איך וועל אוועק אויף א וועג פון וואנען איך וועל
זיך ניט אומקערן.

/17:1 מיין געמיט איז צעווייטאקט, מיינע טעג זיינען פארלאשן, דער קבר איז פאר מיר. /17:2 פאר וואר, שפעטער זיינען מיט מיר, און אויף זייער ערגערן מוז רוען מיין אויג. /17:3 קער זיך צו, איך בעט דיך, זיי ערב פאר מיר ביי דיר אליין;ווער דען זאל מיר א האנטשלאג געבן?/17:4 ווארום זייער הארץ האסטו פארבארגן פון שכל, צום ריכטיקן טוסטו זיי ניט דערהייבן. /17:5 דער וואס מסרט פון חניפה וועגן חברים, אזש אויסגיין זאלן די אויגן פון זיינע קינדער!
/17:6 יא, ער האט מיך געשטעלט פאר א ווערטל ביי לייט, און צו שפייען אין פנים בין איך געווארן. /17:7 און טונקל פון ערגערניש איז מיין אויג, און מיינע גלידער זיינען ווי א שאטן אלע. /17:8 די רעכטפארטיקע ווערן צעגרוילט דעריבער, און דער אומשולדיקער ווערט אויפן זינדיקן אויפגעבראכט. /17:9 און דער גערעכטער זאל אנהאלטן זיין וועג, און דער וואס האט ריינע הענט זאל מערן שטארקייט!/17:10 איר אלע אבער קומט אקארשט ווידער אהער, און איך וועל ניט געפינען א קלוגן צווישן אייך. /17:11 מיינע טעג זיינען פארגאנגען, מיינע געדאנקען זיינען צעריסן –די טראכטענישן פון מיין הארצן. /17:12 נאכט פאר טאג מאכן זיי:„נאנט איז דאס ליכט ווייל עס איז פינצטער״. /17:13 אז איך ריכט זיך אויף דער אונטערערד ווי מיין היים, אין פינצטערניש בעט איך אויס מיין געלעגער, /17:14 צום קבר רוף איך: „ביסט מיין פאטער!״„מיין מוטער און מיין שוועסטער״ צום ווארעם, /17:15 היינט ווו דען איז מיין האפענונג?יא, מיין האפענונג ווער וועט זי אנזען?/17:16 צו די ריגלען פון אונטערערד וועט זי נידערן, ווען אין איינעם אין שטויב וועלן מיר רוען.
/18:1 האט געענטפערט בלדד דער שוחי, און האט געזאגט:/18:2 ביז וואנען וועט איר מאכן געיעגן אויף ווערטער?באטראכט, און דערנאך וועלן מיר רעדן. /18:3 פאר וואס ווערן מיר גערעכנט ווי בהמות, געהאלטן פאר פארשטאפט אין אייערע אויגן?/18:4 דו וואס פארצוקסט זיך אליין אין דיין צארן, זאל פון דיינעט וועגן פארלאזט ווערן די ערד, און א פעלדז אוועקגערוקט ווערן פון זיין ארט?
/18:5 יא, דאס ליכט פון די רשעים וועט פארלאשן ווערן, און ניט שיינען וועט דער פונק פון זיין פייער. /18:6 די ליכטיקייט וועט פינצטער ווערן אין זיין געצעלט, און זיין ליכט וועט פארלאשן ווערן איבער אים. /18:7 די שפרייזן פון זיין מאכט וועלן געענגט ווערן, און אים וועט אנידערווארפן זיין אייגענע עצה. /18:8 ווארום ער ווערט געטריבן פון זיינע פיס אין דער נעץ, און אויף א פאסטקע גייט ער אום. /18:9 כאפן פארן טריט וועט א פאנגנעץ, פעסט וועט אים האלטן דער קנופ. /18:10 באהאלטן אין דער ערד איז א שטריק פאר אים, און א כאפשטייג פאר אים איז אויפן שטעג. /18:11 רונד ארום גרוילן אים שרעקענישן, און זיי יאגן אים אויף זיינע טריט. /18:12 הונגעריק וועט זיין זיין אומגליק, און דער בראך איז אנגעברייט ביי זיין זייט. /18:13 אויפעסן וועט די גלידער פון זיין לייב, אויפעסן וועט זיינע גלידער דער בכור פון טויט. /18:14 אויסגעריסן וועט ווערן פון זיין געצעלט זיין פארזיכערונג, און עס וועט אים מאכן שפרייזן צו דעם מלך פון שרעקעניש. /18:15 רוען וועט אין זיין געצעלט ניט זיין האב;אויף זיין וווינונג וועט אויסגעשפרייט ווערן שוועבל. /18:16 פון אונטן וועלן טריקענען זיינע ווארצלען, און פון אויבן וועט פארוועלקט ווערן זיין צווייג. /18:17 זיין זכר גייט אונטער פון דער ערד, און ער האט ניט קיין נאמען דערויסן. /18:18 מע וועט אים שטויסן פון ליכט אין פינצטערנישאון פון דער וועלט וועט מען אים פארוואגלען. /18:19 ער האט ניט קיין קינד און קיין אייניקל צווישן זיין פאלק, און קיין איבערבלייב אין זיינע וווינונגען. /18:20 איבער זיין שטראפטאג ווערן צעגרוילט די שפעטערדיקע, און די פריערדיקע נעמט אן א שוידער. /18:21 יא, דאס זיינען די וווינונגען פון דעם פארברעכער, און דאס איז דער ארט פון דעם וואס ווייס ניט פון {dn גאט}.

/19:1 האט געענטפערט איוב, און האט געזאגט:/19:2 ביז וואנען וועט איר באטריבן מיין זעל, און מיך צעדריקן מיט ווערטער?/19:3 שוין צען מאל אז איר באליידיקט מיך, איר שעמט אייך ניט מיך צו פייניקן. /19:4 און אז איך האב שוין יא פארזען, וועט ביי מיר דאך בלייבן מיין פארזע. /19:5 אויב איר ווילט אין דער אמת זיך גרייסן קעגן מיר, און מיר פארווארפן מיין שאנד, /19:6 טא ווייסט אז {dn גאט} האט מיך געקריוודעט, און זיין נעץ ארומגעלייגט ארום מיר. /19:7 אט שריי איך געוואלט, און ווער ניט געענטפערט, איך רוף, און ניטא קיין גערעכטיקייט. /19:8 מיין וועג האט ער פארצאמט, אז איך קען ניט דורכגיין, און אויף מיינע שטעגן האט ער א פינצטערניש ארויפגעטאן. /19:9 מיין כבוד האט ער אויסגעטאן פון מיר, און אראפגענומען די קרוין פון מיין קאפ. /19:10 ער צעשטויסט מיך רונד ארום, אז איך פארגיי, און ער האט אויסגעריסן ווי א בוים מיין האפענונג. /19:11 און ער האט אנגעצונדן זיין צארן אויף מיר, און ער רעכנט מיך פאר זיינעם א שונא. /19:12 אין איינעם קומען אויף מיר זיינע מחנות, און זיי טרעטן אויס זייער וועג קעגן מיר, און זיי לאגערן ארום מיין געצעלט. /19:13 מיינע ברידער האט ער דערווייטערט פון מיר, און מיינע באקענטע זיינען אין גאנצן פארפרעמדט פון מיר. /19:14 מיינע קרובים האלטן זיך צוריק, און מיינע גוטע פריינט האבן מיך פארגעסן. /19:15 מיינע הויזוווינער און מיינע דינסטן רעכענען מיך פאר א פרעמדן, אן אומבאקענטער בין איך געווארן אין זייערע אויגן. /19:16 איך רוף מיין קנעכט, און ער ענטפערט ניט, איך בעט זיך ביי אים מיטן מויל. /19:17 מיין אטעם איז צוווידער מיין ווייב, און איך פארעקל די קינדער פון מיין לייב. /19:18 אפילו יינגלעך פאראכטן מיך, איך שטעל זיך, און זיי רעדן מיר אקעגן. /19:19 מיך פאראומווערדיקן אלע מיינע פארטרויטע, און די וואס איך האב ליב, קערן זיך קעגן מיר. /19:20 צו מיין הויט און צו מיין פלייש איז צוגעקלעפט מיין געביין, און איך בין ארויס מיט די יאסלעס פון מיינע ציין.
/19:21 דערבארימט אייך אויף מיר, דערבארימט אייך אויף מיר, איר חברים מיינע, ווארום די האנט פון {dn גאט} האט מיך געטראפן. /19:22 פאר וואס רודפט איר מיך אזוי ווי {dn גאט}, און קענט זיך ניט אנזעטן מיט מיין פלייש?/19:23 הלוואי ווערן נאר אויפגעשריבן מיינע ווערטער!הלוואי ווערן זי אין א בוך פארצייכנט!/19:24 מיט אן אייזערנער פען און בלייאויף אייביק אין פעלדז איינגעהאקט!/19:25 ווארום איך ווייס, מיין אויסלייזער לעבט, און שפעטער וועט ער אויפשטיין אויף דער ערד. /19:26 אבער אונטער מיין הויט איז דאס איינגעקלאפט, און אין מיין פלייש איז עס: איך וויל זען {dn גאט}! /19:27 אז איך אליין זאל זען פאר מיר, און מיינע אויגן זאלן אנקוקן, און ניט קיין אנדערער –גייען אויס מיינע נירן אין מיין לייב. /19:28 ווען איר זאגט: „ווי וועלן מיר אים רודפן!״אזוי ווי דער ווארצל פון דער זאך וואלט זיך געפונען אין מיר, /19:29 האט מורא פאר דער שווערד, ווארום מיט גרימצארן זיינען די שטראפן פון דער שווערד;דרום זאלט איר וויסן אז א משפט איז פאראן.
/20:1 האט געענטפערט צופר דער נעמתי, און האט געזאגט:/20:2 דרום ענטפערן מיר מיינע געדאנקען –פון וועגן וואס איך שפיר אין מיר:/20:3 דעם פארווורף פון מיין שאנד האב איך געהערט, און א גייסט פון מיין פארשטאנד ענטפערט מיר.
/20:4 ווייסטו דאס וואס איז פון אייביק אן, פון זינט דער מענטש איז געמאכט אויף דער ערד?
/20:5 אז דאס געזאנג פון רשעים איז אויף קורצן, און די שמחה פון זינדיקן אויף א רגע?/20:6 ווען ביזן הימל זאל ארויפגיין זיין הייך, און זיין קאפ זאל ביזן וואלקן דערגרייכן, /20:7 וועט ער ווי זיין אייגן קויט אויף אייביק אונטערגיין;זיינע זעער וועלן זאגן: ווו איז ער?/20:8 ווי א חלום וועט ער אוועקפליען, און מע וועט אים ניט געפינען, און ער וועט פאריאגט ווערן ווי א זעונג פון דער נאכט. /20:9 דאס אויג האט אים אנגעקוקט, און ניט מער, און מער וועט אים ניט אנזען זיין ארט. /20:10 זיינע קינדער וועלן פארגיטיקן די ארימע, יא, זיינע אייגענע הענט וועלן צוריקגעבן זיין גוטס. /20:11 זיינע ביינער זיינען פול מיט זיין יוגנט, אבער מיט אים אין שטויב וועט זי זיך לייגן. /20:12 הגם זיס איז דאס בייז אין זיין מויל, ער באהאלט עס אונטער זיין צונג, /20:13 ער שוינט עס, און לאזט עס ניט אפ, און האלט עס צו אויף זיין גומען, /20:14 ווערט זיין שפייז פארקערט אין זיינע אינגעווייד, גאל פון שלאנגען איז אינעווייניק ביי אים. /20:15 פארמעג האט ער איינגעשלונגען, און וועט עס אויסברעכן, פון זיין בויך וועט עס {dn גאט} ארויסטרייבן. /20:16 גיפט פון שלאנגען פלעגט ער זויגן, וועט די צונג פון א נאטער אים הרגען. /20:17 ער וועט ניט אנזען די בעכן, די טייכנשטראמען פון האניק און שמאנט. /20:18 ער גיט צוריק זיין מי, און וועט עס ניט אראפשלינגען, ווי שטארק זיין פארמעג, וועט ער זיך דערמיט ניט אנפרייען. /20:19 ווייל ער האט צעדריקט, הפקר געלאזט די ארימע, געגזלט א הויז וואס ער האט ניט געבויט. /20:20 ווייל ער האט ניט געוווסט קיין רו אין זיין לייב, וועט ער מיט זיין שאץ ניט אנטרונען ווערן. /20:21 ניטא קיין איבערבלייב פון זיין פרעסעריי, דרום וועט זיין גוטס ניט געווערן. /20:22 ווען זיין קראפ איז פול, וועט אים ענג ווערן, ווו א האנט פון אן אומגליקלעכן, וועט קומען אויף אים. /20:23 ער וועט האלטן ביי אנפילן זיין בויך, וועט {dn גאט} אנשיקן אויף אים זיין גרימצארן, און מאכן רעגענען אויף אים מיט זיין שפייז. /20:24 ער וועט אנטלויפן פון אן אייזערנעם וואפן, וועט אים דורכלעכערן א קופערנער בויגן. /20:25 ער טוט א צי, און עס קומט ארויס פון לייב, יא, די בליציקע פייל גייט ארויס פון זיין גאל;אימות זיינען אויף אים. /20:26 גארע פינצטערניש איז באהאלטן פאר זיינע אוצרות, אים וועט פארצערן א פייער פון קיינעם ניט אויפגעבלאזן;עס וועט אפעסן דעם איבערבלייב אין זיין געצעלט. /20:27 די הימלען אנטפלעקן זיין זינד, און די ערד שטעלט זיך אויף קעגן אים. /20:28 אוועק וועט דער איינקום פון זיין הויז, עס ווערט צערונען אין טאג פון זיין צארן. /20:29 דאס איז דער חלק פון דעם שלעכטן מענטשן פון {dn גאט}, און זיין באשערטע ירושה פון {dn גאט}.

/21:1 האט געענטפערט איוב, און האט געזאגט:/21:2 הערן הערט־צו מיין ווארט, און זאל דאס זיין אייערע טרייסטונגען. /21:3 לאזט מיך אז איך זאל רעדן;און נאך מיין רעדן וועסטו אפלאכן. /21:4 איז קעגן א מענטשן מיין קלאג?און פאר וואס זאל ניט קורץ ווערן מיין געמיט?/21:5 קערט זיך צו מיר, און ווערט באנומען, און טוט ארויף די האנט אויפן מויל. /21:6 אז ווי איך דערמאן זיך אזוי ווער איך דערשראקן, און מיין לייב נעמט אן א שוידער.
/21:7 פאר וואס לעבן די רשעים, עלטערן זיך, און זיינען שטארק אין קראפט?/21:8 זייער זאמען שטייט פעסט פאר זייער פנים ביי זיי, און זייערע שפראצן פאר זייערע אויגן. /21:9 זייערע הייזער זיינען בשלום, אן אנגסט, און די רוט פון {dn גאט} איז ניט אויף זיי. /21:10 זיין אקס באפרוכפערט און פארפעלט ניט, זיין קו קעלבט זיך און פארווארפט ניט. /21:11 זיי שיקן ארויס ווי שאף זייער יונגווארג, און זייערע קינדער טאנצן ארום. /21:12 זיי זינגען מיט פויק און הארף, און פרייען זיך צום קול פון דער פלייט. /21:13 זיי פארברענגען אין גוטס זייערע טעג, און רויק נידערן זיי אין אונטערערד. /21:14 און זיי זאגן צו {dn גאט}: קער זיך אפ פון אונדז, און מיר ווילן ניט וויסן פון דיינע וועגן. /21:15 וואס איז דער אלמאכטיקער, אז מיר זאלן אים דינען?און וואס וועלן מיר נוצן, אז מיר וועלן בעטן צו אים? –/21:16 זייער גוטס איז דאך ניט אין זייער האנט;דער באראט פון די רשעים איז ווייט פון מיר.
/21:17 ווי אפט איז דאס אז דאס ליכט פון רשעים זאל פארלאשן ווערן, און עס זאל קומען אויף זיי א בראך?ער זאל זיי אויסטיילן יסורים אין זיין צארן?/21:18 זיי זאלן ווערן ווי שטרוי פארן ווינט, און ווי שפריי וואס דער שטורעם גנבעט אים אוועק?/21:19 „{dn גאט} באהאלט זיין אומרעכט פאר זיינע קינדער״ –זאל ער אים אליין באצאלן אז ער זאל וויסן. /21:20 זאלן זיינע אויגן זען זיין אומגליק, און פון אלמאכטיקנס גרימצארן זאל ער טרינקען. /21:21 ווארום וואס קימערט אים זיין הויזגעזינט נאך אים, ווען די צאל פון זיינע חדשים איז געענדיקט?
/21:22 קען מען {dn גאט} לערנען פארשטאנדיקייט, אז ער משפט די העכסטע?/21:23 דער שטארבט אין זיין רעכטער שטארקייט, אין גאנצן רויק און בשלווה;/21:24 זיינע עמערס זיינען פול מיט מילך, און דער מארך פון זיינע ביינער איז געזעפטיקט. /21:25 און דער שטארבט אין א ביטער געמיט, און האט ניט פארזוכט קיין גוטס. /21:26 אין איינעם אין שטויב ליגן זיי, און ווערים דעקן זיי צו.
/21:27 איך ווייס דאך אייערע מחשבות, און ווי איר קליגט זיך מיט געוואלט אקעגן מיר, /21:28 אז איר זאגט: „ווו איז דאס הויז פון דעם שררה?און ווו דאס געצעלט פון דעם רשעס וווינונג?״/21:29 האט איר ניט געפרעגט ביי די וועגפארער?איר וועט דאך ניט פארלייקענען זייערע באווייזן, /21:30 אז אין דעם טאג פון בראך ווערט געשוינט דער שלעכטער, אין דעם טאג ווען שטראפן ווערן געבראכט. /21:31 ווער זאגט אים אין פנים זיין וועג?און וואס ער האט געטאן ווער באצאלט אים?/21:32 ווארום ער ווערט געבראכט צו קבורה, און אויפן בערגל פאסט מען אויף. /21:33 זיס זיינען אים די שטיקער ערד פון טאל, און נאך אים ציען זיך אלע מענטשן, און אים פארויס אן א צאל. /21:34 און ווי ווילט איר מיך טרייסטן מיט גארנישט, אז אייערע תשובות בלייבן אן אפנאר?

/22:1 האט געענטפערט אליפז דער תימני, און האט געזאגט:/22:2 ברענגט דען דער מענטש א נוץ {dn גאט}?נייערט זיך אליין ברענגט א נוץ דער פארשטאנדיקער. /22:3 האט דער אלמאכטיקער א טובה אז דו ביסט א צדיק?אדער א געווין אז דו ביסט ערלעך אין דיינע וועגן?/22:4 צי וועגן דיין גאטספארכטיקייט שטראפט ער דיך, און גייט צום משפט מיט דיר?/22:5 איז ניט דיין שלעכטיקייט גרויס, און אן א שיעור דיינע זינד?/22:6 ווארום פלעגסט נעמען א משכון ביי דיינע ברידער אומזיסט, און די בגדים פון די נאקעטע פלעגסטו אויסטאן. /22:7 א טרונק וואסער דעם פארשמאכטן פלעגסטו ניט געבן, און פון דעם הונגעריקן פלעגסטו פארמיידן ברויט. /22:8 „יא, דעם מאן מיטן ארעם, אים געהערט די ערד, און דער אנגעזעענער, ער מעג וווינען אויף איר״. /22:9 אלמנות האסטו אוועקגעשיקט מיט ליידיקן, און די ארעמס פון יתומים פלעגן צעדריקט ווערן. /22:10 דרום זיינען נעצן רונד ארום דיר, און דיך שרעקט א פלוצימדיקער פחד, /22:11 אדער א פינצטערניש, אז דו קענסט ניט זען, און א פלייצונג וואסער פארדעקט דיך. /22:12 פאר וואר, {dn גאט} איז אין דער הייך פון די הימלען, און זע, די העכסטע שטערן ווי דערהויבן זיי זיינען; /22:13 און דו זאגסט: „וואס ווייס {dn גאט}?צי קען ער דורכן נעבל משפטן?/22:14 וואלקנס זיינען אים א פארבארגעניש, און ער זעט ניט, און איבער דעם צירקל פון הימל גייט ער אום״. /22:15 ווילסטו אנהאלטן דעם אלטן וועג, וואס די לייט פון אומרעכט האבן געטרעטן?/22:16 די וואס זיינען איינגעגאנגען פאר דער צייט, וואס זייער גרונטפעסט איז ווי א טייך צערונען געווארן;/22:17 די וואס האבן געזאגט צו {dn גאט}: קער זיך אפ פון אונדז!און וואס קען זיי טאן דער אלמאכטיקער?/22:18 בעת ער האט אנגעפילט זייערע הייזער מיט גוטס –יא, די טראכטונג פון די רשעים איז ווייט פון מיר. –/22:19 די גערעכטע האבן געזען, און זיך געפרייט, און דער אומשולדיקער האט געשפעט פון זיי:/22:20 פאר וואר, פארטיליקט געווארן איז זייער באשטאנד, און זייער שפע האט פארצערט דאס פייער.
/22:21 באקען זיך נאר מיט אים, און זיי אין פריד –דורך דעם וועט דיר אנקומען גוטס. /22:22 נעם נאר צו לערנונג פון זיין מויל, און טו אריין זיינע ווערטער אין דיין הארצן. /22:23 אז דו וועסט זיך אומקערן צום אלמאכטיקן וועסטו אויפגעריכט ווערן –אז דו וועסט דערווייטערן אומרעכט פון דיינע געצעלטן. /22:24 און ווארף אין שטוב דאס גאלדארץ, און צווישן געשטיין פון די טאלן דאס אופיר־גאלד;/22:25 און דער אלמאכטיקער זאל זיין דיין גאלדארץ, און קרווועס זילבער ביי דיר. /22:26 ווארום דענצמאל וועסטו מיטן אלמאכטיקן זיך קוויקן, און וועסט אויפהייבן צו {dn גאט} דיין פנים. /22:27 וועסט בעטן צו אים, און ער וועט דיך צוהערן, און דיינע נדרים וועסטו באצאלן. /22:28 און וועסט באשליסן א זאך, און זי וועט דיר צו שטאנד קומען, און אויף דיינע וועגן וועט שיינען א ליכטיקייט.
/22:29 אז מע האט דיך דערנידערט, האסטו געזאלט זאגן:עס איז א דערהייבונג;ווארום ער העלפטדעם וואס האלט נידעריק די אויגן. /22:30 ווו אן אומשולדיקן מאכט ער אנטרינען, און וועסט אנטרונען ווערן דורך דער ריינקייט פון דיינע הענט.

/23:1 האט געענטפערט איוב, און האט געזאגט:/23:2 היינט אויך איז ביטער מיין קלאג, מיין האנט איז שווער פון וועגן מיין זיפצן. /23:3 הלוואי ווייס איך ווו איך געפין אים, ווי איך קום צו זיין ארט!/23:4 איך וואלט פארגעלייגט פאר אים דעם משפט, און מיין מויל וואלט איך אנגעפילט מיט טענות. /23:5 איך וואלט וויסן וואס ער וואלט מיר ענטפערן, און פארשטיין וואס ער וואלט מיר זאגן. /23:6 וואלט ער מיט גרויס כוח געקריגט מיט מיר?ניין; נייערט אכט געטאן וואלט ער אויף מיר. /23:7 דענצמאל וואלט דער רעכטפארטיקער געטענהט מיט אים, און איך וואלט אויף אייביק אנטרונען פון מיין ריכטער.
/23:8 זע, איך גיי פארויס, און ער איז ניטא, און אהינטער, און איך מערק אים ניט;/23:9 לינקס אז ער איז פארטאן, זע איך ניט, ער פארדרייט זיך רעכטס, און איך מערק ניט.
/23:10 אבער ער ווייס דעם וועג וואס ביי מיר, ער האט מיך געפרוווט, איך בין ווי גאלד ארויס. /23:11 אן זיין טריט האט זיך געהאלטן מיין פוס, זיין וועג האב איך געהיט, און זיך ניט אפגענייגט. /23:12 ווו א געבאט פון זיינע ליפן, האב איך זיך ניט אפגעקערט;מער ווי מיין אויסקומעניש האב איך געהיט די ווערטער פון זיין מויל. /23:13 אבער ער האלט זיך ביי איינס, און ווער קען אים אפהאלטן?און זיין זעל באגערט, און ער טוט. /23:14 יא, ער וועט אויספירן וואס מיר איז באשערט, און פיל אזוינס איז נאך דא ביי אים. /23:15 דרום בין איך דערשראקן פאר אים; איך באטראכט, און האב מורא פאר אים. /23:16 און {dn גאט} האט שלאף געמאכט מיין הארץ, און דער אלמאכטיקער האט מיך איינגעשראקן. /23:17 ווארום איך בין ניט פארמיטן געווארן פון דעם חושך, און פאר מיין פנים האט פארדעקט א פינצטערניש.

/24:1 פאר וואס זיינען ניט אפגעלייגט פון אלמאכטיקן באשטימטע צייטן, און די וואס קענען אים, זעען ניט זיינע טעג?/24:2 גרענעצן פאררוקט מען, א סטאדע גזלט מען און מע פיטערט. /24:3 דעם אייזל פון יתומים פירט מען אוועק, מע נעמט אין משכון דעם אקס פון דער אלמנה. /24:4 מע שטויסט אראפ אביונים פון וועג, באהאלטן מוזען זיך אלע ארימע פון לאנד. /24:5 זע, ווי ווילדע אייזלען אין מדבר, גייען זיי ארויס צו זייער ארבעט, זוכנדיק שפייז;די סטעפ גיט אים ברויט פאר די קינדער. /24:6 אויפן פעלד שניידן זיי זיין פוטער, און דעם וויינגארטן פון רשע קלייבן זיי אפ. /24:7 נאקעט נעכטיקן זיי, אן א מלבושאון אן א צודעק פון קעלט. /24:8 פון דעם רעגנגוס פון די בערג ווערן זיי דורכגענעצט, און אן א שיצונג טוליען זיי זיך צום פעלדז.
/24:9 מע רויבט פון דער ברוסט דעם יתום, און ביים ארימאן נעמט מען א משכון. /24:10 נאקעט גייען זיי, אן א מלבוש, און הונגעריקע טראגן זיי דעם גארב. /24:11 צווישן די מויערן פון יענע, פרעסן זיי אייל; קעלטערס טרעטן זיי און זיינען דארשטיק. /24:12 פון שטאט קרעכצן די מענטשן, און די זעל פון גוססע שרייט, און {dn גאט} מאכט ניט קיין פארווורף.
/24:13 זיי זיינען ווידערשפעניקער אן ליכט, זיי קענען ניט זיינע וועגן, און וויילן ניט אויף זיינע שטעגן. /24:14 מיטן שיין שטייט אויף דער מערדער, צו טייטן דעם ארימאן און דעם אביון;און ביי נאכט איז ער ווי א גנב. /24:15 און דאס אויג פון נואף ווארט אויף פארנאכט, אזוי צו זאגן: מיך וועט ניט אנזען אן אויג; און א צודעק אויפן פנים טוט ער אן. /24:16 זיי גראבן אונטער אין דער פינצטער הייזער, ביי טאג פארשליסן זיי זיך איין;זיי ווייסן ניט פון ליכטיקייט, /24:17 ווארום ביי זיי אלעמען איז טויטשאטן פרימארגן, ווייל זיי זיינען באקאנט מיט די שרעקענישן פון טויטשאטן.
/24:18 ער גייט לייכט אוועק אויפן וואסער;פארשאלטן איז זייער חלק אויף דער ערד;ער פארקערט ניט אויפן וועג פון וויינגערטנער. /24:19 טריקעניש און היץ רויבן אוועק שנייוואסער;די אונטערערד – די וואס האבן געזינדיקט. /24:20 דער טראכט פארגעסט אן אים, דער ווארעם לאבט זיך מיט אים, ער ווערט מער ניט געדאכט;און צעבראכן ווי א האלץ ווערט אומגערעכטיקייט.
/24:21 ער חברט זיך מיט דער עקרה וואס געבערט ניט;און די אלמנה באגיטיקט ער ניט. /24:22 און ער שלעפט אראפ די מאכטיקע מיט זיין כוח;ער שטייט אויף, און מע איז ניט זיכער מיטן לעבן.
/24:23 [{dn גאט}] לאזט אים אין זיכערקייט, ער זאל זיך אנלענען, אבער זיינע אויגן זיינען אויף זייערע וועגן. /24:24 זיי ווערן דערהויבן א וויילע, און שוין זיינען זיי ניטא;יא, זיי ווערן דערנידערט, ווי אלע ווערן זיי איינגעזאמלט, און ווי א שפיץ זאנג ווערן זיי אפגעשניטן.
/24:25 און אויב ניט אזוי, דען, ווער וויל מיר אפלייקענען, און מאכן צו נישט מיין ווארט?

/25:1 האט געענטפערט בלדד דער שוחי, און האט געזאגט:/25:2 געוועלטיקייט און פארכטיקייט זיינען ביי אים;ער שאפט שלום אין זיינע הייכן. /25:3 איז דא א צאל צו זיינע מחנות? און אויף וועמען גייט ניט אויף זיין ליכט?/25:4 היינט ווי קען א מענטש גערעכט זיין קעגן {dn גאט}?און ווי קען ריין זיין א געבארענער פון א פרוי?/25:5 זע, אזש די לבנה איז ניט העל, און די שטערן זיינען ניט ריין אין זיינע אויגן, /25:6 היינט ווי שוין א מענטש א ווארעם, און א מענטשנקינד א מילב?

/26:1 האט געענטפערט איוב, און האט געזאגט:/26:2 ווי האסטו געהאלפן דעם וואס אן כוח!בייגעשטאנען דעם ארעם אן מאכט! /26:3 ווי האסטו געעצהט דעם וואס אן חכמה, און קלוגשאפט א סך געלאזט וויסן!/26:4 מיט וועמעס הילף האסטו געזאגט די ווערטער?און וועמעס אטעם איז ארויסגעגאנגען פון דיר?
/26:5 די מתים ציטערן, די וואסערן פון אונטן מיט זייערע באוווינער. /26:6 נאקעט איז די אונטערערד פאר אים, און אן א צודעק איז דער אפגרונט. /26:7 ער שפרייט אויס דעם צפון איבער דעם תוהו, ער הענגט אויף די ערד אויף גארנישט. /26:8 ער בינדט איין די וואסערן אין זיינע כמארעס, און ניט צעפלאצט ווערט דער וואלקן אונטער זיי. /26:9 ער פארדעקט דעם פנים פונעם טראן, ער פארשפרייט זיין וואלקן איבער אים. /26:10 ער האט געצירקלט א גרענעץ אויפן וואסער, ביז צום סוף פון ליכט און פינצטערניש. /26:11 די זיילן פון הימל טרייסלען זיך, און ווערן צעטומלט פון זיין אנגעשריי. /26:12 מיט זיין כוח צערודערט ער דעם ים, און מיט זיין פארשטאנדיקייט צעהאקט ער רהב. /26:13 דורך זיין אטעם ווערט לויטער דער הימל;זיין האנט האט דערשלאגן די לויפיקע שלאנג. /26:14 זע, דאס זיינען טייל פון זיינע וועגן; און וואס פאר א קליין מורמל הערן מיר פון אים! אבער דעם דונער פון זיינע גבורות ווער קען פארשטיין?

/27:1 און איוב האט ווידער אויפגעהויבן זיין גערייד, און האט געזאגט:/27:2 אזוי ווי עס לעבט {dn גאט} וואס האט צוגענומען מיין רעכט, און דער אלמאכטיקער וואס האט פארביטערט מיין זעל, /27:3 אז אויב כל־זמן מיין אטעם איז אין מיר, און דער הויך פון {dn גאט} אין מיין נאז, /27:4 אויב מיינע ליפן וועלן רעדן אומרעכט, און אויב מיין צונג וועט ארויסלאזן באטרוג!/27:5 חלילה מיר, אז איך זאל אייך געבן גערעכט!ביז איך וועל אויסגיין וועל איך ניט לאזן אפנעמען מיין ערלעכקייט פון מיר. /27:6 אן מיין גערעכטיקייט האלט איך זיך און וועל זי ניט אפלאזן;מיין הארץ האט פון מיין לעבטאג אן מיר ניט פארצוווארפן.
/27:7 זאל ווערן פון מיין פיינט ווי פון רשע, און פון מיין קעגנשטייער ווי פון דעם פארברעכער!/27:8 ווארום וואס איז די האפענונג פון דעם זינדיקן, אז ער האוועט, אויב {dn גאט} נעמט אוועק זיין זעל?/27:9 וועט {dn גאט} הערן זיין געשריי, אז אויף אים וועט קומען א צרה? /27:10 צי קען ער זיך קוויקן מיטן אלמאכטיקן, רופן צו {dn גאט} אין יעטוועדער צייט?/27:11 איך וועל אייך לערנען וועגן דער האנט פון {dn גאט}, וואס איז ביים אלמאכטיקן וועל איך ניט פארהוילן. /27:12 אט האט איר אלע געזען, און פאר וואס דען פלוידערט איר נישטיקס?/27:13 דאס איז דער חלק פון דעם שלעכטן מענטשן ביי {dn גאט}, און די ארב וואס די געוואלטטוער קריגן פון אלמאכטיקן. /27:14 אויב זיינע קינדער מערן זיך, איז דאס פארן שווערד, און זיינע שפראצן וועלן ניט האבן ברויט צו זאט. /27:15 די וואס בלייבן פון אים וועלן פון פעסט באגראבן ווערן, און זיינע אלמנות וועלן צו מאל ניט באוויינען. /27:16 אז ער זאל אנזאמלען ווי שטויב זילבער, און ווי ליים אנגרייטן מלבושים, /27:17 וועט ער אנגרייטן, און דער גערעכטער וועט אנטאן, און מיטן זילבער וועלן די אומשולדיקע זיך טיילן. /27:18 ער בויט ווי א מאיל זיין הויז, און ווי א ביידל וואס דער וועכטער מאכט. /27:19 ער לייגט זיך אן עושר, און שוין איז ניטא וואס אויפצוקלייבן, ער עפנט זיינע אויגן, און עס איז ניטא. /27:20 ווי וואסערן יאגן אים אן שרעקענישן, איבער נאכט גנבעט אים אוועק א שטורעם. /27:21 דער מזרח־ווינט הייבט אים אויף, אז ער מוז גיין, און ער שטורעמט אים אוועק פון זיין ארט. /27:22 און ער שליידערט אויף אים און דערבארימט זיך ניט;לויפנדיק וואלט ער אנטלאפן פון זיין האנט. /27:23 מע פאטשט איבער אים די הענט, און מע שמוצערט אויף אים פון זיין ארט.

/28:1 יא, פאראן א גרעבעריי פאר זילבער, און אן ארט ווו גאלד טוט מען לייטערן. /28:2 אייזן ווערט פון דער ערד גענומען, און פון שטיין שמעלצט מען קופער. /28:3 דער מענטש מאכט א סוף צו פינצטערניש, און ביז יעטוועדער עק פארשט ער אויסשטיינער פון פינצטערניש און טויטשאטן. /28:4 ער ברעכט א שאכט ווייט פון א באוווינער;פארגעסן פון א פארבייגייערס פוס;אפגעצערט, ווייט פון מענטשן וואנדערן זיי. /28:5 די ערד, פון איר קומט ארויס ברויט, אבער אונטער איר איז איבערגעקערט ווי פון פייער. /28:6 דער ארט פון סאפיר זיינען אירע שטיינער, און שטויבן פון גאלד זיינען דערין. /28:7 דעם שטעג, אים ווייס ניט קיין רויבפויגל, און ניט אנגעקוקט האט אים דאס אויג פון א פאלק. /28:8 ניט באטרעטן האבן אים חיות שטאלצע, ניט געשפרייזט האט אויף אים דער לייב. /28:9 צום קיזלשטיין שטרעקט ער אויס זיין האנט, ער קערט אום פון ווארצל די בערג. /28:10 אין פעלדזן האקט ער גראבנס, און אל דאס טייערסטע קוקט אן זיין אויג. /28:11 פלוסן פארבינדט ער ניט צו רינען, און פארבארגנס ברענגט ער ארויס אין ליכט. /28:12 אבער די חכמה פון וואנען קען געפונען ווערן, און ווו איז דער ארט פון פארשטאנדיקייט?/28:13 קיין מענטש ווייס ניט איר ווערדע, און זי געפינט זיך ניט אין לאנד פון די לעבעדיקע. /28:14 דער תהום זאגט: ניט אין מיר;און דער ים זאגט: ניט ביי מיר. /28:15 פאר איר קען ניט געגעבן ווערן פיינגאלד, און זילבער קען ניט געווויגן ווערן פאר איר מקח. /28:16 זי קען ניט אפגעשאצט ווערן מיט אופיר־גאלד, מיט טייערן אניקל און סאפירשטיין. /28:17 גאלד און גלאז זיינען ניט איר גלייכן, און כלים פון גינגאלד איר אויסבייט. /28:18 אבנים טובות און קריסטאל דארפן ניט דערמאנט ווערן, און מער פון קארעלן איז דער באטרעף פון חכמה. /28:19 טאפאז פון כוש איז ניט איר גלייכן, מיט ריינעם גאלד קען זי ניט אפגעשאצט ווערן. /28:20 טא פון וואנען קומט די חכמה?און ווו איז דער ארט פון פארשטאנדיקייט?/28:21 אז זי איז פארהוילן פון די אויגן פון יעטוועדער לעבעדיקן, און פון פויגל פון הימל איז זי פארבארגן. /28:22 אונטערגאנג און טויט זאגן:מיט אונדזערע אויערן האבן מיר געהערט איר הערונג. /28:23 {dn גאט} פארשטייט איר וועג, און ער ווייס איר ארט. /28:24 ווארום ער קוקט ביז די עקן ערד, אונטערן גאנצן הימל זעט ער. /28:25 ווען ער האט געמאכט פארן ווינט א וואג, און וואסערן מארקירט מיט א מאס, /28:26 ווען ער האט געמאכט פארן רעגן א געזעץ, און א וועג פארן דונערגעוויטער, /28:27 דענצמאל האט ער זי געזען און זי בארעכנט, זי אויפגעשטעלט און אויך זי אויסגעפארשט. /28:28 און ער האט געזאגט צום מענטשן:זע, מורא פאר {dn גאט} דאס איז חכמה, און זיך אפקערן פון שלעכטס איז פארשטאנדיקייט.

/29:1 און איוב האט ווידער אויפגעהויבן זיין גערייד, און האט געזאגט:/29:2 ווער מאכט מיך אזוי ווי אין די חדשים פון א מאל, ווי אין די טעג וואס {dn גאט} האט מיך אפגעהיט! /29:3 ווען זיין ליכט האט געשיינט איבער מיין קאפ, ווען פאר זיין שיין פלעג איך גיין אין דער פינצטער. /29:4 אזוי ווי איך בין געווען אין די טעג פון מיין יוגנט, ווען די פארטרויטקייט פון {dn גאט} איז געווען אויף מיין געצעלט;/29:5 ווען דער אלמאכטיקער איז נאך געווען מיט מיר; רונד ארום מיר מיינע קינדער. /29:6 ווען מיינע טריט האבן זיך געבאדן אין שמאנט, און דער פעלדז האט געגאסן ביי מיר בעכן מיט אייל. /29:7 אז איך בין ארויסגעגאנגען צום טויער אין שטאט, אויפגעשטעלט אין מארק מיין זיץ, /29:8 האבן יונגעלייט געזען און זיך באהאלטן, און גרייזן האבן זיך אויפגעהויבן און געשטאנען. /29:9 הארן האבן זיך איינגעהאלטן פון ווערטער, און די האנט פלעגן זיי ארויפטאן אויף זייער מויל. /29:10 דער קול פון גרויסע לייט האט זיך באהאלטן, און זייער צונג האט זיך צוגעקלעפט צו זייער גומען. /29:11 ווארום ווו אן אויער האט געהערט, האט מיך געלויבט, און ווו אן אויג האט געזען, האט מיר צוגעשטימט. /29:12 ווייל איך פלעג ראטעווען דעם ארימאן וואס האט געשריען, און דעם יתום וואס האט ניט קיין העלפער. /29:13 די ברכה פון דעם אומגליקלעכן פלעגט קומען אויף מיר, און דאס הארץ פון דער אלמנה פלעג איך דערפרייען. /29:14 איך האב אנגעטאן רעכטפארטיקייט, און זי האט מיך אנגעטאן, ווי א מאנטל און א הויב איז געווען מיין גערעכטיקייט. /29:15 אויגן בין איך געווען פארן בלינדן, און פיס פארן הינקעדיקן בין איך געווען. /29:16 איך בין געווען א פאטער פאר די באדערפטיקע, און דעם משפט פון דעם וואס איך האב ניט געקענט, פלעג איך אויספארשן. /29:17 און איך האב צעבראכן די באקציין פון דעם פארברעכער, און פון זיינע ציינער ארויסגעווארפן דעם רויב. /29:18 און איך האב געזאגט: ביי מיין נעסט וועל איך פארגיין, און ווי דער פעניקספויגל וועל איך מערן טעג. /29:19 מיין ווארצל וועט זיין אפן צום וואסער, און דער טוי וועט נעכטיקן אויף מיין צווייג. /29:20 מיין כבוד וועט בלייבן פריש ביי מיר, און מיין בויגן וועט אין מיין האנט זיך באנייען.
/29:21 צו מיר האט מען זיך צוגעהערט און געווארט, און מע פלעגט הארן אויף מיין עצה. /29:22 נאך מיין זאג פלעגט מען מער ניט רעדן, און אויף זיי פלעגט טריפן מיין ווארט. /29:23 און זיי האבן געווארט ווי אויף רעגן אויף מיר, און אויפגעשפארט זייער מויל ווי אויף שפעטרעגן. /29:24 אז איך פלעג לאכן צו זיי, פלעגט זיך זיי ניט גלויבן;און דאס ליכט פון מיין פנים פלעגן זיי ניט מינערן. /29:25 איך פלעג אויסקלייבן זייער וועג, און פלעג זיצן אויבן אן, און רוען ווי א מלך צווישן חיל, ווי דער וואס טוט טרויערער טרייסטן.

/30:1 און אצונד לאכן פון מיר יינגערע פון מיר אין טעג, וואס איך האב מיך געמיאוסט צו שטעלן זייערע פאטערסמיט די הינט פון מיינע שאף –/30:2 יא, צו וואס מיר דער כוח פון זייערע הענט?זייער פרישקייט איז געווען פארלארן –/30:3 די וואס זיינען פון נויט און הונגער איינגעדארט, וואס נאגן די טריקעניש אין פינצטערער וויסטקייט און וויסטעניש. /30:4 די וואס רייסן זאלצקרייטעכץ מיט ווערמוט, און ווארצל פון בעזעמביימלעך זיך אנצוווארעמען. /30:5 פון צווישן מענטשן ווערן זיי פארטריבן, מע שרייט אויף זיי ווי אויף א גנב. /30:6 אין מוראדיקע טאלן מוזען זיי וווינען, אין לעכער פון דער ערד און פעלדזן. /30:7 צווישן די ביימלעך ברומען זיי, אונטער א דארן זיינען זיי צונויפגענורעט. /30:8 געמיינע יונגען און יונגען אן א נאמען, וואס זיינען אויסגעשטויסן פון לאנד.
/30:9 און אצונד בין איך זייער לידל געווארן, און איך בין פאר א ווערטל ביי זיי. /30:10 זיי פאראומווערדיקן מיך, זיי דערווייטערן זיך פון מיר, און זיי האלטן זיך ניט אפ מיר אין פנים צו שפייען. /30:11 ווארום מיין בויגנשטריק האט ער לויז געמאכט און מיך געבויגן, און זיי ווארפן אראפ די צאם פאר מיר. /30:12 אויף רעכטס שטעלט זיך אויף דאס יונגווארג;זיי שטויסן מיינע פיס, און טרעטן אויס קעגן מיר זייערע וועגן פון אומגליק. /30:13 זיי האבן צעריסן מיין שטעג, זיי העלפן מיין בראך; קיין העלפער זאל זיי ניט זיין! /30:14 ווי א ברייטער וואסערבראך קומען זיי, מיט שטורעם קייקלען זיי זיך ארויף. /30:15 שרעקענישן זיינען געקערט קעגן מיר, זיי יאגן ווי א ווינט מיין גדולה, און ווי א וואלקן איז אוועק מיין הילף. /30:16 און אצונד צעגיסט זיך אין מיר מיין זעל, טעג פון פיין האבן מיך אנגענומען. /30:17 די נאכט בויערט מיינע ביינער פון מיר, און מיינע אדערן ליגן ניט איין. /30:18 פון גרויס שטארקייט פון מיין קרענק איז מיין מלבוש פארביטן; ווי דער קאלנער פון מיין העמד גורט זי מיך ארום. /30:19 ער האט מיך געווארפן אין קויט, און איך בין געגליכן צו שטויב און אש. /30:20 איך שריי צו דיר, און דו ענטפערסט מיר ניט, איך שטיי, און דו קוקסט מיך אן. /30:21 ביסט פארקערט געווארן אין אן אכזר צו מיר, מיט דער מאכט פון דיין האנט פיינטסטו מיך. /30:22 הייבסט מיך אויף אויפן ווינט, מאכסט מיך רייטן דערויף, און מאכסט צעגיין מיין קראפט. /30:23 יא, איך ווייס, וועסט צום טויט מיך ברענגען, און צום זאמלהויז פון אלע לעבעדיקע. /30:24 אבער שטרעקט מען ניט אויס די האנט פון א חורבה, טאמער וועט דערין זיין א הילף פארן בראך?/30:25 צי האב איך ניט געוויינט פארן שווער געדריקטן?מיין זעל האט דאך געקומערט פארן אביון. /30:26 אבער איך האב געהאפט אויף גוטס, און שלעכטס איז געקומען;און איך האב געהארט אויף ליכט, און פינצטערניש איז געקומען. /30:27 מיינע אינגעווייד קאכן און רוען ניט;טעג פון פיין זיינען געקומען אויף מיר. /30:28 פינצטער גיי איך אום, אן זון;איך שטיי אויף אין א געזעמל און שריי. /30:29 איך בין געווארן א ברודער צו שאקאלן, און א חבר צו שטרויספויגלען. /30:30 מיין הויט איז שווארץ געווארן אויף מיר, און מיין געביין איז צעברענט פון היץ. /30:31 און געווארן צו טרויער איז מיין הארף, און מיין פלייט צו א קול פון געוויין.

/31:1 א בונד האב איך געשלאסן מיט מיינע אויגן;און וואס זאל איך קוקן אויף א יונגפרוי?/31:2 ווארום וואס איז דער חלק פון {dn גאט} פון אויבן, און די ארב פון אלמאכטיקן פון דער הייך?/31:3 אויב ניט א בראך פארן פארברעכער, און אומגליק פאר די טוער פון אומרעכט?/31:4 זעט ער דען ניט אלע מיינע וועגן, און ציילט אלע מיינע טריט?/31:5 אויב איך בין אומגעגאנגען מיט ליגן, און געאיילט צו באטרוג האט מיין פוס –/31:6 זאל ער מיך וועגן אויף ריכטיקע וואגשאלן, און {dn גאט} וועט וויסן מיין אומשולד –/31:7 אויב מיין טריט האט זיך אפגענייגט פון וועג, און נאך מיינע אויגן איז געגאנגען מיין הארץ, און אין מיינע הענט האט זיך אנגעקלעפט א פלעק, /31:8 זאל איך זייען, און אן אנדערער זאל עסן, און מיינע שפראצונגען זאלן אויסגעווארצלט ווערן.
/31:9 אויב מיין הארץ איז פארפירט געווארן נאך א פרוי, און איך האב געלויערט ביי דער טיר פון מיין חבר, /31:10 זאל מאלן פאר אן אנדערן מיין ווייב, און אנדערע זאלן קניען איבער איר. /31:11 ווארום דאס איז א שענדלעכקייט, און דאס איז א זינד צום פארמשפטן. /31:12 ווארום דאס איז א פייער וואס פארצערט ביז אונטערגאנג, און מיין גאנצע תבואה וואלט עס אויסגעווארצלט.
/31:13 אויב איך פלעג פאראכטן דאס רעכט פון מיין קנעכט און מיין דינסטאין זייער קריג מיט מיר –/31:14 וואס וואלט איך דען געטאן, אז {dn גאט} זאל אויפשטיין?און אז ער וואלט געמאנט, וואס וואלט איך אים געענטפערט?/31:15 האט ניט דער וואס האט מיך אין מוטערלייב באשאפן, אים באשאפן?און דער אייגענער אים אין טראכט געפורעמט?
/31:16 אויב איך פלעג פארמיידן דעם פארלאנג פון די ארימע, און די אויגן פון דער אלמנה לאזן אויסגיין;/31:17 אדער איך פלעג עסן מיין ביסן אליין, און דער יתום האט דערפון ניט געגעסן –/31:18 ניין, פון מיין יוגנט אן איז ער אויפגעוואקסן ביי מיר ווי ביי א פאטער, און פון מיין מוטערלייב אן פלעג איך זי פירן.
/31:19 אויב איך פלעג צוזען אן אומגליקלעכן אן א מלבושאון אן א צודעק דעם אביון;/31:20 אויב זיינע לענדן האבן מיך ניט געבענטשט, ווייל מיטן אפשער פון מיינע שאף פלעגט ער זיך דערווארעמען;/31:21 אויב איך האב געהויבן אויף א יתום מיין האנט, ווייל איך פלעג זען מיינע העלפער אין טויער, /31:22 זאל מיין אקסל פון זיין נאקן אראפפאלן, און מיין ארעם זאל פון געלענק אויסגעבראכן ווערן. /31:23 ווארום דער בראך פון {dn גאט} איז געווען מיין שרעק, און פון וועגן זיין גרויסקייט פלעג איך זיך ניט דערוועגן.
/31:24 אויב איך האב געמאכט גאלד מיין האפענונג, און אויף גינגאלד געזאגט „מיין בטחון״; /31:25 אויב איך פלעג זיך פרייען ווייל מיין פארמעג איז גרויס, און ווייל מיין האנט האט דערגרייכט א סך;/31:26 אויב איך פלעג צוקוקן די זון ווי זי שיינט, אדער די לבנה פראכטיק גייענדיק, /31:27 און מיין הארץ איז פארפירט געווארן אין פארבארגעניש, און מיין מויל האט געקושט מיין האנט;/31:28 וואלט דאס אויך געווען א זינד צום פארמשפטן, ווארום איך וואלט געלייקנט אן {dn גאט} אין דער הייך.
/31:29 אויב איך פלעג זיך פרייען אויף דעם בראך פון מיין שונא, און בין געווען אויפגעראמט אז אים האט געטראפן בייז –/31:30 אז איך האב צו מאל ניט געלאזט מיין גומען זינדיקן, צו בעטן א קללה אויף זיין לעבן –/31:31 אויב די מענטשן פון מיין געצעלט האבן ניט געזאגט:ווער קען ווייזן איינעם וואס האט זיך ניט אנגעזעט מיט פלייש ביי אים? –/31:32 אויף דער גאס פלעגט ניט נעכטיקן א פרעמדער, מיינע טירן צום וועג פלעג איך עפענען –/31:33 אויב איך האב פארדעקט ווי א געוווינטלעכער מענטש מיינע פארברעכן, צו באהאלטן אין מיין בוזעם מיין זינד, /31:34 ווייל איך פלעג מורא האבן פארן גרויסן המון, און די פאראכטונג פון משפחות פלעגט מיך שרעקן, און איך האב געשוויגן און בין פון טיר ניט ארויס –
/31:35 הלוואי קריג איך ער זאל מיר צוהערן!אט איז מיין אונטערשריפט, זאל דער אלמאכטיקער מיר ענטפערן, און א געשריפטס זאל אנשרייבן מיין בעל־דין. /31:36 פאר וואר, איך וועל עס אויף מיין אקסל טראגן!איך וועל עס מיר אנבינדן אזוי ווי א קרוין. /31:37 די צאל פון מיינע טריט וועל איך אים דערציילן;אזוי ווי א פירשט וועל איך צו אים גענענען.
/31:38 אויב מיין ערד שרייט אויס קעגן מיר, און אלע אירע בייטן וויינען;/31:39 אויב איר קראפט האב איך געגעסן אן געלט, און די נשמה פון אירע ארבעטער געלאזט אויסהויכן, /31:40 זאל אנשטאט ווייץ אויפגיין א דארן. און אנשטאט גערשט ווילדגעוועקס.
געענדיקט די ווערטער פון איובן.

/32:1 און די דאזיקע דריי מענער האבן אויפגעהערט ענטפערן איובן, ווייל ער איז געווען גערעכט אין זיינע אויגן.
/32:2 האט געגרימט דער צארן פון אליהוא דעם זון פון ברכאל דעם בוזי פון דער משפחה רם; אויף איובן האט געגרימט זיין צארן פאר וואס ער מאכט זיך גערעכטער פון {dn גאט}, /32:3 און אויף זיינע דריי גוטע פריינט האט געגרימט זיין צארן פאר וואס זיי האבן ניט געפונען אן ענטפער, פון דעסט וועגן האבן זיי באשולדיקט איובן. /32:4 און אליהוא האט אפגעווארט מיט רייד אקעגן איובן, ווייל זיי זיינען געווען עלטער פון אים אין טעג. /32:5 אבער אז אליהוא האט געזען אז קיין ענטפער איז ניטא אין מויל פון די דריי מענער האט געגרימט זיין צארן.
/32:6 און אליהוא דער זון פון ברכאל דעם בוזי האט זיך אפגערופן און האט געזאגט: 
יינגער בין איך פון אייך אין טעג, און איר זייט גרייזן, דרום האב איך מיך געשייט און מורא געהאטאייך ארויסזאגן מיין געדאנק. /32:7 איך האב געזאגט: טעג זאלן רעדן, און פיל יארן זאלן מאכן וויסן חכמה. /32:8 אבער עס איז דער גייסט אין מענטשן, און דער אטעם פון אלמאכטיקן וואס מאכט זיי פארשטאנדיק. /32:9 ניט די גרויסע זיינען חכמים, און ניט די זקנים פארשטייען וואס איז גערעכט. /32:10 דרום זאג איך: הער מיר צו, לאמיך אויך ארויסזאגן מיין געדאנק.
/32:11 זעט, איך האב אפגעווארט אויף אייערע רייד, איך האב צוגעהארכט צו אייערע חכמות, בעת איר האט געזוכט ווערטער. /32:12 אבער איך האב זיך צוגעקוקט צו אייך, ערשט ניטא ווער זאל באווייזן איובן, ווער זאל ענטפערן זיינע ווערטער, פון אייך. /32:13 אפשר וועט איר זאגן: מיר האבן אנגעטראפן חכמה, {dn גאט} קען אים אפשלאגן, ניט א מענטש;/32:14 אבער ניט ער האט אנגעריכט צו מיר די ווערטער, און ניט מיט אייערע רייד וועל איך אים ענטפערן. /32:15 זיי זיינען דערשראקן, זיי ענטפערן מער ניט, אפגענומען זיינען די ווערטער פון זיי. /32:16 און איך זאל ווארטן, ווייל זיי רעדן ניט, ווייל זיי שטייען און ענטפערן מער ניט?/32:17 איך אויך וועל ענטפערן מיין חלק, איך אויך וועל ארויסזאגן מיין געדאנק. /32:18 ווארום איך בין פול מיט ווערטער, מיך דריקט דער גייסט פון מיין לייב. /32:19 זע, מיין לייב איז ווי וויין וואס איז ניט געעפנט, ווי נייע לאגלען ווערט ער צעפלאצט. איך וועל רעדן, און מיר וועט פרייער ווערן, איך וועל עפענען מיינע ליפן און ענטפערן. /32:21 לאמיך נאר ניט שוינען קיין מאנס פנים, און קיין מענטשן ניט חנפען. /32:22 ווארום איך ווייס ניט ווי צו חנפען;באלד וואלט מיך אוועקנעמען מיין באשעפער.
/33:1 אבער הער אקארשט, איוב, מיינע רייד, און אלע מיינע ווערטער פארנעם. /33:2 זע נאר, איך האב געעפנט מיין מויל, מיין צונג רעדט אין מיין גומען. /33:3 אויפריכטיק פון מיין הארצן זיינען מיינע ווערטער, און וואס מיינע ליפן ווייסן, זאגן זיי קלאר. /33:4 דער גייסט פון {dn גאט} האט מיך געמאכט, און דער אטעם פון אלמאכטיקן האלט מיך ביים לעבן. /33:5 אויב דו קענסט, ענטפער מיר, ברייט דיך אן קעגן מיר, שטעל זיך אוועק. /33:6 זע, איך בין אזוי ווי דו ביי {dn גאט}, איך אויך בין פון ליים געפורעמט געווארן. /33:7 זע, מיין אימה שרעקט דיך ניט, און מיין לאסט דריקט ניט אויף דיר.
/33:8 יא, האסט געזאגט אין מיינע אויערן, און דעם קול פון די ווערטער האב איך געהערט:/33:9 ריין בין איך, אן א פארברעך, לויטער בין איך, און האב ניט קיין זינד:/33:10 זע, בלבולים געפינט ער אויף מיר, ער רעכנט מיך פאר זיין שונא;/33:11 ער טוט אריין אין א קלאץ מיינע פיס, ער היט אלע מיינע שטעגן.
/33:12 אט אין דעם ביסטו ניט גערעכט, וועל איך דיר ענטפערן, ווארום {dn גאט} איז גרעסער פון מענטשן. /33:13 פאר וואס קריגסטו זיך מיט אים, וואס ער פארענטפערט ניט אלע זיינע מעשים? /33:14 ווארום אויף איין שטייגער רעדט {dn גאט}, און אויף צוויי, הגם מע מערקט עס ניט. /33:15 אין א חלום, א זעונג פון דער נאכט, ווען א טיפער שלאף פאלט אויף מענטשן, אין שלומער אויפן געלעגער, /33:16 דענצמאל אנטפלעקט ער דעם אויער פון מענטשן, און פארחתמעט מיט א מוסר צו זיי, /33:17 כדי דער מענטש זאל אוועקווארפן זיין טאן;און ער באשירעמט פון האפערדיקייט דעם מאן. /33:18 ער פארמיידט זיין זעל פון גרוב, און זיין לעבן פון אומקומען דורכן שווערד. /33:19 אדער ער ווערט געשטראפט מיט ווייטאג אויף זיין געלעגער, און אלע זיינע ביינער ווערן שטייף. /33:20 און זיין לעבן מאכט אים זיך עקלען מיט ברויט, און זיין זעל מיטן גלוסטיקסטן מאכל. /33:21 אפגעצערט ווערט זיין פלייש פון פנים, און איינגעדארט זיינע ביינער, ניט אנצוקוקן. /33:22 און זיין זעל גענענט צו דער גרוב, און זיין לעבן צו די טייטער. /33:23 אויב עס איז דא פאר אים א מלאך, א מליץ־יושר איינער פון טויזנט, צו זאגן אויפן מענטשן זיין רעכטפארטיקייט, /33:24 לייטזעליקט ער אים, און זאגט:לייז אים אויס פון נידערן אין גרוב; איך האב געפונען אן אויסלייז. /33:25 זיין לייב ווערט פרישער ווי יינגלווייז, ער קערט זיך אום צו די טעג פון זיין יוגנט. /33:26 ער בעט צו {dn גאט}, און ער באוויליקט אים, און ער זעט זיין פנים מיט לייטזעליקייט, און קערט אום דעם מענטשן זיין גערעכטיקייט. /33:27 ער קומט פאר מענטשן און זאגט:איך האב געזינדיקט, און וואס איז רעכט האב איך פארדרייט, און עס האט מיר ניט געלוינט. /33:28 אזוי לייזט ער אויס זיין זעל פון גיין אין גרוב, און זיין לעבן זעט די ליכטיקייט.
/33:29 זע, דאס אלץ טוט {dn גאט}, צוויי מאל, דריי מאל, מיט א מענטשן, /33:30 כדי אומצוקערן זיין זעל פון גרוב, דערלוכטן צו ווערן אין ליכט פון לעבן.
/33:31 פארנעם, איוב, הער מיר צו;שווייג, און איך וועל רעדן. /33:32 אויב דו האסט ווערטער, ענטפער מיר, רעד, ווארום איך וועל דיך גערעכט מאכן. /33:33 אויב ניט, הער דו מיר צו;שווייג, און איך וועל דיך לערנען חכמה.

/34:1 און אליהוא האט זיך אפגערופן און האט געזאגט:/34:2 הערט, חכמים, מיינע ווערטער, און איר קענער, לייגט צו דאס אויער צו מיר. /34:3 ווארום דאס אויער דארף פרווון ווערטער, אזוי ווי דער גומען פארזוכט עסן. /34:4 לאמיר אונדז אויסוויילן דאס גערעכטע, לאמיר געוואר ווערן צווישן אונדז וואס איז גוט. /34:5 ווארום איוב זאגט: איך בין גערעכט, נאר {dn גאט} האט אפגעטאן מיין רעכט;/34:6 ביי מיין גערעכטיקייט ווער איך געהאלטן פאר א ליגנער, מסוכן איז מיין ווונד, אן א פארברעך. /34:7 וואסער מענטש ווי איובטרינקט געשפעט אזוי ווי וואסער, /34:8 און פירט זיך אין חברותא מיט טוער פון אומרעכט, און גייט אום מיט שלעכטע לייט?/34:9 ווארום ער זאגט: דעם מענטשן קומט גארניט ארויסווען ער זוכט וווילגעפעלן {dn גאט}. /34:10 דרום, לייט מיט פארשטאנדיקייט, הערט מיר צו:ווייט איז {dn גאט} פון אומרעכט, און דער אלמאכטיקער פון אן עוולה. /34:11 נאר די טוונג פון מענטשן באצאלט ער אים, און לויט איטלעכנס וועג שיקט ער אים צו. /34:12 יא פאר וואר, {dn גאט} טוט ניט קיין אומרעכט, און דער אלמאכטיקער פארדרייט ניט גערעכטיקייט. /34:13 ווער האט אים באפוילן איבער דער ערד?און ווער האט געמאכט די וועלט אין גאנצן?/34:14 אז ער זאל קערן זיין הארץ אויף אים, אז ער זאל זיין הויך און זיין אטעם איינזאמלען צו זיך, /34:15 וואלט פארגיין יעטוועדער לייב אין איינעם, און דער מענטש וואלט צו שטויב זיך אומקערן.
/34:16 און אויב דו האסט פארשטאנדיקייט, הער דאס צו;פארנעם דעם קול פון מיינע ווערטער. /34:17 צי קען גאר א פיינט פון גערעכטיקייט הערשן?אדער ווילסטו דעם מאכטיקן גערעכטן באשולדיקן? –/34:18 קען מען זאגן צו א מלך „נידערטרעכטיקער״?„רשע״ צו פירשטן? –/34:19 דעם וואס שאנעוועט ניט דעם פנים פון הארן, און אכט ניט אויפן רייכן מער ווי אויפן ארימאן, ווייל דאס ווערק פון זיינע הענט זיינען זיי אלע. /34:20 אין א רגע שטארבן זיי, אין האלבע נאכט;לייט ווערן צעטרייסלט און פארגייען, און מע טוט אפ דעם מאכטיקן ווי ניט מיט דער האנט.
/34:21 ווארום זיינע אויגן זיינען אויף די וועגן פון דעם מענטשן, און אלע זיינע טריט זעט ער. /34:22 ניטא קיין פינצטערניש און קיין טויטשאטן, פאר די טוער פון אומרעכט זיך דארטן צו פארבארגן. /34:23 ווארום ער מאכט ניט דעם מענטשן א צייט, צו קומען פאר {dn גאט} צום משפט. /34:24 ער צעברעכט מאכטיקע אן אן אויספארשונג, און שטעלט אויף אנדערע אנשטאט זיי. /34:25 פאר וואר, ער קען זייערע מעשים, דרום מאכט ער אן איבערקער איבער נאכט, און זיי ווערן צעדריקט. /34:26 ווייל זיי זיינען רשעים, שלאגט ער זיי, אין אן ארט ווו מע זעט. /34:27 דערפאר וואס זיי האבן זיך אפגעקערט פון אים, און אויף אלע זיינע וועגן ניט געאכט. /34:28 זיי האבן געמאכט קומען צו אים דאס געשריי פון דעם ארימאן, און דאס געשריי פון די געדריקטע פלעגט ער הערן. –/34:29 אבער אז ער שווייגט, ווער קען אים באשולדיקן?און פארבארגט ער דעם פנים, ווער קען אים וועלן זען?סיי ביי א פאלק סיי ביי א מענטשן אלץ איינס. –/34:30 כדי דער זינדיקער מענטש זאל ניט קיניגן, כדי קיין שטרויכלונגען זאלן ניט זיין פארן פאלק.
/34:31 ווארום האט ער דען צו {dn גאט} געזאגט:„איך האב געליטן, איך וועל מער ניט שלעכטס טאן;/34:32 איך זע ניט, לערן דו מיך;אויב איך האב געטאן אומרעכט, וועל איך מער ניט טאן״?/34:33 זאל ער פארגעלטן אזוי ווי דיר קומט אויס: „אויב דיר געפעלט ניט, טא קלייב דו אויס, און ניט איך״?און וואס ווייסטו צו רעדן?/34:34 לייט מיט פארשטאנדיקייט וועלן מיר זאגן, און דער קלוגער מאן וואס וועט מיר צוהערן:/34:35 איוב רעדט אן א זינען, און זיינע רייד זיינען אן שכל. /34:36 איך ווינטש איוב זאל אייביק געפרוווט ווערן, פאר ענטפערן אזוי ווי זינדיקע לייט. /34:37 ווארום ער לייגט נאך צו ווידערשפעניקייט צו זיין חטא;ער פאטשט זיינע הענט צווישן אונדז, און מערט זיינע רייד קעגן {dn גאט}.

/35:1 און אליהוא האט זיך אפגערופן און האט געזאגט:/35:2 רעכנסטו דאס פאר רעכט, אז דו זאגסט: איך בין גערעכטער פון {dn גאט}?/35:3 ווען דו זאגסט: וואס קומט דיר ארויס?„וואסער נוץ האב איך דערפון מער ווי פון מיין זינדיקן?״/35:4 וועל איך דיר ענטפערן ווערטער, און דיינע חברים מיט דיר. /35:5 לוג צו די הימלען, און זע, און קוק אויף די וואלקנס וואס זיינען הויך איבער דיר. /35:6 אז דו זינדיקסט, וואס ווירקסטו אויף אים?און זיינען פיל דיינע פארברעכן, וואס טוסטו אים?/35:7 אז דו ביסט גערעכט, וואס גיסטו אים?אדער וואס נעמט ער פון דיין האנט?/35:8 א מאן ווי דו גייט אן דיין שלעכטיקייט, און א מענטשנקינד דיין גערעכטיקייט.
/35:9 פון וועגן די פיל רויבערייען שרייט מען, מע קלאגט זיך וועגן דעם ארעם פון די שטארקע, /35:10 און מע זאגט ניט: ווו איז {dn גאט} מיין באשעפער, וואס גיט געזאנגען אין דער נאכט;/35:11 וואס לערנט אונדז מער פון בהמות פון דער ערד, און מאכט אונדז קליגער פון פויגל פון הימל?/35:12 „אן שרייט מען, און ער ענטפערט ניט, וועגן דער האפערדיקייט פון די רשעים״. /35:13 אבער פאלש איז, אז {dn גאט} הערט ניט צו, און דער אלמאכטיקער קוקט עס ניט אן. /35:14 הגם דו זאגסט, דו קענסט אים ניט זען, איז דער משפט פאר אים, און דארפסט הארן אויף אים. /35:15 און אצונד, האט דען פאר גארנישט געשטראפט זיין צארן?און ווייס ער ניט ווויל פון דער מוטוויליקייט?/35:16 אבער איוב עפנט מיט נארישקייט זיין מויל, אן פארשטאנדיקייט מערט ער ווערטער.

/36:1 און אליהוא האט ווייטער געזאגט:/36:2 ווארט מיר א וויילע, און איך וועל דיר זאגן, ווארום פאראן נאך ווערטער וועגן {dn גאט}. /36:3 איך וועל אויפהייבן מיין געדאנק ווייט אהין, און מיין באשעפער וועל איך געבן גערעכטיקייט. /36:4 ווארום פאר וואר, ניט פאלש זיינען מיינע ווערטער, אויפריכטיק אין געדאנקען בין איך צו דיר. /36:5 זע, {dn גאט} איז מאכטיק, אבער ער פאראכט קיינעם ניט;ער איז מאכטיק אין כוח פון פארשטאנדיקייט. /36:6 ער לאזט ניט דעם רשע בלייבן לעבן, און גיט די ארימע זייער רעכט. /36:7 ער נעמט ניט אראפ זיינע אויגן פון דעם צדיק; און מיט מלכים אויפן טראן זעצט ער זיי אויף אייביק, און זיי ווערן דערהייכט. /36:8 און אויב זיי זיינען געשמידט אין קייטן, באצווונגען אין שטריק פון פיין, /36:9 רעדט ער זיי אויס זייער טוונג, און זייערע פארברעכן ווען זיי שטארקן זיך. /36:10 ער אנטפלעקט זייער אויער פאר מוסר, און הייסט, אז זיי זאלן זיך אומקערן פון אומרעכט. /36:11 אויב זיי הערן, און דינען, ענדיקן זיי זייערע טעג אין גוטס, און זייערע יארן אין נחת. /36:12 און אויב זיי הערן ניט, קומען זיי אום דורכן שווערד, און פארגייען אן פארשטאנדיקייט. /36:13 אבער די זינדיקע אין הארצן לייגן אן צארן; זיי שרייען ניט צו אים ווען ער בינדט זיי. /36:14 אין יוגנט שטארבט זייער זעל, און זייער לעבן – ווי די שאנדיונגען. /36:15 ער ראטעוועט דעם געדריקטן דורך זיין געדריקטקייט, און אנטפלעקט דורך דער נויט זייער אויער. /36:16 און אויך דיך וואלט ער ארויסגעצויגן פון דער קלעם, אין דערברייטערניש ווו קיין ענגשאפט איז ניטא;און דאס געדעק פון דיין טיש וואלט פול זיין מיט פעטקייט. /36:17 ווייל אבער ביסט פול מיט דער טענה פון דעם רשעהאלט דיך דער משפט און די גערעכטיקייט. /36:18 פאר וואר, זאל דיך נאר דער גרימצארן ניט אנרעדן צו צווייפל, און זאל די גרויסע אפקומעניש דיך ניט אראפפירן. /36:19 האט דען א ווערדע דיין ניט איינגעהאלטענער געשריי, און אל די שטארקע ראנגלענישן? /36:20 זאלסט ניט געלוסטן די נאכט, ווען פעלקער ווערן פארשווונדן אויפן ארט. /36:21 היט זיך זאלסט זיך ניט קערן צו אומרעכט, הגם דו וואלסט דאס אויסדערוויילט איידער פיין.
/36:22 זע, {dn גאט} איז דערהויבן אין זיין שטארקייט;ווער איז אזא לערער ווי ער?/36:23 ווער האט אים באפוילן זיין וועג?און ווער קען זאגן: דו טוסט אן עוולה?/36:24 געדענק, אז דו זאלסט גרייסן זיין ווערקוואס מענטשן האבן באזונגען. /36:25 אלע מענטשנקינדער האבן עס געזען, דער מענטש קוקט עס אן פון דער ווייטן. /36:26 זע, {dn גאט} איז גרויס, און מיר פארשטייען ניט, די צאל פון זיינע יארן איז ניט צו דערפארשן. /36:27 ווארום ער ציט אפ די טראפנס וואסער, זיי זאלן זייען רעגן פון זיין נעבל;/36:28 ווען די הימלען פליסן, און טריפן אויף מענטשן א סך. /36:29 יא, צי פארשטייט מען די שפרייטונגען פון וואלקן, די געפילדערס פון זיין געצעלט?/36:30 זע, ער שפרייט אויס דערויף זיין ליכט; און די ווארצלען פון ים דעקט ער צו. /36:31 ווארום דערמיט משפט ער פעלקער, גיט ער שפייז אין שפע. /36:32 ער שפרייט אויס אויפן הימלוועלב דעם בליץ, און באפעלט אים ער זאל טרעפן. /36:33 עס זאגט אן וועגן איםדער צארן, דער כעס פון דעם שטורעם.

/37:1 יא, דערפון ציטערט מיין הארץ, און שפרינגט אויף פון זיין ארט. /37:2 הערט, הערט די אומרו פון זיין קול, און דעם ברום וואס גייט ארויס פון זיין מויל. /37:3 אונטערן גאנצן הימל לאזט ער אים לויז, און זיין בליץ איז ביז די ברעגן פון דער ערד. /37:4 הינטער דעם ברילט א קול;ער דונערט מיט דעם קול פון זיין גרויסקייט; און מע קען זיי ניט אפהאלטן, ווען זיין קול ווערט געהערט. /37:5 {dn גאט} דונערט ווונדערלעך מיט זיין קול, ער טוט גרויסע זאכן און מיר פארשטייען ניט. /37:6 ווארום ער זאגט צום שניי: פאל אויף דער ערד!דאס גלייכן צום גוסרעגן, צום גוס פון זיינע מאכטיקע רעגנס. /37:7 ער פארחתמעט די האנט פון יעטוועדער מענטשן, אז אלע מענטשן פון זיין באשאף זאלן וויסן. /37:8 און די חיה גייט אריין אין באהעלטעניש, און רוט אין אירע נארעס. /37:9 פון דער קאמער קומט דער שטורעם, און פון צפון־ווינטן די קעלט. /37:10 פון דעם אטעם פון {dn גאט} גיט עס אייז, און ברייטע וואסערן ווערן פעסט. /37:11 יא, ער לאדט אן מיט פייכטיקייט דעם וואלקן, ער שפרייט פאנאנדער זיין בליצכמארע. /37:12 און דאס דרייט זיך רונד ארום דורך זיין קירעוועןכדי זיי זאלן טאן אלץ וואס ער באפעלט זייאויפן געזיכט פון דער ערדישער וועלט;/37:13 סיי ער שיקט עס פאר א שטראף, סיי פאר זיין ערד, סיי פאר גענאד.
/37:14 פארנעם דאס דאזיקע, איוב, שטיי און באטראכט די ווונדער פון {dn גאט}. /37:15 ווייסטו ווי {dn גאט} לייגט עס ארויף אויף זיי, און מאכט לייכטן דעם בליץ פון זיין כמארע?/37:16 פארשטייסטו דעם משקולת פונעם וואלקן, די ווונדער פון דעם אלווייסיקן?/37:17 ווי אזוי דיינע בגדים ווערן הייס, ווען די ערד ליגט שטיל פון דרום־ווינט?/37:18 קענסטו אויסשפרייטן די הימלען מיט אים, פעסט ווי א געגאסענער שפיגל? /37:19 מאך אונדז וויסן וואס מיר זאלן זאגן צו אים;מיר ווייסן קיין לאד ניט פון וועגן דער פינצטערניש. /37:20 דארף אים דערציילט ווערן אז איך רעד?צי דארף א מענטש אים אויסזאגן, ווען עס איז פארהוילן?
/37:21 און אקערשט האט מען ניט געזען א העלן שיין אין הימל, איז א ווינט אריבער, און האט אים אויסגעלייטערט. /37:22 פון צפון קומט א גילדערנע ליכטיקייט, א מוראדיקער גלאנץ איז ארום {dn גאט}. /37:23 דער אלמאכטיקער, אים קענען מיר ניט אויסגעפינען;ער איז גרויס אין כוח, אבער רעכט און פולע גערעכטיקייטקריוודעט ער ניט. /37:24 דרום פארכטן אים די מענטשן; ער קוקט זיך ניט אום אויף אלע קלוגהארציקע.

/38:1 און {dn גאט} האט געענטפערט איובן פון שטורעם, און האט געזאגט:/38:2 ווער פארטונקלט דאס די כוונהמיט ווערטער אן פארשטאנדיקייט?/38:3 גורט אקארשט אן ווי א מאן דיינע לענדן, און איך וועל דיך פרעגן, און דו מאך מיך וויסן. /38:4 ווו ביסטו געווען ווען איך האב געגרונטפעסט די ערד;זאג, אויב דו ווייסט פארשטאנדיקייט. /38:5 ווער האט געמאכט אירע מאסן, אויב דו ווייסט?אדער ווער האט געצויגן א מעסטשנור אויף איר?/38:6 אויף וואס זיינען אירע גרונטמויערן ארויפגעזעצט?אדער ווער האט געלייגט איר ווינקלשטיין?/38:7 ווען די מארגנשטערן האבן אין איינעם געזונגען, און אלע זין פון {dn גאט} האבן געשאלט. /38:8 און ווער האט פארצאמט מיט טירן דעם ים, ווען ער האט אויסגעבראכן און איז פון טראכט ארויס?/38:9 ווען איך האב געמאכט דעם וואלקן פאר זיין מלבוש, און דעם נעבל פאר זיין וויקלשנור, /38:10 און איך האב באשטימט פאר אים מיין געזעץ, און געמאכט ריגלען און טירן, /38:11 און געזאגט: ביז אהער זאלסטו קומען און ניט ווייטער, און דא וועט מען פארהאלטן דעם שטאלץ פון דיינע אינדן?
/38:12 האסטו זינט דיין לעבטאג באפוילן דעם פרימארגן?אנגעוויזן דעם באגינען זיין ארט?/38:13 כדי אנצונעמען די ברעגן פון דער ערד, אז די רשעים זאלן אראפגעשאקלט ווערן פון איר. /38:14 זי שעמערירט אזוי ווי זיגלוואקס, און עס ליגט אזוי ווי א מלבוש. /38:15 און פון די רשעים ווערט פארמיטן זייער ליכט, און דער אויפגעהויבענער ארעם ווערט צעבראכן.
/38:16 ביסטו געקומען צו די קוואלן פון ים, און אויפן גרונט פון תהום אומגעגאנגען?/38:17 זיינען דיר אנטפלעקט געווארן די טויערן פון טויט, און האסטו די טויערן פון טויטשאטן געזען? /38:18 האסטו איבערגעקוקט ביז די ברייטקייטן פון דער ערד?זאג, אויב דו ווייסט דאס אלץ.
/38:19 אויף וואסער וועג רוט דאס ליכט?און די פינצטערניש, ווו איז איר ארט, /38:20 אז דו זאלסט זי נעמען צו איר געמארק, און אז דו זאלסט פארשטיין די שטעגן צו איר הויז?/38:21 דו ווייסט דאס, ווארום דו ביסט דענצמאל שוין געווען געבארן, און די צאל פון דיינע טעג איז גרויס!
/38:22 ביסטו געקומען צו די אוצרות פון שניי, אדער האסטו די אוצרות פון האגל געזען, /38:23 וואס איך האב באהאלטן פאר א צייט פון נויט, פארן טאג פון קריג און מלחמה?
/38:24 אויף וואסער וועג צעטיילט זיך דאס ליכט, צעשפרייט זיך דער מזרח־ווינט איבער דער ערד?/38:25 ווער האט דורכגעהאקט פאר דער פלייצונג א גראבן, און א וועג פארן דונערגעוויטער?/38:26 צו מאכן רעגענען אויף א לאנד אן א מענטשן, א מדבר אן א מוטערמענטשן דערין;/38:27 אנצוזעטן א וויסטקייט און א וויסטעניש, און מאכן שפראצן אן אויסוואקס פון גראז. /38:28 האט דער רעגן א פאטער?אדער ווער האט געבארן די טראפנס טוי?/38:29 פון וועמעס בויך איז ארויס דער אייז?און דער פראסט פון הימל, ווער האט אים געבארן? /38:30 אזוי ווי שטיין ווערן וואסערן פארגליווערט, און דער פנים פון תהום ווערט פארשטארט.
/38:31 קענסטו בינדן די קייטן פון זיבנשטערן, אדער די שטריק פון אריאן לויז מאכן?/38:32 קענסטו ארויסברענגען די מזלות אין זייער צייט, און דעם בער מיט זיינע קינדער ארויספירן?/38:33 ווייסטו די געזעצן פון הימל?צי מאכסטו זיין געוועלטיקונג אויף דער ערד?/38:34 קענסטו אויפהייבן צום וואלקן דיין קול, אז א שפע פון וואסער זאל דיך באדעקן?/38:35 קענסטו ארויסשיקן בליצן, זיי זאלן גיין, און זאגן צו דיר: דא זיינען מיר?
/38:36 ווער האט אריינגעטאן אין די נירן חכמה?אדער ווער האט געגעבן דעם גייסט פארשטאנדיקייט?/38:37 ווער ציילט איבער די וואלקנס מיט חכמה? און די לאגלען פון הימל ווער גיסט אויס?/38:38 ווען דער שטויב איז צונויפגעגאסן ווי גוס, און די גרודעס זיינען צוזאמענגעבאקן. /38:39 קענסטו פאנגען פאר דער לייבינטע רויב, און דעם באגער פון די יונגלייבן אנפילן, /38:40 ווען זיי בייגן זיך אין די נארעס, ווען זיי זיצן אין צודעק אויף דער לויער?/38:41 ווער גרייט אן דעם ראב זיין שפייז, ווען זיינע קינדער שרייען צו {dn גאט}, ווען זיי וואנדערן אום אן עסן?

/39:1 ווייסטו די צייט ווען די שטיינציגן געבערן?גיסטו אכטונג ווען די הינדינס האבן ווייען?/39:2 ציילסטו די חדשים ווען זיי דארפן דערפילן, און ווייסטו די צייט פון זייער געבערן?/39:3 זיי קניען, זיי לאזן דורכברעכן זייערע קינדער, זיי ווארפן ארויס זייערע געבורטן. /39:4 זייערע יונגע ווערן שטארק, זיי וואקסן אויפן פרייען, זיי גייען אוועק, און קערן זיך ניט אום צו זיי.
/39:5 ווער האט ארויסגעלאזט דעם וואלדאייזל פריי, און די בינד פון דעם ווילדאייזל ווער האט לויז געמאכט, /39:6 וואס איך האב געמאכט דעם מדבר פאר זיין הויז, און זאלציק לאנד פאר זיינע וווינונגען?/39:7 ער לאכט פון דעם טומל פון שטאט, ער הערט ניט קיין טרייבערס געשרייען. /39:8 די נישטערונג פון די בערג איז זיין פיטערונג, און איטלעך גראז זוכט ער נאך.
/39:9 וועט דער וויזלטיר וועלן דיר דינען?צי וועט ער נעכטיקן ביי דיין קאריטע?/39:10 קענסטו צובינדן דעם וויזלטיר מיט זיין שטריק צו דער בייט?צי וועט ער בראנעווען די טאלן הינטער דיר?/39:11 קענסטו זיך פארזיכערן אויף אים, ווייל זיין כוח איז גרויס, און איבערלאזן אויף אים דיין מי?/39:12 קענסטו אים אנטרויען, אז ער וועט אפברענגען דיין זאמען, און איינזאמלען די תבואה פון דיין שייער?
/39:13 דער פליגל פון שטרויספויגל קלאפט לוסטיק –צי איז דאס דער פלעדער און פעדער פון שטארך?/39:14 פאר וואר, זי לאזט איבער צו דער ערד אירע אייער, און אין שטוב לאזט זי זיי אויסבריען. /39:15 און זי פארגעסט אז א פוס קען זיי צעקוועטשן, און א חיה פון פעלד קען זיי צעטרעטן. /39:16 זי איז הארט צו אירע קינדער ווי צו ניט אירע;אומנישט מעג זיין איר מי, זי איז אן אנגסט, /39:17 ווארום {dn גאט} האט זי געמינערט פון חכמה, און איר ניט איינגעטיילט מיט שכל. /39:18 אצונד הייבט זי די פליגלען אין דער הייך, זי לאכט פון פערד און פון זיין רייטער. /39:19 גיסטו דעם פערד גבורה? באקליידסטו זיין האלדז מיט שטורעם?/39:20 מאכסטו אים שפרינגען ווי א היישעריק? דער הילך פון זיין הירזשען איז אן אימה. /39:21 ער גראבלט אין טאל, און פרייט זיך מיטן כוח, ער גייט ארויס דעם וואפן אנטקעגן. /39:22 ער לאכט פון אנגסט, און ווערט ניט דערשראקן, און ער קערט ניט צוריק פאר א שווערד. /39:23 לעבן אים קלינגט דער פיילבייטל, דער פלאמיקער שפיז און די פיקע. /39:24 מיט רעש און רוגזה שלינגט ער די ערד, און קען ניט איינשטיין ביים קול פון א שופר. /39:25 ווי נאר א שופר, זאגט ער: אהא!און פון ווייטן דערשמעקט ער מלחמה, דעם דונער פון די הויפטלייט און די שאלונג.
/39:26 דורך דיין שכל פליט דען דער שפארבער, שפרייט זיינע פליגלען קיין דרום?/39:27 צי אויף דיין באפעל הייבט זיך אויף דער אדלער, און מאכט זיין נעסט אין דער הייך? /39:28 אויף א פעלדז רוט ער און וויילט, אויף א שפיץ פעלדז און א בארגפעסטונג. /39:29 פון דארטן קוקט ער אויס זיין עסן, פון ווייטן זעען זיינע אויגן. /39:30 און זיינע יונגע זופן בלוט, און ווו דערשלאגענע דארטן איז ער.

/40:1 און {dn גאט} האט געענטפערט איובן, און האט געזאגט:/40:2 וויל זיך קריגן מיטן אלמאכטיקן דער טאדלער?דער וואס וויכוחט זיך מיט {dn גאט} זאל עס ענטפערן.
/40:3 האט איוב געענטפערט {dn גאט} און האט געזאגט:
/40:4 זע, ווינציק וואס בין איך; וואס קען איך דיר ענטפערן?איך טו ארויף מיין האנט אויף מיין מויל. /40:5 איין מאל האב איך גערעדט, און וועל מער ניט ענטפערן;יא, צוויי מאל און וועל עס ניט ווידער טאן.
/40:6 האט {dn גאט} געענטפערט איובן פון שטורעם און האט געזאגט:
/40:7 גורט אקארשט אן ווי א מאן דיינע לענדן;איך וועל דיך פרעגן, און דו מאך מיך וויסן. /40:8 צי ווילסטו אויך פארשטערן מיין משפט?ווילסטו מיך באשולדיקן כדי דו זאלסט גערעכט זיין?/40:9 אדער צי האסטו אן ארעם ווי {dn גאט}, און מיט א קול ווי ער קענסטו דונערן? /40:10 ציר זיך אקארשט אן מיט שטאלץ און הויכקייט, און גלאנץ און שיינקייט זאלסטו אנטאן. /40:11 פארשפרייט דעם גרים פון דיין צארן, און זע ווו א שטאלצער און דערנידער אים. /40:12 זע ווו א שטאלצער און מאך אים אונטערטעניק, און צעטרעט די רשעים אויף זייער ארט. /40:13 באהאלט זיי אין שטויב אין איינעם, זייער פנים פארדעק אין פארבארגעניש. /40:14 און איך אויך וועל דיר מודה זיין, אז דיין רעכטע האנט קען דיר העלפן.
/40:15 זע נאר דעם וואסערפערד וואס איך האב געמאכט לעבן דיר;גראז ווי א רינד עסט ער. /40:16 זע נאר, זיין כוח איז אין זיינע לענדן, און זיין שטארקייט אין די פליישפעדים פון זיין בויך. /40:17 ער שטעלט אויף זיין עק ווי א צעדערבוים, די אדערן פון זיינע דיכן זיינען ווי צווייגן. /40:18 זיינע ביינער זיינען רערן פון קופער, זיינע קנאכנס ווי אייזערנע שטאנגען. /40:19 ער איז די פער פון גאטס דרכים, בלויז זיין באשעפער קען ברענגען [אויף אים] זיין שווערד. /40:20 ווארום פוטער טראגן אים די בערג, וואס אלע חיות פון פעלד שפילן זיך דארטן. /40:21 אונטער לאטוסביימער ליגט ער, אין פארבארגעניש פון ראר און זומפ. /40:22 לאטוסביימער באשירעמען אים מיט זייער שאטן, אים רינגלען ארום ווערבעס פון טייך. /40:23 זע, דער טייך פלייצט אריבער, און ער איילט זיך ניט, ער איז זיכער, ווען א ירדן שפארט זיך אין זיין מויל. /40:24 קען מען פאר זיינע אויגן אים כאפן, מיט פאסטקעס דורכלעכערן די נאז?
/40:25 קענסטו ארויסציען דעם לויתן מיט א ווענדע, און מיט א שטריק אראפשלעפן זיין צונג?/40:26 קענסטו אריינטאן א ראר אין זיין נאז, אדער מיט א דארן דורכבויערן זיין קינבאק?/40:27 וועט ער זיך פיל בעטן ביי דיר?צי וועט ער רעדן צו דיר ווייך?/40:28 וועט ער שליסן א בונד מיט דיר, זאלסט אים נעמען פאר אן אייביקן קנעכט?/40:29 קענסטו זיך שפילן מיט אים ווי מיט א פויגל, און אים צובינדן פאר דיינע מיידלעך? /40:30 וועלן זיך דינגען שותפים איבער אים? וועלן זיי אים צעטיילן צווישן די הענדלער?/40:31 קענסטו אנפילן מיט שטעכערס זיין פעל, און מיט פישהאקן זיין קאפ?/40:32 טו ארויף אויף אים דיין האנט!דערמאן זיך די מלחמה, וועסטו עס מער ניט טאן.

/41:1 זע, די האפענונג ווערט צום נארן;שוין פון זיין אנבליק ווערט מען דאך אנידערגעשליידערט. /41:2 ניטא דער אכזר אויף זיך וואס זאל אים וועלן אויפרייצן;היינט ווער איז דער וואס קען זיך שטעלן פאר מיר?
/41:3 ווער עס טרעט ארויס אקעגן מיר, דעם באצאל איך;וואס אונטערן גאנצן הימל איז מיין. /41:4 זאל איך אים פארשווייגן זיינע פלוידערייען, און דאס האפערדיקע רעדן, און זיין שיינעם מענה־לשון?
/41:5 ווער האט אפגעדעקט דעם אויבערשלאק פון זיין מלבוש?צו זיין טאפעלן געביס ווער קען צוקומען?/41:6 די טירן פון זיין פנים ווער האט געעפנט?ארום זיינע ציין איז אן אימה. /41:7 שטאלץ זיינען די פאנצערשופן, צונויפגעשלאסן ווי מיט א זיגל א פעסטן; /41:8 איינע צו דער אנדערער זיינען זיי נאנט, אז א לופט קען ניט דורכגיין צווישן זיי. /41:9 איינע צו דער צווייטער איז באהעפט, זיי האלטן זיך פעסט און צעשיידן זיך ניט. /41:10 זיין ניסן שטראלט ארויס א ליכט, און זיינע אויגן זיינען ווי די ברעמען פון פרימארגן. /41:11 פון זיין מויל גייען פלאמען, פונקען פייער רייסן זיך ארויס. /41:12 פון זיינע נאזלעכער גייט א רויך, ווי פון א קאכיקן טאפ און ברענעדיקן ראר. /41:13 זיין אטעם גליט ווי קוילן, און א פלאקער גייט ארויס פון זיין מויל. /41:14 אויף זיין האלדז רוט די שטארקייט, און אים פארויס טאנצט די אנגסט. /41:15 די קנייטשן פון זיין פלייש זיינען באהעפט;עס איז פעסט אויף אים, עס רירט זיך ניט. /41:16 זיין הארץ איז פעסט ווי שטיין, יא, פעסט ווי אן אונטערשטער מילשטיין. /41:17 פאר זיין הייב שרעקן זיך די מאכטיקע, פון צעבראכנקייט ווערן זיי אויסער זיך. /41:18 וויל מען אים אנקריגן, קען קיין שווערד ניט באשטיין, קיין שפיז, קיין ווארפשפיז, און קיין פייל. /41:19 ער באטראכט אייזן פאר שטרוי, און קופער פאר האלץ פארפוילטן. /41:20 אים פאריאגט ניט דער זון פון בויגן;פארקערט אין שפריי ווערן פאר אים שליידערשטיינער. /41:21 ווי שפריי זיינען פלעקער גערעכנט, און ער לאכט פון רעש פון דער פיקע. /41:22 זיין אונטערזייט איז שפיציקע שארבנס;ער בעט אויס א דרעששליטן אויפן קויט. /41:23 ער צעקאכט ווי א טאפ די טיפעניש, ער מאכט דעם ים ווי זוד. /41:24 הינטער זיך לאזט ער א ליכטיקן שטעג;מע מיינט דער תהום איז גרייזגרא. /41:25 ניטא אויף דער ערד זיין גלייכן, געמאכט צו זיין אן א מורא. /41:26 אויף יעטוועדער העכסטן קוקט ער אראפ, ער איז דער מלך איבער אלע שטאלצע חיות.
/42:1 האט איוב געענטפערט {dn גאט} און האט געזאגט:/42:2 איך ווייס אז אלץ קענסטו טאן, און קיין טראכטונג איז ניט פארמיטן פון דיר. /42:3 ווער קען דאס פארהוילן די כוונה אן פארשטאנדיקייט?דרום זאג איך אז איך פארשטיי ניט;ווונדער זיינען דאס פאר מיר, און איך ווייס ניט. /42:4 הער, איך בעט דיך, און איך וועל רעדן; איך וועל דיך פרעגן, און דו מאך מיך וויסן. /42:5 מיט געהער פון אויער האב איך פון דיר געהערט, און אצונד האט מיין אויג דיך געזען. /42:6 דרום פאראכט איך מיינע רייד און האב חרטה, אין שטויב און אש.
/42:7 און עס איז געווען נאך דעם ווי {dn גאט} האט גערעדט די דאזיקע ווערטער צו איובן, האט {dn גאט} געזאגט צו אליפז דעם תימני: מיין צארן גרימט אויף דיר און אויף דיינע צוויי גוטע פריינט, פאר וואס איר האט ניט גערעדט וועגן מיר אזוי אויפריכטיק ווי מיין קנעכט איוב. /42:8 און אצונד נעמט אייך זיבן אקסן און זיבן ווידערס, און גייט צו מיין קנעכט איובן, און איר זאלט אויפברענגען א בראנדאפפער פאר אייך, און איוב מיין קנעכט וועט מתפלל זיין פאר אייך, ווארום בלויז זיין פנים שוין איך, אייך ניט אנצוטאן קיין שאנד, ווייל איר האט ניט גערעדט וועגן מיר אזוי אויפריכטיק ווי מיין קנעכט איוב.
/42:9 איז אליפז דער תימני, און בלדד דער שוחי, און צופר דער נעמתי, געגאנגען, און זיי האבן געטאן אזוי ווי {dn גאט} האט צו זיי גערעדט; און {dn גאט} האט געשוינט איובס פנים.
/42:10 און {dn גאט} האט אומגעקערט איובס שאדן, אז ער האט מתפלל געווען פאר זיינע גוטע פריינט; און {dn גאט} האט געמערט אלץ וואס איוב האט געהאט טאפל. /42:11 און אלע זיינע ברידער, און אלע זיינע שוועסטער, און אלע זיינע באקענטע פון פריער, זיינען געקומען צו אים, און האבן געגעסן מיט אים ברויט אין זיין הויז, און זיי האבן אים באדויערט, און אים געטרייסט אויף אל דעם בייז וואס {dn גאט} האט אויף אים געבראכט; און זיי האבן אים געגעבן איטלעכער א קשיטה, און איטלעכער א גילדערנעם נאזרינג.
/42:12 און {dn גאט} האט געבענטשט איובס לעצט מער ווי זיין אנהייב, און ער האט געהאט פערצן טויזנט שאף, און זעקס טויזנט קעמלען, און טויזנט געשפאן רינדער, און טויזנט אייזעלינס. /42:13 און ער האט געהאט זיבן זין און דריי טעכטער. /42:14 און ער האט גערופן דעם נאמען פון איינער ימימה, און דעם נאמען פון דער צווייטער קציעה, און דעם נאמען פון דער דריטער קרן־הפוך. /42:15 און אין גאנצן לאנד האבן זיך ניט געפונען אזעלכע שיינע פרויען ווי איובס טעכטער. און זייער פאטער האט זיי געגעבן א נחלה צווישן זייערע ברידער.
/42:16 און איוב האט געלעבט נאך דעם הונדערט און פערציק יאר; און ער האט געזען זיינע קינדער און זיינע קינדס־קינדער, פיר דורות. /42:17 און איוב איז געשטארבן אלט און זאט מיט טעג. 


-----------------
Translation by Solomon ״Yehoyesh״ (Yehoash) Blumgarten (1870־1927) <http://en.wikipedia.org/wiki/Yehoash_%28Blumgarten%29> as published in /Torah, Neviʼim, u־Khetuvim/ (New York: Yehoʼash Farlag Gezelshaft, 1941), and available from the Internet Archive <http://www.archive.org/details/nybc200109>. This work resides in the Public Domain.

Transcribed by Itsik ״Robert״ Goldenberg <http://yiddish.haifa.ac.il/Visuals/Itsik.htm>, et al, by the Yehoyesh Project <http://yiddish.haifa.ac.il/texts/yehoyesh/welcome.htm> (1998־2006) under the direction of Leonard Prager (1925־2008) <http://yiddish.haifa.ac.il/tmr/tmr12/tmr12022.htm>. This transcription does not include Yehoyesh׳s footnotes. Yiddish orthography follows /Takones Fun Yidishn oysleyg/ (6th ed., New York: YIVO, 1999).

Distributed by the Open Siddur Project <http://opensiddur.org> in accord with STML transcription rules <http://wiki.jewishliturgy.org/Transcription_Rules> in accord with STML transcription rules <http://wiki.jewishliturgy.org/Transcription_Rules> under a Creative Commons Zero Public Domain dedication <http://creativecommons.org/publicdomain/zero/1.0/>. The Open Siddur Project thanks Itsik Goldenberg and the Prager family for their support in releasing this edition of the Yehoyesh Project׳s transcription of Yehoyesh׳s Yiddish translation of the Tanakh. Special thanks to Raphael ״Refoyl״ Finkel <http://www.cs.uky.edu/~raphael/yiddish.html> for his help and utilities in preparing this text.

