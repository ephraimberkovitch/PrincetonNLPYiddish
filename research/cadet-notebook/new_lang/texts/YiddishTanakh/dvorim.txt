תורה נביאים וכתובים
תרגום יידיש פון יהואש
דברים

דברים
/1:1 דאס זיינען די ווערטער וואס משה האט גערעדט צו גאנץ ישראל אויף יענער זייט ירדן, אין מדבר, אין דעם פלוין, אקעגן סוף, צווישן פארן און צווישן תופל, און לבן, און חצרות, און די־זהב. – /1:2 עלף טעג איז פון חורב ביז קדש־ברנע אויף דעם וועג פון בארג שעיר. – /1:3 און עס איז געווען אין פערציקסטן יאר, אין עלפטן חודש, אין ערשטן טאג פון חודש האט משה גערעדט צו די קינדער פון ישראל אזוי ווי אלץ וואס {dn גאט} האט אים באפוילן פאר זיי; /1:4 נאך דעם אז ער האט געשלאגן סיחין דעם מלך פון אמורי, וואס איז געזעסן אין חשבון, און עוג דעם מלך פון בשן, וואס איז געזעסן אין עשתרות אין אדרעי. /1:5 אויף יענער זייט ירדן, אין לאנד מואב, האט משה גענומען באשיידן די דאזיקע תורה, אזוי צו זאגן: 
/1:6 {dn יהוה} אונדזער {dn גאט} האט גערעדט צו אונדז אין חורב, אזוי צו זאגן: גענוג אייך זיצן אויף דעם דאזיקן בארג; /1:7 פארקערט זיך און ציט אייך אוועק, און גייט צו דעם געבערג פון אמורי, און צו אלע זיינע שכנים, אין דעם פלוין, אין דעם געבערג, און אין דער נידערונג, און אין דרום, און ביים בארטן פון ים, אין לאנד פון דעם כנעני, און צום לבנון, ביזן גרויסן טייך, דעם טייך פרת. /1:8 זעט, איך האב איבערגעגעבן דאס לאנד צו אייך; גייט און ארבט דאס לאנד וואס {dn גאט} האט געשווארן צו אייערע עלטערן, צו אברהמען, צו יצחקן, און צו יעקבן, צו געבן זיי און זייער זאמען נאך זיי. 
/1:9 און איך האב געזאגט צו אייך אין יענער צייט, אזוי צו זאגן: איך אליין קען אייך ניט טראגן. /1:10 {dn יהוה} אייער {dn גאט} האט אייך געמערט, און אט זייט איר אזוי ווי די שטערן פון הימל אין פילקייט – /1:11 זאל {dn יהוה} דער {dn גאט} פון אייערע עלטערן אייך מערן טויזנט מאל אזוי פיל ווי איר זייט, און אייך בענטשן אזוי ווי ער האט אייך צוגעזאגט! – /1:12 ווי קען איך אליין טראגן אייער שווערקייט און אייער לאסט און אייער קריגעריי? /1:13 קריגט אייך קלוגע און פארשטאנדיקע און געניטע לייט, לויט אייערע שבטים, און איך וועל זיי מאכן פאר אייערע הויפטלייט. /1:14 האט איר מיר געענטפערט און געזאגט: גוט איז די זאך וואס דו האסט געהייסן טאן. /1:15 און איך האב גענומען די קעפ פון אייערע שבטים, קלוגע און געניטע לייט, און איך האב זיי געמאכט פאר הויפטלייט איבער אייך, פאר עלטסטע פון טויזנט, און עלטסטע פון הונדערט, און עלטסטע פון פופציק, און עלטסטע פון צען, און אויפזעער, לויט אייערע שבטים. /1:16 און איך האב באפוילן אייערע ריכטער אין יענער צייט, אזוי צו זאגן: הערט אויס צווישן אייערע ברידער, און איר זאלט משפטן גערעכט צווישן איטלעכן און צווישן זיין ברודער, אדער דעם פרעמדן וואס ביי אים. /1:17 איר זאלט ניט דערקענען קיין פנים אין א משפט; דעם קלענסטן אזוי ווי דעם גרעסטן זאלט איר אויסהערן; איר זאלט זיך ניט שרעקן פאר א מענטשן, ווארום דער משפט איז גאטס. און די זאך וואס וועט זיין צו שווער פאר אייך, זאלט איר ברענגען צו מיר, און איך וועל זי אויסהערן. /1:18 און איך האב אייך באפוילן אין יענער צייט אלע זאכן וואס איר זאלט טאן. 
/1:19 און מיר האבן אוועקגעצויגן פון חורב, און זיינען דורכגעגאנגען אין גאנצן יענעם גרויסן און מוראדיקן מדבר וואס איר האט געזען, אויפן וועג צו דעם געבערג פון אמורי, אזוי ווי {dn יהוה} אונדזער {dn גאט} האט אונדז באפוילן; און מיר זיינען געקומען ביז קדש־ברנע. /1:20 און איך האב צו אייך געזאגט: איר זייט געקומען ביז דעם געבערג פון אמורי, וואס {dn יהוה} אונדזער {dn גאט} גיט אונדז; /1:21 זע, {dn יהוה} דיין {dn גאט} האט איבערגעגעבן דאס לאנד צו דיר, גיי ארויף און ארב עס, אזוי ווי {dn יהוה} דער {dn גאט} פון דיינע עלטערן האט דיר צוגעזאגט; זאלסט ניט מורא האבן און ניט אנגסטן. /1:22 האט איר אלע גענענט צו מיר, און האט געזאגט: לאמיר שיקן מענטשן אונדז פארויס, און זיי זאלן אויספארשן פאר אונדז דאס לאנד, און אונדז ברענגען אן ענטפער וועגן דעם וועג וואס מיר זאלן אויף אים גיין, און די שטעט וואס מיר זאלן אין זיי קומען. /1:23 און די זאך איז וווילגעפעלן אין מיינע אויגן, און איך האב גענומען פון אייך צוועלף מאן, צו איין מאן פאר א שבט. /1:24 און זיי האבן זיך פארקערט און זיינען ארויפגעגאנגען אין דעם געבערג, און זיינען געקומען ביזן טאל אשכול, און האבן עס אויסגעקוקט. /1:25 און זיי האבן גענומען אין זייער האנט פון דער פרוכט פון לאנד, און אראפגעבראכט צו אונדז; און זיי האבן אונדז געבראכט אן ענטפער און געזאגט: גוט איז דאס לאנד וואס {dn יהוה} אונדזער {dn גאט} גיט אונדז. /1:26 אבער איר האט ניט געוואלט ארויפגיין, און האט ווידערשפעניקט דעם מויל פון {dn יהוה} אייער {dn גאט}. /1:27 און איר האט געמורמלט אין אייערע געצעלטן, און האט געזאגט: ווייל {dn גאט} האט אונדז פיינט, האט ער אונדז ארויסגעצויגן פון לאנד מצרים, אונדז צו געבן אין דער האנט פון אמורי, כדי אונדז צו פארטיליקן. /1:28 וווהין גייען מיר ארויף? אונדזערע ברידער האבן געמאכט צעגיין אונדזער הארץ, אזוי צו זאגן: דאס פאלק איז גרעסער און העכער פון אונדז, די שטעט גרויסע און באפעסטיקטע ביז אין הימל; און אויך זין פון די ענקים האבן מיר דארטן געזען. /1:29 און איך האב צו אייך געזאגט: איר זאלט אייך ניט שרעקן און ניט מורא האבן פאר זיי. /1:30 {dn יהוה} אייער {dn גאט} וואס גייט אייך פארויס, ער וועט מלחמה האלטן פאר אייך, אזוי ווי אלץ וואס ער האט געטאן מיט אייך אין מצרים פאר אייערע אויגן, /1:31 און אין דער מדבר, ווו דו האסט געזען, אז {dn יהוה} דיין {dn גאט} האט דיך געטראגן, אזוי ווי א מאן טראגט זיין קינד, דעם גאנצן וועג וואס איר זייט געגאנגען, ביז איר זייט געקומען צו דעם דאזיקן ארט. /1:32 און אין דער דאזיקער זאך גלויבט איר ניט {dn יהוה} אייער {dn גאט}, /1:33 וואס איז אייך געגאנגען פארויס אויפן וועג, אייך אויסצוזוכן אן ארט פאר אייך צום לאגערן: אין פייער ביי נאכט, כדי אייך צו ווייזן דעם וועג וואס איר זאלט אויף אים גיין, און אין וואלקן ביי טאג. 
/1:34 און {dn גאט} האט געהערט דעם קול פון אייערע ווערטער, און ער האט געצערנט, און האט געשווארן, אזוי צו זאגן: /1:35 אויב עמיצער פון די דאזיקע לייט, פון דעם דאזיקן שלעכטן דור, וועט אנזען דאס גוטע לאנד, וואס איך האב געשווארן צו געבן אייערע עלטערן! /1:36 אחוץ כלב דער זון פון יפונהן; ער וועט עס זען, און צו אים וועל איך געבן דאס לאנד וואס ער האט געטרעטן דערויף, און צו זיינע קינדער; ווייל ער איז געגאנגען געטריי נאך {dn גאט}. /1:37 אויך אויף מיר האט {dn גאט} געצערנט איבער אייך, אזוי צו זאגן: דו אויך וועסט אהין ניט קומען; /1:38 יהושוע דער זון פון נון, וואס שטייט פאר דיר, ער וועט אהין קומען; אים שטארק, ווארום ער וועט עס מאכן ארבן ישראל. /1:39 און אייערע קליינע קינדער, וואס איר האט געזאגט, זיי וועלן זיין צו רויב, און אייערע זין, וואס פארשטייען נאך היינט ניט גוטס אדער שלעכטס, זיי וועלן אהין קומען, און צו זיי וועל איך עס געבן, און זיי וועלן עס ארבן. /1:40 און איר פארקערט אייך, און ציט צום מדבר, אויפן וועג פון ים־סוף. 
/1:41 האט איר זיך אפגערופן, און האט צו מיר געזאגט: מיר האבן געזינדיקט צו {dn גאט}; מיר וועלן ארויפגיין, און וועלן מלחמה האלטן, אזוי ווי אלץ וואס {dn יהוה} אונדזער {dn גאט} האט אונדז באפוילן. און איר האט אנגעגורט איטלעכער זיינע כלי־מלחמה, און געהאלטן פאר גרינג ארויפצוגיין אין דעם געבערג. /1:42 און {dn גאט} האט צו מיר געזאגט: זאג צו זיי: איר זאלט ניט ארויפגיין, און איר זאלט ניט מלחמה האלטן, ווארום איך בין ניט צווישן אייך; כדי איר זאלט ניט געשלאגן ווערן פאר אייערע פיינט. /1:43 און איך האב צו אייך גערעדט, אבער איר האט ניט צוגעהערט, און איר האט ווידערשפעניקט דעם מויל פון {dn גאט}, און איר האט געמוטוויליקט, און זייט ארויפגעגאנגען אין דעם געבערג. /1:44 איז ארויסגעגאנגען אקעגן אייך דער אמורי וואס איז געזעסן אין יענעם געבערג, און זיי האבן אייך נאכגעיאגט אזוי ווי די בינען טוען, און אייך צעקלאפט אין שעיר, ביז חרמה. /1:45 און איר האט זיך אומגעקערט, און איר האט געוויינט פאר {dn גאט}, אבער {dn גאט} האט ניט צוגעהערט צו אייער קול, און ניט גענייגט דאס אויער צו אייך. /1:46 און איר זייט געבליבן אין קדש פיל טעג, לויט די טעג וואס איר זייט געבליבן.

/2:1 און מיר האבן זיך פארקערט, און האבן געצויגן צום מדבר, אויפן וועג פון ים־סוף, אזוי ווי {dn גאט} האט צו מיר גערעדט; און מיר האבן זיך ארומגעדרייט ארום בארג שעיר פיל טעג. 
/2:2 און {dn גאט} האט צו מיר געזאגט, אזוי צו זאגן: /2:3 גענוג אייך ארומגיין דעם דאזיקן בארג; פארקערט אייך קיין צפון. /2:4 און דעם פאלק באפעל, אזוי צו זאגן: איר גייטדורך דורך דעם געמארק פון אייערע ברידער, די קינדער פון עשו, וואס זיצן אין שעיר, און זיי וועלן מורא האבן פאר אייך; זאלט איר זיין זייער אפגעהיט. /2:5 איר זאלט זיך ניט אנהייבן מיט זיי, ווארום ניט צו מאל א שפאן פון א פוסטריט וועל איך אייך געבן פון זייער לאנד, ווייל א ירושה צו עשו האב איך געגעבן דעם בארג שעיר. /2:6 עסנווארג זאלט איר פון זיי פאר געלט איינהאנדלען און עסן, און אפילו וואסער זאלט איר פון זיי פאר געלט קויפן און טרינקען. /2:7 ווארום {dn יהוה} דיין {dn גאט} האט דיך געבענטשט אין יעטוועדער טוונג פון דיין האנט; ער האט געוווסט דיין גיין דורך דעם דאזיקן גרויסן מדבר; שוין פערציק יאר איז {dn יהוה} דיין {dn גאט} מיט דיר; קיין זאך האט דיר ניט געפעלט. /2:8 און מיר זיינען אוועקגעגאנגען פון אונדזערע ברידער, די קינדער פון עשו וואס זיצן אין שעיר, פון דעם וועג פון פלוין, פון אילת, און פון עציון־גבר. 
און מיר האבן זיך פארקערט און זיינען אוועקגעגאנגען אויף דעם וועג פון דעם מדבר פון מואב. /2:9 און {dn גאט} האט צו מיר געזאגט: זאלסט ניט פיינטן מואב, און ניט פארפירן מיט זיי א מלחמה, ווארום איך וועל דיר פון זיין לאנד ניט געבן קיין ארב, ווייל צו די קינדער פון לוט האב איך געגעבן ער א ירושה. – /2:10 פריער זיינען דארטן געזעסן די אימים, א פאלק גרויס און פיל, און הויך ווי די ענקים; /2:11 זיי אויך זיינען גערעכנט געווארן פאר רפאים, אזוי ווי די ענקים, אבער די מואבים האבן זיי גערופן אימים. /2:12 און אין שעיר זיינען פריער געזעסן די חורים, אבער די קינדער פון עשו האבן זיי פארטריבן, און זיי פארטיליקט פון פאר זיך, און זיך באזעצט אויף זייער ארט, אזוי ווי ישראל האט געטאן צום לאנד פון זיין ארב, וואס {dn גאט} האט זיי געגעבן. – /2:13 אצונד שטייט אויף, און גייט אייך אריבער דעם טייך זרד. 
און מיר זיינען אריבערגעגאנגען דעם טייך זרד. /2:14 און די טעג וואס מיר זיינען געגאנגען פון קדש־ברנע ביז וואנען מיר זיינען אריבער דעם טייך זרד, זיינען געווען אכט און דרייסיק יאר; ביז דער גאנצער דור, די קריגסלייט, זיינען פארלענדט געווארן פון צווישן דעם לאגער, אזוי ווי {dn גאט} האט זיי געשווארן. /2:15 און אויך איז די האנט פון {dn גאט} געווען אויף זיי, זיי אומצוברענגען פון צווישן דעם לאגער, ביז זיי זיינען פארלענדט געווארן. 
/2:16 און עס איז געווען, אז אלע קריגסלייט זיינען אין גאנצן אויסגעשטארבן פון צווישן דעם פאלק, /2:17 האט {dn גאט} גערעדט צו מיר, אזוי צו זאגן: /2:18 דו גייסט היינט אריבער דעם געמארק פון מואב, ער, /2:19 און וועסט גענענען אקעגן די קינדער פון עמון, זאלסט זיי ניט פיינטן, און זיך מיט זיי ניט אנהייבן, ווארום איך וועל דיר פון דעם לאנד פון די קינדער פון עמון ניט געבן קיין ארב, ווייל צו די קינדער פון לוט האב איך עס געגעבן א ירושה. – /2:20 דאס אויך ווערט גערעכנט פארן לאנד פון די רפאים; די רפאים זיינען דרינען געזעסן פריער, און די עמונים האבן זיי גערופן זמזומים; /2:21 א פאלק גרויס און פיל, און הויך ווי די ענקים; אבער {dn גאט} האט זיי פארטיליקט פון פאר זיי, און זיי האבן זיי פארטריבן, און זיך באזעצט אויף זייער ארט; /2:22 אזוי ווי ער האט געטאן פאר די קינדער פון עשו וואס זיצן אין שעיר, וואס ער האט פארטיליקט די כורים פון פאר זיי, און זיי האבן זיי פארטריבן, און זיך באזעצט אויף זייער ארט ביז אויף היינטיקן טאג. /2:23 און די עוים וואס זיינען געזעסן אין דערפער ביז עזה, זיי האבן די כפתורים וואס קומען ארויס פון כפתור, פארטיליקט, און זיך באזעצט אויף זייער ארט. – /2:24 שטייט אויף, ציט אוועק, און גייט אריבער דעם טאל ארנון. זע, איך האב געגעבן אין דיין האנט סיחין דעם אמורי, דעם מלך פון חשבון, און זיין לאנד; הייב אן איינצונעמען, און פארפיר מיט אים א מלחמה. /2:25 היינטיקן טאג וועל איך אנהייבן ווארפן דיין שרעק און דיין מורא אויף די פעלקער אונטערן גאנצן הימל, אז ווען זיי וועלן הערן דיין הערונג, וועלן זיי ציטערן און פלאטערן פאר דיר. 
/2:26 און איך האב געשיקט שלוחים פון מדבר קדמות צו סיחין דעם מלך פון חשבון – ווערטער פון שלום, אזוי צו זאגן: /2:27 לאמיך דורכגיין דורך דיין לאנד; אויפן וועג, אויפן וועג וועל איך גיין; איך וועל זיך ניט אפקערן רעכטס אדער לינקס. /2:28 עסנווארג וועסטו מיר פאר געלט פארקויפן, און איך וועל עסן, און וואסער וועסטו מיר פאר געלט געבן, און איך וועל טרינקען; לאמיך בלויז דורכגיין אויף מיינע פיס; /2:29 אזוי ווי עס האבן מיט מיר געטאן די קינדער פון עשו וואס זיצן אין שעיר, און די מואבים וואס זיצן אין ער; ביז וואנען איך וועל אריבערגיין דעם ירדן צו דעם לאנד וואס {dn יהוה} אונדזער {dn גאט} גיט אונדז. /2:30 אבער סיחון דער מלך פון חשבון האט אונדז ניט געוואלט דורכלאזן דורך אים, ווארום {dn יהוה} דיין {dn גאט} האט הארט געמאכט זיין געמיט, און פעסט געמאכט זיין הארץ, כדי אים צו געבן אין דיין האנט, אזוי ווי היינטיקן טאג. 
/2:31 און {dn גאט} האט צו מיר געזאגט: זע, איך האב אנגעהויבן איבערגעבן צו דיר סיחונען און זיין לאנד; הייב אן איינצונעמען כדי צו ארבן זיין לאנד. /2:32 איז סיחין ארויסגעגאנגען אקעגן אונדז, ער מיט זיין גאנצן פאלק, אויף מלחמה קיין יהץ. /2:33 און {dn יהוה} אונדזער {dn גאט} האט אים איבערגעגעבן צו אונדז, און מיר האבן געשלאגן אים, און זיינע זין, און זיין גאנץ פאלק. /2:34 און מיר האבן אין יענער צייט באצווונגען זיינע שטעט, און פארוויסט איטלעכע שטאט, מענער און ווייבער און קליינע קינדער; מיר האבן ניט געלאזט אן איבערבלייב. /2:35 נאר די בהמות האבן מיר גערויבט פאר זיך, און דעם זאקרויב פון די שטעט וואס מיר האבן באצווונגען. /2:36 פון ערוער וואס ביים ברעג טאל ארנון, און דער שטאט וואס אין טאל, און ביז גלעד, איז ניט געווען א שטאט וואס איז געווען שטארקער פון אונדז; אלץ האט {dn יהוה} אונדזער {dn גאט} איבערגעגעבן צו אונדז. /2:37 נאר צו דעם לאנד פון די קינדער פון עמון האסטו ניט גענענט: צו דעם גאנצן ברעג פון טייך יבוק, און די שטעט פון בארג, און אומעטום ווו {dn יהוה} אונדזער {dn גאט} האט פארווערט.

/3:1 און מיר האבן זיך פארקערט, און זיינען ארויפגעגאנגען מיטן וועג פון בשן; און עוג דער מלך פון בשן איז ארויסגעגאנגען אקעגן אונדז, ער מיט זיין גאנצן פאלק, אויף מלחמה קיין אדרעי. /3:2 און {dn גאט} האט געזאגט צו מיר: זאלסט ניט מורא האבן פאר אים, ווארום איך האב אים, מיט זיין גאנצן פאלק און זיין לאנד, געגעבן אין דיין האנט, און וועסט טאן צו אים אזוי ווי דו האסט געטאן צו סיחין דעם מלך פון אמורי, וואס איז געזעסן אין חשבון. /3:3 און {dn יהוה} אונדזער {dn גאט} האט אויך געגעבן אין אונדזער האנט עוג דעם מלך פון בשן, מיט זיין גאנצן פאלק, און מיר האבן אים געשלאגן ביז אים ניט צו לאזן אן איבערבלייב. /3:4 און מיר האבן באצווונגען אין יענער צייט אלע זיינע שטעט; ניט געווען א שטאט וואס מיר האבן ניט צוגענומען פון זיי; זעכציק שטעט, די גאנצע געגנט פון ארגוב, דאס קיניגרייך פון עוג אין בשן. /3:5 אלע די דאזיקע זיינען געווען באפעסטיקטע שטעט מיט הויכע מויערן, מיט טויערן און ריגלען, אחוץ אפענע שטעט זייער פיל. /3:6 און מיר האבן זיי פארוויסט, אזוי ווי מיר האבן געטאן צו סיחין דעם מלך פון חשבון – פארוויסט איטלעכע שטאט, מענער, ווייבער, און קליינע קינדער. /3:7 נאר אלע בהמות, און דעם זאקרויב פון די שטעט, האבן מיר גערויבט פאר זיך. 
/3:8 און מיר האבן אוועקגענומען אין יענער צייט דאס לאנד פון דער האנט פון די צוויי מלכים פון אמורי וואס אויף דער זייט ירדן, פון טאל ארנון ביז בארג חרמון – /3:9 די צידונים רופן דעם חרמון, שריון, און די אמורים רופן אים שניר – /3:10 אלע שטעט פון דעם פלאכלאנד, און גאנץ גלעד, און גאנץ בשן, ביז סלכה און אדרעי, שטעט פון עוגס קיניגרייך אין בשן. /3:11 ווארום נאר עוג דער מלך פון בשן איז געבליבן פון דעם רעשט פון די רפאים; אט זיין בעט, אן אייזערן בעט, איז דאך אין רבה פון די קינדער פון עמון. ניין איילן איז איר לענג, און פיר איילן איר ברייט, אויף דער אייל פון א מאן. 
/3:12 און דאס דאזיקע לאנד האבן מיר געארבט אין יענער צייט. פון ערוער וואס ביים טאל ארנון, און א העלפט פון דעם געבערג פון גלעד, מיט אירע שטעט, האב איך געגעבן צו די ראובנים און צו די גדים. /3:13 און דעם רעשט פון גלעד, און גאנץ בשן, דאס קיניגרייך פון עוגן, האב איך געגעבן צום האלבן שבט מנשה; די גאנצע געגנט פון ארגוב – יענער גאנצער בשן ווערט גערופן דאס לאנד פון די רפאים. /3:14 יאיר דער זון פון מנשה האט גענומען די גאנצע געגנט פון ארגוב ביז דעם געמארק פון דעם גשורי, און דעם מעכתי, און האט זיי – בשן – גערופן אויף זיין נאמען חוות־יאיר, ווי ביז אויף היינטיקן טאג. /3:15 און צו מכירן האב איך געגעבן גלעד. /3:16 און צו די ראובנים און צו די גדים האב איך געגעבן פון גלעד און ביזן טאל ארנון, דעם מיטן טאל און דעם ברעג, און ביזן טייך יבוק, דעם געמארק פון די קינדער פון עמון; /3:17 און דעם פלוין מיטן ירדן און דעם ברעג, פון כנרת און ביז דעם ים פון פלוין, דעם ים־המלח, אונטער די אראפגאנגען פון פסגה, צו מזרח. 
/3:18 און איך האב אייך באפוילן אין יענער צייט, אזוי צו זאגן: {dn יהוה} אייער {dn גאט} האט אייך געגעבן דאס דאזיקע לאנד עס צו ארבן; זאלט איר, אלע העלדישע יונגען, אריבערגיין געוואפנט פארויס פאר אייערע ברידער, די קינדער פון ישראל. /3:19 בלויז אייערע ווייבער און אייערע קליינע קינדער און אייער פי – איך ווייס, אז איר האט פיל פי – זאלן בלייבן אין אייערע שטעט, וואס איך האב אייך געגעבן; /3:20 ביז וואנען {dn גאט} וועט בארוען אייערע ברידער אזוי ווי אייך, און זיי אויך וועלן ארבן דאס לאנד וואס {dn יהוה} אייער {dn גאט} גיט זיי אויף יענער זייט ירדן; דענצמאל וועט איר זיך אומקערן איטלעכער צו זיין ארב, וואס איך האב אייך געגעבן. /3:21 און יהושוען האב איך באפוילן אין יענער צייט, אזוי צו זאגן: דיינע אויגן האבן געזען אלץ וואס {dn יהוה} דיין {dn גאט} האט געטאן צו די דאזיקע צוויי מלכים; אזוי וועט {dn גאט} טאן צו אלע קיניגרייכן וואס דו גייסט אהין אריבער. /3:22 איר זאלט ניט מורא האבן פאר זיי, ווארום {dn יהוה} אייער {dn גאט} איז דער וואס האלט מלחמה פאר אייך.
ואתחנן 
/3:23 און איך האב געבעטן צו {dn גאט} אין יענער צייט, אזוי צו זאגן: /3:24 {dn גאט דו האר}, דו האסט אנגעהויבן ווייזן דיין קנעכט דיין גרויסקייט און דיין שטארקע האנט; ווארום ווער איז דער {dn גאט} אין הימל אדער אויף דער ערד וואס זאל טאן אזוי ווי דיינע טוונגען און אזוי ווי דיינע גבורות? /3:25 לאמיך אריבערגיין, איך בעט דיך, און לאמיך זען דאס גוטע לאנד וואס אויף יענער זייט ירדן, דאס דאזיקע שיינע געבערג, און דעם לבנון. /3:26 אבער {dn גאט} האט געצערנט אויף מיר פון וועגן אייך, און האט ניט צוגעהערט צו מיר; און {dn גאט} האט צו מיר געזאגט: גענוג דיר! זאלסט מער ניט רעדן צו מיר וועגן דער דאזיקער זאך. /3:27 גיי ארויף צום שפיץ פסגה, און הייב אויף דיינע אויגן צו מערב, און צו צפון, און צו דרום, און צו מזרח, און קוק אן מיט דיינע אויגן, ווארום וועסט ניט אריבערגיין דעם דאזיקן ירדן. /3:28 און גיב איבער דיין צוואה צו יהושוען, און שטארק אים, און פעסטיק אים, ווארום ער וועט אריבערגיין פארויס פאר דעם דאזיקן פאלק, און ער וועט זיי מאכן ארבן דאס לאנד וואס דו וועסט זען. 
/3:29 און מיר זיינען געבליבן אין טאל אקעגן בית־פעור.

/4:1 און אצונד, ישראל, הער צו די חוקים און די געזעצן וואס איך לערן דיך צו טאן, כדי איר זאלט לעבן, און קומען און ארבן דאס לאנד וואס {dn יהוה} דער {dn גאט} פון אייערע עלטערן גיט אייך. /4:2 איר זאלט ניט צולייגן צו דעם ווארט וואס איך געביט אייך, און איר זאלט ניט מינערן דערפון, כדי צו היטן די געבאט פון {dn יהוה} אייער {dn גאט}, וואס איך געביט אייך. /4:3 אייערע אויגן האבן געזען וואס {dn גאט} האט געטאן אין בעל־פעור, אז יעטוועדער מאן וואס איז געגאנגען נאך דעם בעל פון פעור, האט אים {dn יהוה} דיין {dn גאט} פארטיליקט פון צווישן דיר. /4:4 און איר, וואס זייט באהעפט אן {dn יהוה} אייער {dn גאט}, לעבט היינט אלע. /4:5 זע, איך האב אייך געלערנט חוקים און געזעצן, אזוי ווי {dn יהוה} מיין {dn גאט} האט מיר באפוילן, אויף צו טאן אזוי אין דעם לאנד וואס איר קומט אהין, עס צו ארבן. /4:6 זאלט איר זיי היטן און טאן, ווארום דאס איז אייער קלוגשאפט און אייער פארשטאנדיקייט אין די אויגן פון די אומות, וואס אז זיי וועלן הערן אלע די דאזיקע געזעצן, וועלן זיי זאגן: פאר וואר, א קלוגע און פארשטאנדיקע אומה איז דאס דאזיקע גרויסע פאלק. /4:7 ווארום וואסער גרויס פאלק איז פאראן, וואס האט א {dn גאט} נאנט צו אים אזוי ווי {dn יהוה} אונדזער {dn גאט}, ווען נאר מיר רופן צו אים? /4:8 און וואסער גרויס פאלק איז פאראן, וואס האט חוקים און געזעצן גערעכטע אזוי ווי די דאזיקע גאנצע תורה, וואס איך לייג פאר אייך היינטיקן טאג? /4:9 נאר זיי דיר אפגעהיט און היט זייער דיין זעל, זאלסט ניט פארגעסן די זאכן וואס דיינע אויגן האבן געזען, און זיי זאלן ניט אפגעטאן ווערן פון דיין הארצן אלע טעג פון דיין לעבן, און זאלסט זיי מאכן וויסן דיינע קינדער און דיינע קינדסקינדער; /4:10 דעם טאג וואס דו ביסט געשטאנען פאר {dn יהוה} דיין {dn גאט} אין חורב, ווען {dn גאט} האט צו מיר געזאגט: זאמל איין צו מיר דאס פאלק, און איך וועל זיי לאזן הערן מיינע ווערטער, כדי זיי זאלן לערנען מורא צו האבן פאר מיר אלע טעג וואס זיי לעבן אויף דער ערד, און אויך זייערע קינדער זאלן זיי לערנען. /4:11 און איר האט גענענט, און האט זיך געשטעלט אונטערן בארג, און דער בארג האט געברענט מיט פייער ביזן הארצן פון הימל, מיט פינצטערניש, וואלקן, און נעבל. /4:12 און {dn גאט} האט צו אייך גערעדט פון מיטן פייער; א קול פון ווערטער האט איר געהערט, אבער א געשטאלט האט איר ניט געזען; בלויז א קול. /4:13 און ער האט אייך אנגעזאגט זיין בונד וואס ער האט אייך באפוילן צו טאן – די צען געבאט; און ער האט זיי אויפגעשריבן אויף צוויי שטיינערנע לוחות. /4:14 און מיר האט {dn גאט} באפוילן אין יענער צייט אייך צו לערנען חוקים און געזעצן, כדי איר זאלט זיי טאן אין דעם לאנד וואס איר גייט אריבער אהין, עס צו ארבן. /4:15 דרום זאלט איר זייער היטן אייער זעל – ווארום איר האט ניט געזען קיין געשטאלט אין דעם טאג וואס {dn גאט} האט גערעדט צו אייך אין חורב פון מיטן פייער – /4:16 אז איר זאלט ניט פארדארבן ווערן און אייך מאכן א געשניץ, די גלייכעניש פון א שום בילד, די געשטאלט פון א זכר אדער א נקבה, /4:17 די געשטאלט פון א שום בהמה וואס אויף דער ערד, די געשטאלט פון א שום געפליגלטן פויגל וואס פליט אין הימל, /4:18 די געשטאלט פון וואס נאר עס קריכט אויף דער ערד, די געשטאלט פון א שום פיש וואס אין וואסער אונטער דער ערד. /4:19 און אז דו וועסט אויפהייבן דיינע אויגן צום הימל, און זען די זון און די לבנה און די שטערן, דעם גאנצן חיל פון הימל, זאלסטו ניט אראפגעפירט ווערן, און זיך בוקן צו זיי, און דינען זיי, וואס {dn יהוה} דיין {dn גאט} האט זיי צוגעטיילט צו אלע פעלקער אונטערן גאנצן הימל. /4:20 אבער אייך האט {dn גאט} גענומען, און אייך ארויסגעצויגן פון דעם אייזנשמעלצאויוון, פון מצרים, אים צו זיין פאר אן ארבפאלק, אזוי ווי היינטיקן טאג. /4:21 און {dn גאט} האט געצערנט אויף מיר פון אייערטוועגן, און ער האט געשווארן אז איך זאל ניט אריבערגיין דעם ירדן, און ניט קומען אין דעם גוטן לאנד וואס {dn יהוה} דיין {dn גאט} גיט דיר פאר א נחלה. /4:22 ווארום איך שטארב אין דעם היגן לאנד; איך גיי ניט אריבער דעם ירדן, אבער איר וועט אריבערגיין, און וועט ארבן דאס דאזיקע גוטע לאנד. /4:23 היט אייך, איר זאלט ניט פארגעסן דעם בונד פון {dn יהוה} אייער {dn גאט}, וואס ער האט געשלאסן מיט אייך, און אייך מאכן א געשניץ, די געשטאלט פון וואס עס איז, וואס {dn יהוה} דיין {dn גאט} האט דיר פארווערטץ. /4:24 ווארום {dn יהוה} דיין {dn גאט} איז א פייער וואס פארצערט, א צערנדיקער {dn גאט}. 
/4:25 אז דו וועסט געבערן קינדער און קינדסקינדער, און איר וועט זיך עלטערן אין לאנד, און איר וועט פארדארבן ווערן, און וועט מאכן א געשניץ, א געשטאלט פון וואס עס איז, און איר וועט טאן וואס איז שלעכט אין די אויגן פון {dn יהוה} דיין {dn גאט}, אים צו דערצערענען, /4:26 מאך איך היינט הימל און ערד עדות קעגן אייך, אז אונטערגיין וועט איר גיך אונטערגיין פון דעם לאנד וואס איר גייט אריבער דעם ירדן אהין, עס צו ארבן; איר וועט ניט מאריך־ימים זיין דרינען, נייערט פארטיליקט וועט איר פארטיליקט ווערן. /4:27 און {dn גאט} וועט אייך צעשפרייטן צווישן די אומות, און איר וועט בלייבן געציילטע מענטשן צווישן די פעלקער, וואס {dn גאט} וועט אייך אהין אוועקפירן. /4:28 און איר וועט דארטן דינען געטער געמאכט פון א מענטשנס הענט, האלץ און שטיין, וואס ניט זיי זעען, און ניט זיי הערן, און ניט זיי עסן, און ניט זיי שמעקן. /4:29 און איר וועט זוכן פון דארטן {dn יהוה} אייער {dn גאט}; און וועסט אים געפינען, אז דו וועסט אים זוכן מיט דיין גאנצן הארצן, און מיט דיין גאנצער זעל. /4:30 אז דיך וועט צודריקן, און דיך וועלן טרעפן אלע די דאזיקע זאכן, אין סוף פון די טעג, וועסטו זיך אומקערן צו {dn יהוה} דיין {dn גאט}, און וועסט צוהערן צו זיין קול. /4:31 ווארום {dn יהוה} דיין {dn גאט} איז א דערבארימדיקער {dn גאט}; ער וועט דיך ניט פארלאזן און דיך ניט אומברענגען, און ער וועט ניט פארגעסן דעם בונד מיט דיינע עלטערן, וואס ער האט זיי געשווארן. 
/4:32 ווארום פרעג אקארשט נאך אויף די פריערדיקע טעג וואס זיינען געווען פאר דיר, פון זינט דעם טאג וואס {dn גאט} האט באשאפן א מענטשן אויף דער ערד, און פון עק הימל ביז עק הימל, אויב עס איז ווען געשען אזוי ווי די דאזיקע גרויסע זאך, אדער אויב אזוי־וואס איז געהערט געווארן; /4:33 אויב א פאלק האט געהערט דעם קול פון {dn גאט} רעדן פון מיטן פייער, אזוי ווי דו האסט געהערט און איז געבליבן לעבן; /4:34 אדער אויב א {dn גאט} האט געפרוווט ארויסנעמען פאר זיך א פאלק פון צווישן אן אנדער פאלק, מיט פרוווונגען, מיט צייכנס, און מיט ווונדער, און מיט מלחמה, און מיט א שטארקער האנט, און מיט אן אויסגעשטרעקטן ארעם, און מיט גרויסע שרעקן, אזוי ווי אלץ וואס {dn יהוה} אייער {dn גאט} האט געטאן פון אייערטוועגן אין מצרים פאר דיינע אויגן. /4:35 דיר איז עס באוויזן געווארן, כדי זאלסט וויסן אז {dn יהוה}, ער איז {dn גאט}; מער חוץ אים איז ניטא. /4:36 פון הימל האט ער דיך געלאזט הערן זיין קול, כדי דיך צו לערנען, און אויף דער ערד האט ער דיר באוויזן זיין גרויס פייער, און זיינע ווערטער האסטו ט פון מיטן פייער. /4:37 און דערפאר וואס ער האט ליב געהאט דיינע עלטערן, האט ער אויסדערוויילט זייער זאמען נאך זיי, און האט דיך ארויסגעצויגן מיט זיין אנגעזיכט, מיט זיין גרויס שטארקייט, פון מצרים, /4:38 צו פארטרייבן פון פאר דיר פעלקער גרעסער און מאכטיקער פון דיר, דיך צו ברענגען כדי דיר צו געבן זייער לאנד פאר א נחלה, אזוי ווי היינטיקן טאג. /4:39 און זאלסט וויסן היינט, און ארייננעמען אין דיין הארצן, אז {dn יהוה}, ער איז {dn גאט} אין הימל אויבן, און אויף דער ערד אונטן; מער איז ניטא. /4:40 און זאלסט היטן זיינע געזעצן און זיינע געבאט, וואס איך געביט דיר היינט, כדי עס זאל גוט זיין דיר און דיינע קינדער נאך דיר, און כדי זאלסט מאריך־ימים זיין אויף דער ערד וואס {dn יהוה} דיין {dn גאט} גיט דיר, שטענדיק. 
/4:41 דענצמאל האט משה אפגעשיידט דריי שטעט אויף יענער זייט ירדן צו זונאויפגאנג, /4:42 אויף צו אנטלויפן אהין, פאר דעם טויטשלעגער וואס הרגעט זיין חבר אן א כיוון, און ער איז אים ניט געווען א שונא פון נעכטן־אייערנעכטן; אז ווען ער וועט אנטלויפן אין איינער פון די דאזיקע שטעט, זאל ער בלייבן לעבן: /4:43 בצר אין מדבר, אין דעם פלאכלאנד, פאר די ראובנים, און ראמות אין גלעד, פאר די גדים, און גולן אין בשן, פאר די מנשים. 
/4:44 און דאס איז די תורה וואס משה האט געלייגט פאר די קינדער פון ישראל; דאס זיינען די אנזאגן און די חוקים און די געזעצן וואס משה האט גערעדט צו די קינדער פון ישראל, /4:45 ווען זיי זיינען ארויסגעגאנגען פון מצרים; /4:46 אויף יענער זייט ירדן, אין טאל אקעגן בית־פעור, אין לאנד פון סיחון דעם מלך פון אמורי, וואס איז געזעסן אין חשבון, דעם וואס משה און די קינדער פון ישראל האבן געשלאגן, ווען זיי זיינען ארויסגעגאנגען פון מצרים; /4:47 און זיי האבן געארבט זיין לאנד, און דאס לאנד פון עוג דעם מלך פון בשן – די צוויי מלכים פון אמורי וואס אויף יענער זייט ירדן צו זונאויפגאנג; /4:48 פון ערוער וואס ביים ברעג טאל ארנון, און ביזן בארג שיאון – דאס איז חרמון – /4:49 און דעם גאנצן פלוין פון יענער זייט ירדן צו מזרח, און ביז דעם ים פון פלוין, אונטער די אראפגאנגען פון פסגה.
 
/5:1 און משה האט צונויפגערופן גאנץ ישראל, און האט צו זיי געזאגט: הער, ישראל, די חוקים און די געזעצן וואס איך רעד היינט אין דיינע אויערן, און איר זאלט זיי לערנען, און היטן זיי צו טאן. /5:2 {dn יהוה} אונדזער {dn גאט} האט געשלאסן א בונד מיט אונדז אין חורב. /5:3 ניט מיט אונדזערע עלטערן האט {dn גאט} געשלאסן דעם דאזיקן בונד, נייערט מיט אונדז, מיר, אט די וואס זיינען דא היינט אלע לעבעדיקע. /5:4 פנים אל פנים האט {dn גאט} גערעדט מיט אייך אויפן בארג, פון מיטן פייער. /5:5 איך בין געשטאנען צווישן {dn גאט} און צווישן אייך אין יענער שעה, אייך איבערצוגעבן דאס ווארט פון {dn גאט}; – ווארום איר האט מורא געהאט פארן פייער, און איר זייט ניט ארויפגעגאנגען אויפן בארג – אזוי צו זאגן: 
/5:6 איך בין {dn יהוה} דיין {dn גאט}, וואס האב דיך ארויסגעצויגן פון לאנד מצרים, פון דעם הויז פון קנעכטשאפט. 
/5:7 זאלסט ניט האבן אנדערע געטער פאר מיין פנים. /5:8 זאלסט דיר ניט מאכן א געשניץ, א שום געשטאלט, פון וואס אין הימל אויבן, אדער וואס אויף דער ערד אונטן, אדער וואס אין וואסער אונטער דער ערד. /5:9 זאלסט זיך ניט בוקן צו זיי, און זאלסט זיי ניט דינען, ווארום איך {dn יהוה} דיין {dn גאט} בין א צערנדיקער {dn גאט}, וואס רעכן זיך פאר דער זינד פון די פאטערס מיט די קינדער, און מיטן דריטן און מיטן פירטן דור פון די וואס האבן מיך פיינט, /5:10 און טו חסד מיטן טויזנטסטן גליד פון די וואס האבן מיך ליב, און פון די וואס היטן מיינע געבאט. 
/5:11 זאלסט ניט ארויפברענגען דעם נאמען פון {dn יהוה} דיין {dn גאט} צום פאלשן, ווארום {dn יהוה} שענקט ניט דעם וואס ברענגט ארויף זיין נאמען צום פאלשן. 
/5:12 היט דעם טאג פון שבת אים צו האלטן הייליק, אזוי ווי {dn יהוה} דיין {dn גאט} האט דיר באפוילן. /5:13 זעקס טעג זאלסטו ארבעטן, און טאן אלע דיינע מלאכות; /5:14 אבער דער זיבעטער טאג איז שבת צו {dn יהוה} דיין {dn גאט}, זאלסטו ניט טאן קיין מלאכה, דו, און דיין זון, און דיין טאכטער, און דיין קנעכט, און דיין דינסט, און דיין אקס, און דיין אייזל, און אלע דיינע בהמות, און דער פרעמדער וואס אין דיינע טויערן; כדי דיין קנעכט און דיין דינסט זאלן רוען אזוי ווי דו. /5:15 און זאלסט געדענקען אז א קנעכט ביסטו געווען אין לאנד מצרים, און {dn יהוה} דיין {dn גאט} האט דיך ארויסגעצויגן פון דארטן מיט א שטארקער האנט און מיט אן אויסגעשטרעקטן ארעם; דרום האט {dn יהוה} דיין {dn גאט} דיר באפוילן צו מאכן דעם טאג פון שבת. 
/5:16 האלט אין כבוד דיין פאטער און דיין מוטער, אזוי ווי {dn יהוה} דיין {dn גאט} האט דיר באפוילן, כדי דיינע טעג זאלן זיך לענגערן, און כדי דיר זאל גוט זיין, אויף דער ערד וואס {dn יהוה} דיין {dn גאט} גיט דיר.
/5:17 זאלסט ניט הרגען. און זאלסט ניט מזנה זיין. און זאלסט ניט גנבען. און זאלסט ניט זאגן אויף דיין חבר פאלשע עדות. 
/5:18 און זאלסט ניט גלוסטן דיין חברס ווייב, און זאלסט ניט באגערן דיין חברס הויז, זיין פעלד, אדער זיין קנעכט, אדער זיין דינסט, זיין אקס, אדער זיין אייזל, אדער וואס נאר עס איז דיין חברס. 
/5:19 די דאזיקע ווערטער האט {dn גאט} גערעדט צו אייער גאנצער איינזאמלונג אויפן בארג, פון מיטן פייער, וואלקן, און נעבל, אויף א הויכן קול – און ניט מער; און ער האט זיי אויפגעשריבן אויף צוויי שטיינערנע לוחות, און האט זיי מיר געגעבן. 
/5:20 און עס איז געווען, ווי איר האט געהערט דעם קול פון מיטן דער פינצטערניש, און דער בארג האט געברענט אין פייער, אזוי האט איר גענענט צו מיר, אלע הויפטלייט פון אייערע שבטים, און אייערע עלטסטע, /5:21 און איר האט צו מיר געזאגט: זע, {dn יהוה} אונדזער {dn גאט} האט אונדז באוויזן זיין פראכט און זיין גרויסקייט, און מיר האבן געהערט זיין קול פון מיטן פייער. היינטיקן טאג האבן מיר געזען, ווי {dn גאט} רעדט מיט א מענטשן און ער בלייבט לעבן. /5:22 און אצונד, נאך וואס זאלן מיר שטארבן? ווארום דאס דאזיקע גרויסע פייער וועט אונדז פארצערן; אויב מיר הערן נאך ווייטער דעם קול פון {dn יהוה} אונדזער {dn גאט}, וועלן מיר שטארבן. /5:23 ווארום וואסער גאר באשעפעניש איז דא, וואס האט געהערט דעם קול פון לעבעדיקן {dn גאט} רעדן פון מיטן פייער, אזוי ווי מיר, און איז געבליבן לעבן? /5:24 גענען דו, און הער אלץ וואס {dn יהוה} אונדזער {dn גאט} וועט זאגן, און דו וועסט רעדן צו אונדז אלץ וואס {dn יהוה} אונדזער {dn גאט} וועט רעדן צו דיר, און מיר וועלן הערן און טאן. 
/5:25 און {dn גאט} האט צוגעהערט דעם קול פון אייערע ווערטער, ווען איר האט גערעדט צו מיר, און {dn גאט} האט צו מיר געזאגט: איך האב צוגעהערט דעם קול פון די ווערטער פון דעם דאזיקן פאלק, וואס זיי האבן צו דיר גערעדט; /5:26 גוט איז אלץ וואס זיי האבן גערעדט. הלוואי זאל ביי זיי זיין דאס דאזיקע הארץ זייערס אלע טעג, מורא צו האבן פאר מיר, און צו היטן אלע מיינע געבאט, כדי עס זאל גוט זיין זיי און זייערע קינדער אויף אייביק. /5:27 גיי זאג צו זיי: קערט אייך אום צו אייערע געצעלטן. /5:28 און דו שטיי דא מיט מיר, און איך וועל דיר זאגן אלדאס געבאט און די חוקים און די געזעצן וואס דו זאלסט זיי לערנען, אז זיי זאלן טאן אין דעם לאנד וואס איך גיב זיי, עס צו ארבן. /5:29 און איר זאלט היטן צו טאן אזוי ווי {dn יהוה} אייער {dn גאט} האט אייך באפוילן, איר זאלט אייך ניט אפקערן רעכטס אדער לינקס. /5:30 אויף אלדעם וועג וואס {dn יהוה} אייער {dn גאט} האט אייך באפוילן, זאלט איר גיין, כדי איר זאלט לעבן, און אייך זאל גוט זיין, און איר זאלט מאריך־ימים זיין אין דעם לאנד וואס איר וועט ארבן.

/6:1 און דאס איז דאס געבאט, די חוקים, און די געזעצן, וואס {dn יהוה} אייער {dn גאט} האט באפוילן אייך צו לערנען, אויף צו טאן אין דעם לאנד וואס איר גייט אריבער אהין, עס צו ארבן; /6:2 כדי זאלסט מורא האבן פאר {dn יהוה} דיין {dn גאט}, צו היטן אלע זיינע געזעצן און זיינע געבאט וואס איך געביט דיר, דו, און דיין זון, און דיין זונס זון, אלע טעג פון דיין לעבן, און כדי דיינע טעג זאלן זיך לענגערן. /6:3 און זאלסט הערן, ישראל, און היטן צו טאן, כדי דיר זאל גוט זיין, און כדי איר זאלט אייך מערן זייער, אזוי ווי {dn יהוה} דער {dn גאט} פון דיינע עלטערן האט דיר צוגעזאגט – א לאנד וואס פליסט מיט מילך און האניק. 
/6:4 הער, ישראל: {dn יהוה} אונדזער {dn גאט}, {dn יהוה} איז איינער. /6:5 און זאלסט ליב האבן {dn יהוה} דיין {dn גאט} מיט דיין גאנצן הארצן, און מיט דיין גאנצער זעל, און מיט דיין גאנצן כוח. /6:6 און די דאזיקע ווערטער וואס איך באפעל דיר היינט, זאלן זיין אין דיין הארצן; /6:7 און זאלסט זיי איינשארפן דיינע קינדער, און זאלסט רעדן פון זיי ווען דו זיצסט אין דיין הויז, און ווען דו גייסט אין וועג, און ווען דו לייגסט זיך, און ווען דו שטייסט אויף. /6:8 און זאלסט זיי אנבינדן פאר א צייכן אויף דיין האנט, און זיי זאלן זיין פאר א שטערנבאנד צווישן דיינע אויגן. /6:9 און זאלסט זיי אויפשרייבן אויף די ביישטידלעך פון דיין הויז, און אויף דיינע טויערן. 
/6:10 און עס וועט זיין, אז {dn יהוה} דיין {dn גאט} וועט דיך ברענגען אין דעם לאנד וואס ער האט געשווארן צו דיינע עלטערן, צו אברהמען, צו יצחקן, און צו יעקבן, דיר צו געבן – גרויסע און שיינע שטעט, וואס דו האסט ניט געבויט, /6:11 און הייזער פול מיט כל־טוב, וואס דו האסט ניט אנגעפילט, און אויסגעהאקטע ברונעמער, וואס דו האסט ניט אויסגעהאקט, וויינגערטנער און איילבערטגערטנער, וואס דו האסט ניט געפלאנצט, און דו וועסט עסן און זאט זיין, /6:12 היט דיך, זאלסט ניט פארגעסן אן {dn יהוה}, וואס האט דיך ארויסגעצויגן פון לאנד מצרים, פון דעם הויז פון קנעכטשאפט. /6:13 פאר {dn יהוה} דיין {dn גאט} זאלסטו מורא האבן, און אים זאלסטו דינען, און ביי זיין נאמען זאלסטו שווערן. /6:14 איר זאלט ניט גיין נאך פרעמדע געטער, פון די געטער פון די פעלקער וואס ארום אייך; /6:15 ווארום א צערנדיקער {dn גאט} איז {dn יהוה} דיין {dn גאט} צווישן דיר; טאמער וועט גרימען דער צארן פון {dn יהוה} דיין {dn גאט} אויף דיר, און ער וועט דיך פארטיליקן פון דעם געזיכט פון דער ערד. 
/6:16 איר זאלט ניט פרווון {dn יהוה} אייער {dn גאט}, אזוי ווי איר האט אים געפרוווט אין מסה. /6:17 היטן זאלט איר היטן די געבאט פון {dn יהוה} אייער {dn גאט}, און זיינע אנזאגן און זיינע געזעצן, וואס ער האט דיר באפוילן. /6:18 און זאלסט טאן וואס איז רעכטפארטיק און גוט אין די אויגן פון {dn גאט}, כדי דיר זאל גוט זיין, און זאלסט קומען און ארבן דאס גוטע לאנד וואס {dn גאט} האט צוגעשווארן דיינע עלטערן, /6:19 ארויסשטויסנדיק אלע דיינע פיינט פון פאר דיר, אזוי ווי {dn גאט} האט גערעדט. 
/6:20 אז דיין זון וועט דיך שפעטער אהין פרעגן, אזוי צו זאגן: וואס זיינען דאס פאר אנזאגן און חוקים און געזעצן, וואס {dn יהוה} אונדזער {dn גאט} האט אייך באפוילן? /6:21 זאלסטו זאגן צו דיין זון: קנעכט זיינען מיר געווען ביי פרעהן אין מצרים, און {dn גאט} האט אונדז ארויסגעצויגן פון מצרים מיט א שטארקער האנט. /6:22 און {dn גאט} האט געטאן צייכנס און גרויסע און בייזע ווונדער אין מצרים, אויף פרעהן און אויף זיין גאנצן הויז, פאר אונדזערע אויגן. /6:23 און אונדז האט ער ארויסגעצויגן פון דארטן, כדי אונדז צו ברענגען, אונדז צו געבן דאס לאנד וואס ער האט צוגעשווארן אונדזערע עלטערן. /6:24 און {dn גאט} האט אונדז באפוילן צו טאן אלע די דאזיקע געזעצן, מורא צו האבן פאר {dn יהוה} אונדזער {dn גאט}, כדי אונדז זאל גוט זיין אלע טעג, כדי אונדז צו לאזן לעבן, אזוי ווי היינטיקן טאג. /6:25 און א גערעכטיקייט וועט עס זיין פון אונדז פאר {dn יהוה} אונדזער {dn גאט}, אויב מיר וועלן היטן צו טאן אלדאס דאזיקע געבאט, אזוי ווי ער האט אונדז געבאטן.
/7:1 אז {dn יהוה} דיין {dn גאט} וועט דיך ברענגען אין דעם לאנד וואס דו קומסט אהין, עס צו ארבן, און וועט ארויסווארפן פון פאר דיר פיל פעלקער, דעם חתי, און דעם גרגשי, און דעם אמורי, און דעם כנעני, און דעם פרזי, און דעם חוי, און דעם יבוסי, זיבן פעלקער גרעסערע און שטארקערע פון דיר; /7:2 און {dn יהוה} דיין {dn גאט} וועט זיי איבערגעבן צו דיר, און וועסט זיי שלאגן; זאלסטו פארוויסטן זיי פארוויסטן. זאלסט זיי ניט שליסן א בודן, און זאלסט זיי ניט לייטזעליקן. /7:3 און זאלסט זיך ניט מתחתן זיין מיט זיי; דיין טאכטער זאלסטו ניט געבן צו זיין זון, און זיין טאכטער זאלסטו ניט נעמען פאר דיין זון. /7:4 ווארום ער וועט אפקערן דיין זון פון הינטער מיר, און זיי וועלן דינען פרעמדע געטער, און דער צארן פון {dn יהוה} וועט גרימען אויף אייך, און ער וועט דיך גיך פארטיליקן. /7:5 נייערט אזוי זאלט איר טאן צו זיי: זייערע מזבחות זאלט איר איינווארפן, און זייערע זיילשטיינער זאלט איר צעברעכן, און זייערע געצנביימער זאלט איר אפהאקן, און זייערע געשניצטע בילדער זאלט איר פארברענען אין פייער. /7:6 ווארום א הייליק פאלק ביסטו ביי {dn יהוה} דיין {dn גאט}; דיך האט {dn יהוה} דיין {dn גאט} אויסדערוויילט אים צו זיין פאר אן אייגן פאלק, פון אלע פעלקער וואס אויפן געזיכט פון דער ערד. /7:7 ניט ווייל איר זייט מער פון אלע פעלקער, האט {dn גאט} געגלוסט צו אייך און אייך אויסדערוויילט; ווארום איר זייט דאס ווינציקסטע פון אלע פעלקער. /7:8 נייערט ווייל {dn גאט} האט אייך ליב, און ווייל ער היט די שבועה וואס ער האט געשווארן אייערע עלטערן, האט אייך {dn גאט} ארויסגעצויגן מיט א שטארקער האנט, און האט דיך אויסגעלייזט פון דעם הויז פון קנעכטשאפט, פון דער האנט פון פרעה דעם מלך פון מצרים. /7:9 דרום זאלסטו וויסן זיין אז {dn יהוה} דיין {dn גאט}, ער איז {dn גאט}, דער געטרייער {dn גאט} וואס היט דעם בונד און די גענאד צו די וואס האבן אים ליב, און צו די וואס היטן זיינע געבאט, ביז טויזנט דורות, /7:10 און באצאלט זיינע פיינט אין זייער פנים, זיי אונטערצוברענגען; ער לייגט ניט אף זיין פיינט, אין זיין פנים באצאלט ער אים. /7:11 דרום זאלסטו היטן דאס געבאט און די חוקים אונד די געזעצן וואס איך באפעל דיר היינט זיי צו טאן.
עקב
/7:12 און עס וועט זיין, דערפאר וואס איר וועט צוהערן די דאזיקע געזעצן, און וועט היטן און זיי טאן, וועט {dn יהוה} דיין {dn גאט} דיר היטן דעם בונד און די גענאד וואס ער האט געשווארן דיינע עלטערן. /7:13 און ער וועט דיך ליב האבן, און וועט דיך בענטשן, און דיך מערן, און ער וועט בענטשן די פרוכט פון דיין לייב, און די פרוכט פון דיין ערד, דיין תבואה, און דיין וויין, און דיין אייל, די געבורט פון דיינע רינדער, און די פרוכפערונג פון דיינע שאף, אויף דער ערד וואס ער האט געשווארן דיינע עלטערן דיר צו געבן. /7:14 וועסט זיין געבענטשטער פון אלע פעלקער; עס וועט ניט זיין אן עקר אדער אן עקרה צווישן דיר אדער צווישן דיינע בהמות. /7:15 און {dn גאט} וועט אפטאן פון דיר יעטוועדער קראנקשאפט, און אלע בייזע ווייטאקן פון מצרים וואס דו קענסט זיי, וועט ער ניט ארויפטאן אויף דיר, נייערט ער וועט זיי געבן אויף אלע דיינע שונאים. 
/7:16 און זאלסט פארצערן אלע אומות וואס {dn יהוה} דיין {dn גאט} גיט דיר; דיין אויג זאל זיך ניט דערבארימען אויף זיי; און זאלסט ניט דינען זייערע געטער, ווארום דאס וועט דיר זיין א שטרויכלונג. /7:17 טאמער וועסטו זאגן אין דיין הארצן: די דאזיקע פעלקער זיינען מער פון מיר, ווי אזוי וועל איך זיי קענען פארטרייבן? /7:18 זאלסטו ניט מורא האבן פאר זיי; געדענקען זאלסטו געדענקען וואס {dn יהוה} דיין {dn גאט} האט געטאן צו פרעהן און צו גאנץ מצרים; /7:19 די גרויסע פרוווונגען וואס דיינע אויגן האבן געזען, און די צייכנס און די ווונדער, און די שטארקע האנט, און דעם אויסגעשטרעקטן ארעם, מיט וואס {dn יהוה} דיין {dn גאט} האט דיך ארויסגעצויגן; אזוי וועט {dn יהוה} דיין {dn גאט} טאן צו אלע אומות וואס דו האסט מורא פאר זיי. /7:20 און אויך די הארנבין וועט {dn יהוה} דיין {dn גאט} אנשיקן אויף זיי, ביז עס וועלן אונטערגיין די וואס זיינען געבליבן, און וואס האבן זיך באהאלטן פאר דיר. /7:21 זאלסט זיך ניט שרעקן פאר זיי, ווארום {dn יהוה} דיין {dn גאט} איז צווישן דיר, א גרויסער און א פארכטיקער {dn גאט}. /7:22 און {dn יהוה} דיין {dn גאט} וועט ארויסווארפן די דאזיקע פעלקער פון פאר דיר ביסלעך־ביסלעכווייז; טארסט זיי ניט פארטיליקן אויף גיך, כדי די חיה פון פעלד זאל זיך ניט מערן אויף דיר. /7:23 און {dn יהוה} דיין {dn גאט} וועט זיי איבערגעבן צו דיר, און וועט זיי פארטומלען א גרויס פארטומלעניש, ביז זיי וועלן פארטיליקט ווערן. /7:24 און ער וועט געבן זייערע מלכים אין דיין האנט, און וועסט אונטערברענגען זייער נאמען פון אונטערן הימל; קיינער וועט ניט באשטיין פאר דיר, ביז דו וועסט זיי פארטיליקן. /7:25 זייערע געשניצטע געטער זאלט איר פארברענען אין פייער; זאלסט ניט גלוסטן דאס זילבער און דאס גאלד אויף זיי, און צונעמען פאר זיך, כדי זאלסט ניט געשטרויכלט ווערן דורך דעם; ווארום אן אומווערדיקייט ביי {dn יהוה} דיין {dn גאט} איז דאס. /7:26 און זאלסט ניט אריינברענגען אן אומווערדיקייט אין דיין הויז, און ווערן חרם אזוי ווי דאס; מיאוסן זאלסטו זיך מיאוסן מיט דעם, און פאראומווערדיקן זאלסטו עס פאראומווערדיקן, ווארום חרם איז דאס.
 
/8:1 אלדאס געבאט וואס איך געביט דיר היינט, זאלט איר היטן צו טאן, כדי איר זאלט לעבן, און זיך מערן, און קומען און ארבן דאס לאנד וואס {dn גאט} האט צוגעשווארן אייערע עלטערן. /8:2 און זאלסט געדענקען דעם גאנצן וועג וואס {dn יהוה} דיין {dn גאט} האט דיך געפירט זינט פערציק יאר דורכן מדבר, כדי דיך צו פייניקן, דיך צו פרווון, צו וויסן וואס ביי דיר אין הארצן, אויב דו וועסט היטן זיינע געבאט אדער ניט. /8:3 און ער האט דיך געפייניקט, און דיך אויסגעהונגערט, און דיך געשפייזט מיט מן, וואס ניט דו האסט דערפון געוווסט, ניט דיינע עלטערן האבן געוווסט; כדי דיך צו לאזן וויסן אז ניט אויף ברויט אליין לעבט דער מענטש, נאר אויף אלץ וואס קומט ארויס פון גאטס מויל לעבט דער מענטש. /8:4 דיין קלייד איז ניט אפגעטראגן געווארן אויף דיר, און דיין פוס איז ניט אויפגעלאפן, דורך די פערציק יאר. /8:5 דרום זאלסטו וויסן אין דיין הארצן, אז אזוי ווי א מאן שטראפט זיין קינד, שטראפט דיך {dn יהוה} דיין {dn גאט}. /8:6 און זאלסט היטן די געבאט פון {dn יהוה} דיין {dn גאט}, צו גיין אין זיינע וועגן, און מורא צו האבן פאר אים. /8:7 ווארום {dn יהוה} דיין {dn גאט} ברענגט דיך אין א גוטן לאנד, א לאנד פון בעכן וואסער, קוואלן, און טיפענישן, וואס גייען ארויס אויף בארג און טאל; /8:8 א לאנד פון ווייץ, און גערשט, און וויינשטאקן, און פייגן, און מילגרוימען; א לאנד פון איילבערטן און האניק; /8:9 א לאנד וואס ניט אין ארימקייט וועסטו דרינען עסן ברויט, וואס דיר וועט גארנישט פעלן דרינען; א לאנד וואס אירע שטיינער זיינען אייזן, און פון אירע בערג וועסטו האקן קופער. /8:10 און וועסט עסן און וועסט זאט זיין, און וועסט לויבן {dn יהוה} דיין {dn גאט}, פאר דעם גוטן לאנד וואס ער האט דיר געגעבן. /8:11 היט דיך, זאלסט ניט פארגעסן אן {dn יהוה} דיין {dn גאט}, ניט צו היטן זיינע געבאט און זיינע געזעצן און זיינע חוקים וואס איך באפעל דיר היינט. /8:12 טאמער, אז דו וועסט עסן און וועסט זאט זיין, און וועסט בויען שיינע הייזער, און באוווינען; /8:13 און דיינע רינדער און דיינע שאף וועלן זיך מערן, און זילבער און גאלד וועט זיך ביי דיר מערן, און אלץ וואס דו האסט וועט זיך מערן; /8:14 וועט זיך דערהייבן דיין הארץ, און וועסט פארגעסן אן {dn יהוה} דיין {dn גאט} וואס האט דיך ארויסגעצויגן פון לאנד מצרים, פון דעם הויז פון קנעכטשאפט; /8:15 וואס האט דיך געפירט דורך דעם גרויסן און מוראדיקן מדבר, דורך פייערדיקע שלאנגען און שקארפיאנען, און א דארשטעניש וואס אן וואסער; וואס האט דיר ארויסגעצויגן וואסער פון קיזלשטיין; /8:16 וואס האט דיך געשפייזט אין דער מדבר מיט מן, וואס דיינע עלטערן האבן דערפון ניט געוווסט; כדי דיך צו פייניקן, און כדי דיך צו פרווון, דיך צו באגיטיקן אין דיין לעצט; /8:17 און וועסט זאגן אין דיין הארצן: מיין כוח און די מאכט פון מיין האנט האט מיר פארשאפט דעם דאזיקן פארמעג; /8:18 זאלסטו געדענקען {dn יהוה} דיין {dn גאט}, ווארום ער איז דער וואס גיט דיר כוח אנצושאפן פארמעג, כדי מקיים צו זיין זיין בונד וואס ער האט געשווארן דיינע עלטערן, אזוי ווי היינטיקן טאג. 
/8:19 און עס וועט זיין, אויב פארגעסן וועסטו פארגעסן אן {dn יהוה} דיין {dn גאט}, און וועסט גיין נאך פרעמדע געטער, און זיי דינען, און זיך בוקן צו זיי, ווארן איך אייך היינט, אז אונטערגיין וועט איר אונטערגיין. /8:20 אזוי ווי די פעלקער וואס {dn גאט} מאכט אונטערגיין פון פאר אייך, אזוי וועט איר אונטערגיין, דערפאר וואס איר האט ניט צוגעהערט צו דעם קול פון {dn יהוה} אייער {dn גאט}.

/9:1 הער, ישראל, דו גייסט היינט אריבער דעם ירדן צו קומען ארבן אומות גרעסערע און שטארקערע פון דיר, שטעט גרויסע און באפעסטיקטע ביז אין הימל, /9:2 א פאלק גרויס און הויך, זין פון די ענקים, וואס דו ווייסט און וואס דו האסט געהערט: ווער קען באשטיין פאר די זין פון ענק? /9:3 זאלסטו וויסן זיין היינט אז {dn יהוה} דיין {dn גאט}, ער איז דער וואס גייט אריבער דיר פארויס, א פייער וואס פארצערט; ער וועט זיי פארטיליקן, און ער וועט זיי מאכן אונטערטעניק פאר דיר, און וועסט זיי פארטרייבן, און וועסט זיי גיך אונטערברענגען, אזוי ווי {dn גאט} האט דיר צוגעזאגט. /9:4 זאלסט ניט זאגן אין דיין הארצן, ווען {dn יהוה} דיין {dn גאט} וועט זיי ארויסשטויסן פון פאר דיר, אזוי צו זאגן: פאר מיין גערעכטיקייט האט מיך {dn גאט} געבראכט צו ארבן דאס דאזיקע לאנד; ווען פאר דער שלעכטיקייט פון די דאזיקע פעלקער פארטרייבט זיי {dn גאט} פון פאר דיר. /9:5 ניט פאר דיין גערעכטיקייט, און פאר דער רעכטפארטיקייט פון דיין הארצן, קומסטו ארבן זייער לאנד, נייערט פאר דער שלעכטיקייט פון די דאזיקע פעלקער פארטרייבט זיי {dn יהוה} דיין {dn גאט} פון פאר דיר; און כדי מקיים צו זיין דעם צוזאג וואס {dn גאט} האט געשווארן צו דיינע עלטערן, צו אברהמען, צו יצחקן, און צו יעקבן. /9:6 און זאלסט וויסן זיין, אז ניט פאר דיין גערעכטיקייט גיט דיר {dn יהוה} דיין {dn גאט} דאס דאזיקע גוטע לאנד, עס צו ארבן; ווארום א הארטנעקיק פאלק ביסטו. 
/9:7 געדענק, זאלסט ניט פארגעסן, ווי דו האסט דערצערנט {dn יהוה} דיין {dn גאט} אין דער מדבר; פון דעם טאג אן וואס דו ביסט ארויסגעגאנגען פון לאנד מצרים, ביז אייער קומען צו דעם דאזיקן ארט, זייט איר ווידערשפעניקער געווען אקעגן {dn גאט}. /9:8 אויך אין חורב האט איר דערצערנט {dn גאט}, און {dn גאט} איז געווארן אויפגעבראכט אויף אייך, אייך צו פארטיליקן. /9:9 אז איך בין ארויפגעגאנגען אויפן בארג צו נעמען די שטיינערנע לוחות, די לוחות פון דעם בונד וואס {dn גאט} האט מיט אייך געשלאסן, בין איך געבליבן אויפן בארג פערציק טעג און פערציק נעכט; קיין ברויט האב איך ניט געגעסן, און קיין וואסער האב איך ניט געטרונקען. /9:10 און {dn גאט} האט מיר געגעבן די צוויי שטיינערנע לוחות געשריבן מיט גאטס פינגער, און אויף זיי איז געווען אזוי ווי אלע ווערטער וואס {dn גאט} האט מיט אייך גערעדט אויפן בארג פון מיטן פייער אין טאג פון דער איינזאמלונג. /9:11 און עס איז געווען צום סוף פון פערציק טעג און פערציק נעכט, האט מיר {dn גאט} געגעבן די צוויי שטיינערנע לוחות, די לוחות פון בונד. /9:12 און {dn גאט} האט צו מיר געזאגט: שטיי אויף, נידער אראפ אויף גיך פון דאנען, ווארום פארדארבן געווארן איז דיין פאלק וואס דו האסט ארויסגעצויגן פון מצרים; זיי האבן זיך גיך אפגעקערט פון דעם וועג וואס איך האב זיי באפוילן; זיי האבן זיך געמאכט א געגאסענעם געץ. /9:13 און {dn גאט} האט צו מיר געזאגט, אזוי צו זאגן: איך האב געזען דאס דאזיקע פאלק, ערשט א הארטנעקיק פאלק איז עס. /9:14 לאז אפ פון מיר, און איך וועל זיי פארטיליקן, און וועל אפמעקן זייער נאמען פון אונטערן הימל, און איך וועל דיך מאכן פאר א פאלק שטארקער און גרעסער פון אים. /9:15 האב איך זיך אומגעקערט און האב אראפגענידערט פון בארג, און דער בארג האט געברענט אין פייער; און די צוויי לוחות פון בונד זיינען געווען אויף מיינע ביידע הענט. /9:16 און איך האב געזען, ערשט איר האט געזינדיקט צו {dn יהוה} אייער {dn גאט}; איר האט אייך געמאכט א געגאסן קאלב; איר האט זיך גיך אפגעקערט פון דעם וועג וואס {dn גאט} האט אייך באפוילן. /9:17 האב איך אנגענומען די צוויי לוחות, און האב זיי אראפגעווארפן פון מיינע ביידע הענט, און האב זיי צעבראכן פאר אייערע אויגן. /9:18 און איך האב מיך אנידערגעווארפן פאר {dn גאט}, אזוי ווי דאס ערשטע מאל, פערציק טעג און פערציק נעכט; קיין ברויט האב איך ניט געגעסן, און קיין וואסער האב איך ניט געטרונקען; איבער אל אייער זינד וואס איר האט געזינדיקט, צו טאן וואס איז שלעכט אין די אויגן פון {dn גאט}, אים צו דערצערענען; /9:19 ווארום איך האב זיך געשראקן פאר דעם כעס און דעם גרימצארן וואס {dn גאט} האט אויף אייך געצערנט, אייך צו פארטיליקן. און {dn גאט} האט אויך דאס מאל צוגעהערט צו מיר. /9:20 אויך אויף אהרנען איז {dn גאט} זייער אויפגעבראכט געווארן, אים צו פארטיליקן, און איך האב מתפלל געווען אויך פאר אהרנען אין יענער שעה. /9:21 און אייער זינד, דאס קאלב וואס איר האט געמאכט, האב איך גענומען, און האב עס פארברענט אין פייער, און האב עס צעשטויסן, גוט צעמאלן, ביז וואנען עס איז געווען דין ווי שטויב; און איך האב אריינגעווארפן זיין שטויב אין דעם באך וואס נידערט אראפ פון בארג. – /9:22 אויך אין תבערה, און אין מסה, און אין קברות־התאוה, האט איר דערצערנט {dn גאט}. /9:23 און אז {dn גאט} האט אייך געשיקט פון קדש־ברנע, אזוי צו זאגן: גייט ארויף און ארבט דאס לאנד וואס איך האב אייך געגעבן, האט איר ווידערשפעניקט דעם מויל פון {dn יהוה} אייער {dn גאט}, און איר האט אים ניט געגלויבט, און ניט צוגעהערט צו זיין קול. /9:24 ווידערשפעניקער זייט איר געווען אקעגן {dn גאט} פון דעם טאג וואס איך קען אייך. – /9:25 אזוי האב איך מיך אנידערגעווארפן פאר {dn גאט} די פערציק טעג און די פערציק נעכט וואס איך האב מיך אנדיערגעווארפן, ווארום {dn גאט} האט גערעדט אייך צו פארטיליקן. /9:26 און איך האב מתפלל געווען צו {dn גאט}, און האב געזאגט: {dn גאט דו האר}, זאלסט ניט אומברענגען דיין פאלק און דיין ארב, וואס דו האסט אויסגעלייזט מיט דיין גרויסקייט, וואס דו האסט ארויסגעצויגן פון מצרים מיט א שטארקער האנט. /9:27 געדענק דיינע קנעכט, אברהם, יצחק, און יעקב; זאלסט זיך ניט אומקוקן אויף דער הארטקייט פון דעם דאזיקן פאלק, און אויף זיין שלעכטיקייט, און אויף זיין זינד; /9:28 כדי דאס לאנד וואס דו האסט אונדז ארויסגעצויגן פון דארטן, זאל ניט זאגן: ווייל {dn גאט} איז ניט ביכולת זיי צו ברענגען אין דעם לאנד וואס ער האט זיי צוגעזאגט, און ווייל ער האט זיי פיינט, דרום האט ער זיי ארויסגעצויגן זיי צו טייטן אין דער מדבר. /9:29 און זיי זיינען דאך דיין פאלק און דיין ארב, וואס דו האסט ארויסגעצויגן מיט דיין גרויס שטארקייט און מיט דיין אויסגעשטרעקטן ארעם.

/10:1 אין יענער צייט האט {dn גאט} צו מיר געזאגט: האק דיר אויס צוויי שטיינערנע לוחות אזוי ווי די ערשטע, און קום ארויף צו מיר אויפן בארג; און זאלסט דיר מאכן א הילצערנעם ארון. /10:2 און איך וועל אויפשרייבן אויף די לוחות די ווערטער וואס זיינען געווען אויף די ערשטע לוחות וואס דו האסט צעבראכן; און וועסט זיי אריינטאן אין דעם ארון. /10:3 האב איך געמאכט אן ארון פון שטים־האלץ; און איך האב אויסגעהאקט צוויי שטיינערנע לוחות אזוי ווי די ערשטע, און איך בין ארויפגעגאנגען אויפן בארג מיט די צוויי לוחות אין מיין האנט. /10:4 און ער האט אויפגעשריבן אויף די לוחות אזוי ווי דאס פריערדיקע געשריפטס: די צען געבאט וואס {dn גאט} האט צו אייך גערעדט אויפן בארג פון מיטן פייער, אין טאג פון דער איינזאמלונג; און {dn גאט} האט זיי מיר געגעבן. /10:5 און איך האב זיך אומגעקערט און האב אראפגענידערט פון בארג, און איך האב אריינגעטאן די לוחות אין דעם ארון וואס איך האב געמאכט, און זיי זיינען דארטן געבליבן, אזוי ווי {dn גאט} האט מיר באפוילן. – /10:6 און די קינדער פון ישראל האבן געצויגן פון בארות־בני-יעקן קיין מוסרה. דארטן איז אהרן געשטארבן, און איז דארטן באגראבן געווארן; און זיין זון אלעזר איז געווארן כהן אויף זיין ארט. /10:7 פון דארטן האבן זיי געצויגן קיין גודגוד, און פון גודגוד קיין יטבה, א לאנד פון בעכן וואסער. – /10:8 אין יענער צייט האט {dn גאט} אפגעשיידט דעם שבט לוי צו טראגן דעם ארון פון גאטס בונד, צו שטיין פאר {dn גאט}, אין צו באדינען, און צו בענטשן אין זיין נאמען, ביז אויף היינטיקן טאג. /10:9 דרום האט דער לוי ניט געקריגן קיין חלק און קיין נחלה מיט זיינע ברידער; {dn גאט} איז זיין נחלה, אזוי ווי {dn יהוה} דיין {dn גאט} האט אים צוגעזאגט. – /10:10 און איך בין געבליבן אויפן בארג אזוי ווי די פריערדיקע טעג, פערציק טעג און פערציק נעכט, און {dn גאט} האט אויך דאס מאל צוגעהערט צו מיר; {dn גאט} האט ניט געוואלט דיך אומברענגען. /10:11 און {dn גאט} האט צו מיר געזאגט: שטיי אויף, גיי, צו ציען פארויס פארן פאלק, כדי זיי זאלן קומען און ארבן דאס לאנד וואס איך האב געשווארן זייערע עלטערן זיי צו געבן. 
/10:12 און אצונד, ישראל, וואס פארלאנגט {dn יהוה} דיין {dn גאט} פון דיר? נאר בלויז מורא צו האבן פאר {dn יהוה} דיין {dn גאט}, צו גיין אין אלע זיינע וועגן, און אים ליב צו האבן, און צו דינען {dn יהוה} דיין {dn גאט} מיט דיין גאנצן הארצן, און מיט דיין גאנצער זעל; /10:13 צו היטן די געבאט פון {dn גאט} און זיינע געזעצן, וואס איך באפעל דיר היינט פון דיין טובה וועגן. /10:14 זע, צו {dn יהוה} דיין {dn גאט} געהערן די הימלען, און די הימלען פון די הימלען, און די ערד און אלץ וואס אויף איר. /10:15 נאר צו דיינע עלטערן האט {dn גאט} געגלוסט, זיי ליב צו האבן, און ער האט אויסדערוויילט זייער זאמען נאך זיי – אייך – פון אלע פעלקער, אזוי ווי היינטיקן טאג. /10:16 דרום זאלט איר באשניידן די פארהויט פון אייער הארצן, און אייער נאקן זאלט איר מער ניט הארט מאכן. /10:17 ווארום {dn יהוה} אייער {dn גאט}, ער איז דער {dn גאט} פון געטער, און דער האר פון הארן, דער גרויסער {dn גאט}, דער שטארקער, און דער פארכטיקער, וואס שוינט ניט קיין פנים, און נעמט ניט קיין שוחד. /10:18 ער טוט גערעכטיקייט דעם יתום און דער אלמנה, און האט ליב דעם פרעמדן, אים צו געבן ברויט און א קלייד. /10:19 און איר זאלט ליב האבן דעם פרעמדן, ווארום פרעמדע זייט איר געווען אין לאנד מצרים. /10:20 פאר {dn יהוה} דיין {dn גאט} זאלסטו מורא האבן, אים זאלסטו דינען, און אן אים זאלסטו זיך באהעפטן, און ביי זיין נאמען זאלסטו שווערן. /10:21 ער איז דיין לויב, און ער איז דיין {dn גאט}, וואס האט מיט דיר געטאן די דאזיקע גרויסע און פארכטיקע זאכן, וואס דיינע אויגן האבן געזען. /10:22 מיט זיבעציק נפשות האבן דיינע עלטערן גענידערט קיין מצרים, און אצונד האט {dn יהוה} דיין {dn גאט} דיך געמאכט אזוי ווי די שטערן פון הימל אין פילקייט.
/11:1 דרום זאלסטו ליב האבן {dn יהוה} דיין {dn גאט}, און היטן זיין היטונג, און זיינע חוקים און זיינע געזעצן און זיינע געבאט, אלע טעג. /11:2 און איר דארפט וויסן היינט, אז ניט מיט אייערע קינדער רעד איך, וואס האבן ניט געקענט און וואס האבן ניט געזען די שטראף פון {dn יהוה} אייער {dn גאט}, זיין גרויסקייט, און זיין שטארקע האנט, און זיין אויסגעשטרעקטן ארעם, /11:3 און זיינע צייכנס, און זיינע טוונגען וואס ער האט געטאן אין מצרים צו פרעה דעם מלך פון מצרים, און צו זיין גאנצן לאנד; /11:4 און וואס ער האט געטאן צו דעם חיל פון מצרים, צו זיינע פערד און צו זיינע רייטוועגן, וואס ער האט געמאכט פלייצן איבער זיי די וואסערן פון ים־סוף, ווען זיי האבן אייך נאכגעיאגט, און {dn גאט} האט זיי אונטערגעבראכט ביז אויף היינטיקן טאג; /11:5 און וואס ער האט געטאן מיט אייך אין מדבר, ביז איר זייט געקומען צו דעם דאזיקן ארט; /11:6 און וואס ער האט געטאן צו דתן און צו אבירם די זין פון אליאב דעם זון פון ראובן, וואס די ערד האט אויפגעמאכט איר מויל, און האט זיי איינגעשלונגען אין מיטן פון גאנץ ישראל, מיט זייערע הויזגעזינטן און זייערע געצעלטן, און דעם גאנצן באשטאנד וואס הינטער זיי; /11:7 נייערט אייערע אויגן האבן געזען אלדי גרויסע טואונג פון {dn גאט} וואס ער האט געטאן. /11:8 דרום זאלט איר היטן אלדאס געבאט וואס איך געביט אייך היינט, כדי איר זאלט זיין שטארק, און קומען און ארבן דאס לאנד וואס איר גייט אריבער אהין, עס צו ארבן; /11:9 און כדי איר זאלט מאריך־ימים זיין אויף דער ערד וואס {dn גאט} האט געשווארן אייערע עלטערן צו געבן זיי און זייער זאמען – א לאנד וואס פליסט מיט מילך און האניק. /11:10 ווארום דאס לאנד וואס דו קומסט אהין, עס צו ארבן, איז ניט ווי דאס לאנד מצרים, וואס איר זייט פון דארטן ארויסגעגאנגען, וואס אז דו האסט פארזייט דיין זאמען, האסטו באוועסערט מיט דיין פוס, אזוי ווי א גארטן פון גרינס. /11:11 נייערט דאס לאנד וואס איר גייט אריבער אהין, עס צו ארבן, איז א לאנד פון בערג און טאלן; פון רעגן פון הימל טרינקט עס וואסער; /11:12 א לאנד וואס {dn יהוה} דיין {dn גאט} זארגט זיך אום דעם; תמיד זיינען די אויגן פון {dn יהוה} דיין {dn גאט} דערויף פון אנהייב יאר ביז סוף יאר. 
/11:13 און עס וועט זיין, אויב צוהערן וועט איר צוהערן צו מיינע געבאט וואס איך געביט אייך היינט, ליב צו האבן {dn יהוה} אייער {dn גאט}, און אים צו דינען מיט אייער גאנצן הארצן, און מיט אייער גאנצער זעל, /11:14 וועל איך געבן דעם רעגן פון אייער לאנד אין זיין צייט, פרירעגן און שפעטרעגן, און וועסט איינזאמלען דיין תבואה, און דיין וויין, און דיין אייל. /11:15 און איך וועל געבן גראז אין דיין פעלד פאר דיין בהמה; און וועסט עסן און וועסט זאט זיין. /11:16 היט אייך, אייער הארץ זאל ניט איבערגערעדט ווערן, און איר וועט זיך אפקערן, און דינען פרעמדע געטער, און זיך בוקן צו זיי. /11:17 ווארום דער צארן פון {dn גאט} וועט גרימען אויף אייך, און ער וועט פארשפארן די הימלען, אז קיין רעגן זאל ניט זיין, און די ערד וועט ניט געבן איר פרוכט, און איר וועט גיך אונטערגיין פון דעם גוטן לאנד וואס {dn גאט} גיט אייך. 
/11:18 און איר זאלט אריינטאן מיינע דאזיקע ווערטער אין אייער הארצן, און אין אייער זעל, און איר זאלט זיי אנבינדן פאר א צייכן אויף אייער האנט, און זיי זאלן זיין פאר א שטערנבאנד צווישן אייערע אויגן. /11:19 און איר זאלט זיי לערנען אייערע קינדער, רעדנדיק דערפון ווען דו זיצסט אין דיין הויז, און ווען דו גייסט אין וועג, און ווען דו לייגסט זיך, און ווען דו שטייסט אויף. /11:20 און זאלסט זיי אויפשרייבן אויף די ביישטידלעך פון דיין הויז, און אויף דיינע טויערן; /11:21 כדי אייערע טעג און די טעג פון אייערע קינדער זאלן זיך מערן אויף דער ערד וואס {dn גאט} האט געשווארן אייערע עלטערן זיי צו געבן, אזוי ווי די טעג פון די הימלען איבער דער ערד. 
/11:22 ווארום אויב היטן וועט איר היטן אלדאס דאזיקע געבאט וואס איך געביט אייך עס צו טאן, ליב צו האבן {dn יהוה} אייער {dn גאט}, צו גיין אין אלע זיינע וועגן, און זיך צו באהעפטן אן אים, /11:23 וועט {dn גאט} פארטרייבן אלע די דאזיקע פעלקער פון פאר אייך, און איר וועט ארבן פעלקער גרעסערע און שטארקערע פון אייך. /11:24 איטלעכער ארט וואס אייער פוסטריט וועט דערויף טרעטן, וועט געהערן צו אייך, פון דעם מדבר און דעם לבנון, פון דעם טייך, דעם טייך פרת, און ביזן הינטערשטן ים, וועט זיין אייער געמארק. /11:25 קיינער וועט ניט באשטיין פאר אייך; {dn יהוה} אייער {dn גאט} וועט געבן אייער שרעק און אייער מורא אויף אלדעם לאנד וואס איר וועט טרעטן דערויף, אזוי ווי ער האט אייך צוגעזאגט.
ראה
/11:26 זע, איך לייג פאר אייך היינט א ברכה און א קללה; /11:27 די ברכה, אויב איר וועט צוהערן צו די געבאט פון {dn יהוה} אייער {dn גאט}, וואס איך געביט אייך היינט, /11:28 און די קללה, אויב איר וועט ניט צוהערן צו די געבאט פון {dn יהוה} אייער {dn גאט}, און איר וועט זיך אפקערן פון דעם וועג וואס איך באפעל אייך היינט, כדי צו גיין נאך פרעמדע געטער, וואס איר קענט ניט. /11:29 און עס וועט זיין, אז {dn יהוה} דיין {dn גאט} וועט דיך ברענגען אין דעם לאנד וואס דו קומסט אהין, עס צו ארבן, זאלסטו שטעלן די ברכה אויפן בארג גרזים, און די קללה אויפן בארג עיבל. /11:30 יא, זיי זיינען אויף יענער זייט ירדן הינטער דעם וועג צו זונאונטערגאנג צו, אין לאנד פון דעם כנעני וואס זיצט אין דעם פלוין, אקעגן גלגל, לעבן די אייכנביימער פון מורה. /11:31 ווארום איר גייט אריבער דעם ירדן צו קומען ארבן דאס לאנד וואס {dn יהוה} אייער {dn גאט} גיט אייך, און איר וועט עס ארבן, און זיך באזעצן דרינען; /11:32 זאלט איר היטן צו טאן אלע חוקים און געזעצן וואס איך לייג פאר אייך היינט.

/12:1 דאס זיינען די חוקים און די געזעצן וואס איר זאלט היטן צו טאן אין דעם לאנד וואס {dn יהוה} דער {dn גאט} פון דיינע עלטערן האט דיר געגעבן, עס צו ארבן, אלע טעג וואס איר לעבט אויף דער ערד. /12:2 אונטערברענגען זאלט איר אונטערברענגען אלע ערטער וואס די פעלקער וואס איר ירשעט זיי האבן דארטן געדינט זייערע געטער, אויף די הויכע בערג, און אויף די בערגלעך, און אונטער יעטוועדער צווייגהאפטיקן בוים. /12:3 און איר זאלט איינווארפן זייערע מזבכות, און צעברעכן זייערע זיילשטיינער, און זייערע געצנביימער זאלט איר פארברענען אין פייער, און זייערע געשניצטע געטער זאלט איר אפהאקן, און איר זאלט אונטערברענגען זייער נאמען פון יענעם ארט. /12:4 איר זאלט ניט טאן אזוי ווי זיי, צו {dn יהוה} אייער {dn גאט}. /12:5 נייערט צו דעם ארט וואס {dn יהוה} אייער {dn גאט} וועט אויסדערוויילן פון אלע אייערע שבטים צו טאן זיין נאמען דארטן – צו זיין רוונג זאלט איר אייך ווענדן, און אהין זאלט איר גיין. /12:6 און אהין זאלט איר ברענגען אייערע בראנדאפפער און אייערע שלאכטאפפער, און אייערע מעשרס, און די אפשיידונג פון אייער האנט, און אייערע נדרים, און אייערע פרייוויליקע גאבן, און די ערשטלינגען פון אייערע רינדער און אייערע שאף. /12:7 און איר זאלט דארטן עסן פאר {dn יהוה} אייער {dn גאט}, און זיך פרייען מיט דעם גאנצן אויפטו פון אייער האנט, איר און אייערע הויזגעזינטן, לויט ווי {dn יהוה} דיין {dn גאט} האט דיך געבענטשט. /12:8 איר זאלט ניט טאן אזוי ווי אלץ וואס מיר טוען דא היינט, איטלעכער אלץ וואס איז רעכטפארטיק אין זיינע אויגן; /12:9 ווארום איר זייט ביז אצונד ניט געקומען צו דער רו און צו דער ארבונג וואס {dn יהוה} דיין {dn גאט} גיט דיר. /12:10 אבער אז איר וועט אריבערגיין דעם ירדן, און איר וועט זיך באזעצן אין דעם לאנד וואס {dn יהוה} אייער {dn גאט} מאכט אייך ארבן, און ער וועט אייך בארוען פון אלע אייערע פיינט פון רונד ארום, און איר וועט זיצן אין זיכערקייט, /12:11 זאל זיין: דער ארט וואס {dn יהוה} אייער {dn גאט} וועט אים אויסדערוויילן צו מאכן רוען זיין נאמען דארטן, אהין זאלט איר ברענגען אלץ וואס איך באפעל אייך: אייערע בראנדאפפער און אייערע שלאכטאפפער, אייערע מעשרס, און די אפשיידונג פון אייער האנט, און אלע אייערע געקליבענע נדרים וואס איר וועט מנדר זיין צו {dn גאט}. /12:12 און איר זאלט זיך פרייען פאר {dn יהוה} אייער {dn גאט}, איר, און אייערע זין און אייערע טעכטער, און אייערע קנעכט און אייערע דינסטן, און דער לוי וואס אין אייערע טויערן; ווארום ער האט ניט קיין חלק און קיין נחלה ביי אייך. /12:13 היט דיך, זאלסט ניט אויפברענגען דיינע בראנדאפפער אין איטלעכן ארט וואס דו וועסט זען; /12:14 נייערט אין דעם ארט וואס {dn גאט} וועט אויסדערוויילן אין איינעם פון דיינע שבטים, דארטן זאלסטו אויפברענגען דיינע בראנדאפפער, און דארטן זאלסטו טאן אלץ וואס איך באפעל דיר. 
/12:15 אבער מעגסט וויפיל דיין הארץ געלוסט שלאכטן און עסן פלייש אין אלע דיינע טויערן, ווי נאך דער מזל־ברכה פון {dn יהוה} דיין {dn גאט} וואס ער האט דיר געגעבן; דער אומריינער אזוי ווי דער ריינער מעג עס עסן, אזוי ווי א הירש און ווי א הינד. /12:16 נאר דאס בלוט זאלט איר ניט עסן; אויף דער ערד זאלסטו עס אויסגיסן אזוי ווי וואסער. 
/12:17 טארסט ניט עסן אין דיינע טויערן דעם מעשר פון דיין תבואה און דיין וויין און דיין אייל, און די ערשטלינגען פון דיינע רינדער און דיינע שאף, און אלע נדרים וואס דו וועסט מנדר זיין, און דיינע פרייוויליקע גאבן, און די אפשיידונג פון דיין האנט; /12:18 נייערט פאר {dn יהוה} דיין {dn גאט} זאלסטו עס עסן, אין דעם ארט וואס {dn יהוה} דיין {dn גאט} וועט אים אויסדערוויילן, דו, און דיין זון און דיין טאכטער, און דיין קנעכט און דיין דינסט, און דער לוי וואס אין דיינע טויערן. און זאלסט זיך פרייען פאר {dn יהוה} דיין {dn גאט} מיט דעם גאנצן אויפטו פון דיין האנט. /12:19 היט דיך, זאלסט ניט פארלאזן דעם לוי, אלע טעג אויף דיין לאנד. 
/12:20 אז {dn יהוה} דיין {dn גאט} וועט דערברייטערן דיין געמארק, אזוי ווי ער האט דיר צוגעזאגט, און וועסט זאגן: «לאמיך עסן פלייש», ווייל דיין הארץ וועט געלוסטן צו עסן פלייש, מעגסטו עסן פלייש וויפיל דיין הארץ געלוסט. /12:21 אויב עס וועט זיין ווייט פון דיר דער ארט וואס {dn יהוה} דיין {dn גאט} וועט אויסדערוויילן צו טאן זיין נאמען דארטן, זאלסטו שלאכטן פון דיינע רינדער און פון דיינע שאף וואס {dn גאט} האט דיר געגעבן, אזוי ווי איך האב דיר באפוילן, און עסן אין דיינע טויערן וויפיל דיין הארץ געלוסט. /12:22 אבער ווי מע עסט א הירש און א הינד, אזוי זאלסטו עס עסן; דער אומריינער אין איינעם מיטן ריינעם מעג עס עסן. /12:23 נאר זיי פעסט ניט צו עסן דאס בלוט, ווארום דאס בלוט איז דאס לעבן, און טארסט ניט עסן דאס לעבן מיטן פלייש. /12:24 זאלסט עס ניט עסן; אויף דער ערד זאלסטו עס אויסגיסן אזוי ווי וואסער. /12:25 זאלסט עס ניט עסן, כדי עס זאל גוט זיין דיר און דיינע קינדער נאך דיר, אז דו וועסט טאן וואס איז רעכטפארטיק אין די אויגן פון {dn גאט}. 
/12:26 נאר דיינע געהייליקטע זאכן וואס וועלן זיין ביי דיר, און דיינע נדרים, זאלסטו נעמען און גיין צו דעם ארט וואס {dn גאט} וועט אויסדערוויילן; /12:27 און זאלסט מאכן דיינע בראנדאפפער, דאס פלייש און דאס בלוט, אויף דעם מזבח פון {dn יהוה} דיין {dn גאט}; און דאס בלוט פון דיינע שלאכטאפפער זאל אויסגעגאסן ווערן אויף דעם מזבח פון {dn גאט} דיין האר, און דאס פלייש זאלסטו עסן. /12:28 היט און זאלסט געהארכן אלע די דאזיקע ווערטער וואס איך באפעל דיר, כדי עס זאל גוט זיין דיר און דיינע קינדער נאך דיר ביז אייביק, אז דו וועסט טאן וואס איז גוט און רעכטפארטיק אין די אויגן פון {dn יהוה} דיין {dn גאט}. 
/12:29 אז {dn יהוה} דיין {dn גאט} וועט פארשניידן די פעלקער וואס דו קוסמט אהין, זיי צו פארטרייבן פון פאר דיר, און וועסט זיי ירשען, און זיך באזעצן אין זייער לאנד, /12:30 היט דיך, זאלסט ניט געשטרויכלט ווערן זיי נאכצוטאן, נאכדעם ווי זיי וועלן פארטיליקט ווערן פון פאר דיר, און זאלסט ניט נאכפרעגן נאך זייערע געטער, אזוי צו זאגן: ווי פלעגן די דאדאזיקע פעלקער דינען זייערע געטער? טא לאמיך אויך אזוי טאן. /12:31 זאלסט ניט טאן אזוי צו {dn יהוה} דיין {dn גאט}; ווארום יעטוועדער אומווערדיקייט פון {dn יהוה}, וואס ער האט פיינט, האבן זיי געטאן צו זייערע געטער; ווארום אפילו זייערע זין און זייערע טעכטער פארברענען זיי אין פייער צו זייערע געטער.

/13:1 אלדאס ווארט וואס איך באפעל אייך, דאס זאלט איר היטן צו טאן; זאלסט ניט צולייגן דערצו, און זאלסט ניט מינערן דערפון. 
/13:2 אז צווישן דיר וועט אויפשטיין א נביא, אדער א חלומער פון חלומות, און ער וועט דיר געבן א צייכן אדער א ווונדער – /13:3 און דער צייכן און דאס ווונדער וואס ער האט דיר פארויסגעזאגט, וועט אנקומען – אזוי צו זאגן: לאמיר גיין נאך פרעמדע געטער – וואס דו קענסט ניט – און לאמיר זיי דינען; /13:4 זאלסטו ניט צוהערן צו די ווערטער פון יענעם נביא, אדער יענעם חלומער פון חלומות, ווארום דאס פרוווט אייך {dn יהוה} אייער {dn גאט}, כדי צו וויסן אויב איר האט ליב {dn יהוה} אייער {dn גאט} מיט אייער גאנצן הארצן און מיט אייער גאנצער זעל. /13:5 נאך {dn יהוה} אייער {dn גאט} זאלט איר גיין, און פאר אים זאלט איר מורא האבן, און זיינע געבאט זאלט איר היטן, און צו זיין קול זאלט איר צוהערן, און אים זאלט איר דינען, און אן אים זאלט איר זיך באהעפטן. /13:6 און יענער נביא אדער יענער חלומער פון חלומות זאל געטייט ווערן, ווייל ער האט גערעדט אפקערונג קעגן {dn יהוה} אייער {dn גאט}, וואס האט אייך ארויסגעצויגן פון לאנד מצרים, און וואס האט דיך אויסגעלייזט פון דעם הויז פון קנעכטשאפט – כדי דיך אראפצופירן פון דעם וועג וואס {dn יהוה} דיין {dn גאט} האט דיר באפוילן צו גיין אין אים. און זאלסט אויסראמען דאס בייז פון צווישן דיר. 
/13:7 אז דיין ברודער, דער זון פון דיין מוטער, אדער דיין זון, אדער דיין טאכטער, אדער די ווייב פון דיין בוזעם, אדער דיין חבר, וואס איז אזוי ווי דיין אייגן זעל, וועט דיך אנרעדן אין פארבארגעניש, אזוי צו זאגן: לאמיר גיין און דינען פרעמדע געטער – וואס ניט דו האסט געקענט, ניט דיינע עלטערן; /13:8 פון די געטער פון די פעלקער וואס ארום אייך, פון די וואס זיינען נאנט צו דיר, אדער פון די וואס זיינען ווייט פון דיר, פון עק ערד ביז עק ערד – /13:9 זאלסטו ניט איינוויליקן צו אים, און ניט צוהערן צו אים, און דיין אויג זאל אים ניט שוינען, און זאלסט זיך ניט דערבארימען, און אים ניט פארדעקן. /13:10 נייערט הרגען זאלסטו אים הרגען; דיין האנט זאל זיין אויף אים די ערשטע אים צו טייטן, און דערנאך די האנט פון גאנצן פאלק. /13:11 און זאלסט אים פארווארפן מיט שטיינער, און ער זאל שטארבן, דערפאר וואס ער האט דיך געזוכט אראפצופירן פון {dn יהוה} דיין {dn גאט}, וואס האט דיך ארויסגעצויגן פון לאנד מצרים, פון דעם הויז פון קנעכטשאפט. /13:12 און גאנץ ישראל וועלן הערן און וועלן מורא האבן, און וועלן מער ניט טאן אזוי ווי די דאזיקע שלעכטע זאך צווישן דיר. 
/13:13 אז דו וועסט הערן אין איינער פון דיינע שטעט וואס {dn יהוה} דיין {dn גאט} גיט דיר, צו וווינען דארטן, אזוי צו זאגן: /13:14 עס זיינען ארויסגעטרעטן נידערטרעכטיקע לייט פון צווישן דיר, און האבן אראפגעפירט די באוווינער פון זייער שטאט, אזוי צו זאגן: לאמיר גיין און דינען פרעמדע געטער – וואס איר קענט ניט; /13:15 און וועסט נאכזוכן און אויספארשן און גוט נאכפרעגן, ערשט די זאך איז אמת ריכטיק, די דאזיקע אומווערדיקייט איז געטאן געווארן צווישן דיר, /13:16 זאלסטו שלאגן דערשלאגן די באוווינער פון דער דאזיקער שטאט מיטן שארף פון שווערד; פארוויסט זי – אלע וואס אין איר, און אירע בהמות, מיטן שארף פון שווערד. /13:17 און איר גאנצן זאקרויב זאלסטו צונויפקלייבן אין מיטן פון איר מארק, און פארברענען אין פייער די שטאט מיט איר גאנצן זאקרויב, אין גאנצן צו {dn יהוה} דיין {dn גאט}, און זי זאל זיין אן אייביקער חורבה־הויפן; זי זאל מער ניט אפגעבויט ווערן. /13:18 און קיין שום זאך פון דעם כרם זאל זיך ניט אנקלעפן אין דיין האנט, כדי {dn גאט} זאל זיך אפקערן פון זיין גרימצארן, און דיר שענקען דערבארימונג, און זיך דערבארימען אויף דיר, און דיך מערן, אזוי ווי ער האט געשווארן צו דיינע עלטערן; /13:19 אז דו וועסט צוהערן צו דעם קול פון {dn יהוה} דיין {dn גאט}, צו היטן אלע זיינע געבאט וואס איך געביט דיר היינט, צו טאן וואס איז רעכטפארטיק אין די אויגן פון {dn יהוה} דיין {dn גאט}.

/14:1 קינדער זייט איר צו {dn יהוה} אייער {dn גאט}; איר זאלט אייך ניט איינשניידן, און ניט מאכן א פליך צווישן אייערע אויגן, נאך א טויטן. /14:2 ווארום א הייליק פאלק ביסטו ביי {dn יהוה} דיין {dn גאט}, און דיך האט {dn גאט} אויסדערוויילט אים צו זיין פאר אן אייגן פאלק, פון אלע פעלקער וואס אויפן געזיכט פון דער ערד. 
/14:3 זאלסט ניט עסן קיין אומווערדיקייט. /14:4 דאס זיינען די בהמות וואס איר מעגט עסן: אן אקס, א שעפס, און א ציג, /14:5 א הינד, און א הירש, און א דאמהירש, און א שטיינבאק, און א גאזעל, און א ווילדציג, און א בארגשעפס. /14:6 און איטלעכע בהמה וואס איז באקלויט מיט קלויען, און זיי זיינען ביי איר צעשפאלטן אויף צוויי קלויען, וואס איז מעלה־גרה צווישן בהמות, זי מעגט איר עסן. /14:7 אבער די דאזיקע טארט איר ניט עסן פון די וואס זיינען מעלה־גרה, און פון די וואס זיינען באקלויט מיט צעשפאלטענע קלויען: דעם קעמל, און דעם האז, און דעם קיניגל, ווייל מעלה־גרה זיינען זיי, אבער מיט קלויען זיינען זיי ניט באקלויט; זיי זיינען אומריין פאר אייך. /14:8 און דעם חזיר, ווייל באקלויט מיט קלויען איז ער, אבער ניט מעלה־גרה; ער איז אומריין פאר אייך. פון זייער פלייש טארט איר ניט עסן, און אן זייער נבלה טארט איר זיך ניט אנרירן. 
/14:9 די דאזיקע מעגט איר עסן פון אלץ וואס אין וואסער: אלץ וואס האט פלוספעדערן און שופן מעגט איר עסן; /14:10 און אלץ וואס האט ניט פלוספעדערן און שופן טארט איר ניט עסן; דאס איז אומריין פאר אייך. 
/14:11 יעטוועדער ריינעם עוף מעגט איר עסן. /14:12 און דאס זיינען די וואס איר טארט פון זיי ניט עסן: דער אדלער, און דער ביינברעכער, און דער שווארצאדלער; /14:13 און די וויי, און דער פאלקפויגל, און דער האביך לויט זיינע מינים; /14:14 און יעטוועדער ראב לויט זיינע מינים; /14:15 און דער שטרויספויגל, און דער נאכטשפארבער, און דער ים־פויגל, און דער שפארבער לויט זיינע מינים; /14:16 די אייל, און די שטאקאייל, און דער אוהו; /14:17 און דער פעליקאן, און דער גייער, און דער פישפרעסער; /14:18 און דער שטארך, און דער בושל לויט זיינע מינים, און דער אויערהאן, און די פלעדערמויז. /14:19 און יעטוועדער געפליגלטע ווידמענונג איז אומריין פאר אייך; זיי טארן ניט געגעסן ווערן. /14:20 יעטוועדער ריינעם עוף מעגט איר עסן. 
/14:21 איר זאלט ניט עסן קיין נבלה; דעם איינגעוואנדערטן וואס אין דיינע טויערן מעגסטו עס אוועקגעבן, ער זאל עס עסן; אדער פארקויפן צו א פרעמדן; ווארום א הייליק פאלק ביסטו ביי {dn יהוה} דיין {dn גאט}. 
זאלסט ניט קאכן א ציקעלע אין זיין מוטערס מילך. 
/14:22 מעשרן זאלסטו מעשרן דעם גאנצן איינטראג פון דיין זריעה, וואס קומט ארויס פון דיין פעלד יאריערלעך. /14:23 און זאלסט עסן פאר {dn יהוה} דיין {dn גאט}, אין דעם ארט וואס ער וועט אויסדערוויילן צו מאכן רוען זיין נאמען דארטן, דעם מעשר פון דיין תבואה, פון דיין וויין, און פון דיין אייל, און די ערשטלינגען פון דיינע רינדער און דיינע שאף, כדי זאלסט לערנען מורא צו האבן פאר {dn יהוה} דיין {dn גאט} אלע טעג. /14:24 און אויב דער וועג וועט זיין צו פיל פאר דיר, אויב דו וועסט עס ניט קענען אוועקטראגן, ווייל דער ארט וואס {dn יהוה} דיין {dn גאט} וועט אים אויסדערוויילן צו טאן זיין נאמען דארטן, וועט זיין צו ווייט פאר דיר, אז {dn יהוה} דיין {dn גאט} וועט דיך בענטשן, /14:25 זאלסטו עס מאכן צו געלט, און נעמען דאס געלט איינגעבונדן אין דיין האנט, און גיין צו דעם ארט וואס {dn יהוה} דיין {dn גאט} וועט אים אויסדערוויילן; /14:26 און זאלסט אויסגעבן דאס געלט אויף אלץ וואס דיין הארץ וועט געלוסטן, אויף רינדער און אויף שאף און אויף וויין און אויף געטראנק, און אויף אלץ וואס דיין הארץ פארלאנגט דיר; און זאלסט דארטן עסן פאר {dn יהוה} דיין {dn גאט}, און זיך פרייען, דו און דיין הויזגעזינט. /14:27 און דעם לוי וואס אין דיינע טויערן, אים זאלסטו ניט פארלאזן, ווארום ער האט ניט קיין חלק און קיין נחלה ביי דיר. 
/14:28 צום סוף פון אלע דריי יאר – אין יענעם יאר זאלסטו ארויסטראגן דעם גאנצן מעשר פון דיין תבואה, און אוועקלייגן אין דיינע טויערן. /14:29 און עס זאל קומען דער לוי, ווייל ער האט ניט קיין חלק און קיין נחלה ביי דיר, און דער פרעמדער, און דער יתום, און די אלמנה, וואס אין דיינע טויערן, און זיי זאלן עסן און זאט זיין, כדי {dn יהוה} דיין {dn גאט} זאל דיך בענטשן אין יעטוועדער טואונג פון דיין האנט וואס דו וועסט טאן.
/15:1 צום סוף פון אלע זיבן יאר זאלסטו מאכן שמיטה. /15:2 און דאס איז דער דין פון שמיטה: יעטוועדער בעל־חוב זאל אפלאזן וואס ער האט געליען זיין חבר; ער זאל ניט מאנען פון זיין חבר און זיין ברודער, ווען מע האט אויסגערופן שמיטה צו {dn גאט}. /15:3 פון דעם פרעמדן מעגסטו מאנען, אבער פון וואס דיר קומט ביי דיין חבר זאלסטו אפלאזן דיין האנט. /15:4 פון דעסטוועגן וועט ניט זיין ביי דיר אן אביון, ווארום בענטשן וועט דיך {dn גאט} בענטשן אין דעם לאנד וואס {dn יהוה} דיין {dn גאט} גיט דיר פאר א נחלה, עס צו ארבן; /15:5 אויב נאר צוהערן וועסטו צוהערן צו דעם קול פון {dn יהוה} דיין {dn גאט}, צו היטן צו טאן אלדאס דאזיקע געבאט וואס איך געביט דיר היינט. /15:6 ווארום {dn יהוה} דיין {dn גאט} וועט דיך בענטשן אזוי ווי ער האט דיר צוגעזאגט, און וועסט אנטלייען צו פיל פעלקער, און דו אליין וועסט ניט לייען, און וועסט געוועלטיקן איבער פיל פעלקער, און איבער דיר וועט מען ניט געוועלטיקן. 
/15:7 אז ביי דיר וועט זיין אן אביון, איינער פון דיינע ברידער, אין איינעם פון דיינע טויערן, אין דיין לאנד וואס {dn יהוה} דיין {dn גאט} גיט דיר, זאלסטו ניט הארט מאכן דיין הארץ, און ניט צודריקן דיין האנט פאר דיין ברודער דעם אביון. /15:8 נייערט עפענען זאלסטו אים עפענען דיין האנט, און אנטלייען זאלסטו אים אנטלייען גענוג פאר זיין באדערפעניש וואס ער באדארף. /15:9 היט דיך, עס זאל ניט זיין אין דיין הארצן א בייזער געדאנקען, אזוי צו זאגן: דאס זיבעטע יאר, דאס יאר פון שמיטה, דערנענטערט זיך; און דיין אויג וועט זיין שלעכט צו דיין ברודער דעם אביון, און וועסט אים ניט געבן, און ער וועט רופן איבער דיר צו {dn גאט}, און אויף דיר וועט זיין א זינד. /15:10 געבן זאלסטו אים געבן, און דיין הארץ זאל ניט פארדריסן ווען דו גיסט אים, ווארום פון וועגן דער דאזיקער זאך וועט דיך {dn יהוה} דיין {dn גאט} בענטשן אין אלץ וואס דו טוסט, און אין אלץ צו וואס דיין האנט נעמט זיך. /15:11 ווארום עס וועט ניט אויסגיין אן אביון פון לאנד; דרום באפעל איך דיר, אזוי צו זאגן: עפענען זאלסטו עפענען דיין האנט צו דיין ברודער, צו דיין ארעמאן און צו דיין אביון אין דיין לאנד. 
/15:12 אז דיין ברודער, א ייד, אדער א יידישע פרוי, וועט זיך פארקויפן צו דיר, זאל ער דיר דינען זעקס יאר, און אויפן זיבעטן זאלסטו אים ארויסלאזן פריי פון דיר. /15:13 און אז דו לאזט אים ארויס פריי פון דיר, זאלסטו אים ניט ארויסלאזן מיט ליידיקן; /15:14 באשענקען זאלסטו אים באשענקען פון דיינע שאף, און פון דיין שייער, און פון דיין קעלטער; מיט וואס {dn יהוה} דיין {dn גאט} האט דיך געבענטשט, דערפון זאלסטו אים געבן. /15:15 און זאלסט געדענקען אז א קנעכט ביסטו געווען אין לאנד מצרים, און {dn יהוה} דיין {dn גאט} האט דיך אויסגעלייזט; דרום באפעל איך דיר היינט די דאזיקע זאך. /15:16 און עס וועט זיין, אז ער וועט זאגן צו דיר: איך וויל ניט אוועקגיין פון דיר; ווייל ער האט ליב דיך און דיין הויזגעזינט, ווארום אים איז גוט ביי דיר, /15:17 זאלסטו נעמען אן אל, און דורכשטעכן זיין אויער ביז אין טיר, און ער זאל דיר זיין אן אייביקער קנעכט; און אויך צו דיין דינסט זאלסטו טאן אזוי. /15:18 עס זאל ניט שווער זיין אין דיינע אויגן, ווען דו לאזט אים ארויס פריי פון דיר, ווארום טאפל ווי פאר דעם לוין פון א לוינארבעטער האט ער דיר געדינט זעקס יאר; און {dn יהוה} דיין {dn גאט} וועט דיך בענטשן אין אלץ וואס דו וועסט טאן. 
/15:19 יעטוועדער ערשטלינג א זכר וואס וועט געבארן ווערן צווישן דיינע רינדער און צווישן דיינע שאף, זאלסטו הייליקן צו {dn יהוה} דיין {dn גאט}; זאלסט ניט ארבעטן מיט דעם בכור פון דיינע אקסן, און ניט שערן דעם בכור פון דיינע שאף. /15:20 פאר {dn יהוה} דיין {dn גאט} זאלסטו אים עסן יאר אין יאר, אין דעם ארט וואס {dn גאט} וועט אויסדערוויילן, דו און דיין הויזגעזינט. /15:21 און אויב ער וועט זיין מיט א מום, א הינקעדיקער, אדער א בלינדער – מיט וואסער עס איז בייזן מום, זאלסטו אים ניט שלאכטן צו {dn יהוה} דיין {dn גאט}. /15:22 אין דיינע טויערן זאלסטו אים עסן, דער אומריינער אין איינעם מיט דעם ריינעם, אזוי ווי א הירש און ווי א הינד. /15:23 נאר זיין בלוט זאלסטו ניט עסן; אויף דער ערד זאלסטו עס אויסגיסן אזוי ווי וואסער.

/16:1 היט אף דעם חודש אביב, און זאלסט מאכן דעם קרבן־פסח צו {dn יהוה} דיין {dn גאט}, ווארום אין חודש אביב האט דיך {dn יהוה} דיין {dn גאט} ארויסגעצויגן פון לאנד מצרים, ביי נאכט. /16:2 און זאלסט שלאכטן דעם קרבן־פסח צו {dn יהוה} דיין {dn גאט}, פון שאף אדער פון רינדער, אין דעם ארט וואס {dn גאט} וועט אויסדערוויילן צו מאכן רוען זיין נאמען דארטן. /16:3 זאלסט ניט עסן דערביי חמץ; זיבן טעג זאלסטו עסן דערביי מצות, ברויט פון נויט, ווארום אין געאייל ביסטו ארויסגעגאנגען פון לאנד מצרים; כדי זאלסט געדענקען דעם טאג פון דיין ארויסגיין פון לאנד מצרים, אלע טעג פון דיין לעבן. /16:4 און עס זאל ניט געזען ווערן ביי דיר זויערטייג אין דיין גאנצן גבול זיבן טעג; און עס זאל ניט איבערנעכטיקן ביז אין דער פרי פון דעם פלייש וואס דו וועסט שלאכטן אין אוונט פון ערשטן טאג. /16:5 טארסט ניט שלאכטן דעם קרבן־פסח אין איינעם פון דיינע טויערן וואס {dn יהוה} דיין {dn גאט} גיט דיר. /16:6 נייערט אין דעם ארט וואס {dn יהוה} דיין {dn גאט} וועט אויסדערוויילן אויף צו מאכן רוען זיין נאמען, דארטן זאלסטו שלאכטן דעם קרבן־פסח, אין אוונט ווי די זון גייט אונטער, אין דער צייט פון דיין ארויסגיין פון מצרים. /16:7 און זאלסט אים בראטן און עסן אין דעם ארט וואס {dn יהוה} דיין {dn גאט} וועט אים אויסדערוויילן; און אין דער פרי זאלסטו זיך אומקערן, און גיין צו דיינע געצעלטן. /16:8 זעקס טעג זאלסטו עסן מצות, און אויפן זיבעטן טאג זאל זיין א הייליקע איינזאמלונג צו {dn יהוה} דיין {dn גאט}; זאלסט ניט טאן קיין ארבעט. 
/16:9 זיבן וואכן זאלסטו דיר ציילן; פון ווען מע לאזט אראפ א שניידמעסער אויף דער תבואה זאלסטו אנהייבן ציילן זיבן וואכן. /16:10 און זאלסט מאכן דעם יום־טוב פון שבועות צו {dn יהוה} דיין {dn גאט}, ווי נאך דער פרייער גאב פון דיין האנט, וואס דו וועסט געבן, לויט ווי {dn יהוה} דיין {dn גאט} וועט דיך בענטשן. /16:11 און זאלסט זיך פרייען פאר {dn יהוה} דיין {dn גאט}, דו, און דיין זון און דיין טאכטער, און דיין קנעכט און דיין דינסט, און דער לוי וואס אין דיינע טויערן, און דער פרעמדער, און דער יתום, און די אלמנה, וואס צווישן דיר – אין דעם ארט וואס {dn יהוה} דיין {dn גאט} וועט אויסדערוויילן צו מאכן רוען זיין נאמען דארטן. /16:12 און זאלסט געדענקען אז א קנעכט ביסטו געווען אין מצרים, און זאלסט אפהיטן און טאן די דאזיקע געזעצן. 
/16:13 דעם יום־טוב פון סוכות זאלסטו דיר מאכן זיבן טעג, ווען דו זאמלסט איין פון דיין שייער און פון דיין קעלטער. /16:14 און זאלסט זיך פרייען אין דיין יום־טוב, דו, און דיין זון און דיין טאכטער, און דיין קנעכט און דיין דינסט, און דער לוי, און דער פרעמדער, און דער יתום, און די אלמנה, וואס אין דיינע טויערן. /16:15 זיבן טעג זאלסטו האלטן יום־טוב צו {dn יהוה} דיין {dn גאט} אין דעם ארט וואס {dn גאט} וועט אויסדערוויילן; ווארום {dn יהוה} דיין {dn גאט} וועט דיך בענטשן אין דיין גאנצן איינקום, און אין יעטוועדער טואונג פון דיינע הענט, און וועסט זיין לויטער פריילעך. 
/16:16 דריי מאל אין יאר זאלן אלע דיינע מאנספארשוינען זיך ווייזן פאר {dn יהוה} דיין {dn גאט}, אין דעם ארט וואס ער וועט אויסדערוויילן: אין דעם יום־טוב פון מצות, און אין דעם יום־טוב פון שבועות, און אין דעם יום־טוב פון סוכות; און מע זאל זיך ניט ווייזן פאר {dn גאט} מיט ליידיקן; /16:17 איטלעכער לויט דער גאב פון זיין האנט, ווי נאך דער מזל־ברכה פון {dn יהוה} דיין {dn גאט}, וואס ער האט דיר געגעבן.
שופטים 
/16:18 ריכטער און אויפזעער זאלסטו דיר מאכן אין אלע דיינע טויערן, וואס {dn יהוה} דיין {dn גאט} גיט דיר, לויט דיינע שבטים; און זיי זאלן משפטן דאס פאלק מיט א גערעכטן משפט. /16:19 זאלסט ניט פארדרייען א משפט; זאלסט ניט דערקענען קיין פנים, און ניט נעמען שוחד, ווארום שוחד מאכט בלינד די אויגן פון קלוגע, און פארקרימט די ווערטער פון גערעכטע. /16:20 נאך גערעכטיקייט, נאך גערעכטיקייט זאלסטו זיך יאגן, כדי זאלסט לעבן און ארבן דאס לאנד וואס {dn יהוה} דיין {dn גאט} גיט דיר. 
/16:21 זאלסט דיר ניט פלאנצן א געצנבוים פון א שום האלץ לעבן דעם מזבח פון {dn יהוה} דיין {dn גאט}, וואס דו וועסט דיר מאכן. /16:22 און זאלסט דיר ניט אויפשטעלן א זיילשטיין, וואס {dn יהוה} דיין {dn גאט} האט פיינט.

/17:1 זאלסט ניט שלאכטן צו {dn יהוה} דיין {dn גאט} אן אקס אדער א שעפס וואס אין אים איז דא א מום, עפעס א שלעכטע זאך; ווארום אן אומווערדיקייט ביי {dn יהוה} דיין {dn גאט} איז דאס. 
/17:2 אז עס וועט געפונען ווערן צווישן דיר, אין איינעם פון דיינע טויערן וואס {dn יהוה} דיין {dn גאט} גיט דיר, א מאן אדער א פרוי וואס וועט טאן וואס איז שלעכט אין די אויגן פון {dn יהוה} דיין {dn גאט}, איבערצוטרעטן זיין בונד; /17:3 און ער וועט גיין און דינען פרעמדע געטער, און זיך בוקן צו זיי, אדער צו דער זון, אדער צו דער לבנה, אדער צו דעם גאנצן חיל פון הימל, וואס איך האב ניט געהייסן; /17:4 און עס וועט דיר דערציילט ווערן, און וועסט הערן, און וועסט גוט אויספארשן, ערשט די זאך איז אמת ריכטיק, די דאזיקע אומווערדיקייט איז געטאן געווארן אין ישראל, /17:5 זאלסטו ארויספירן יענעם מאן אדער יענע פרוי, וואס האבן געטאן די דאזיקע שלעכטע זאך, צו דיינע טויערן – דעם מאן אדער די פרוי – און זאלסט זיי פארווארפן מיט שטיינער, און זיי זאלן שטארבן. /17:6 לויט דעם מויל פון צוויי עדות אדער דריי עדות זאל געטייט ווערן דער וואס ווערט געטייט; ער זאל ניט געטייט ווערן לויט דעם מויל פון איין עדות. /17:7 די האנט פון די עדות זאל זיין אויף אים די ערשטע אים צו טייטן, און דערנאך די האנט פון גאנצן פאלק; און זאלסט אויסראמען דאס בייז פון צווישן דיר. 
/17:8 אז א זאך וועט זיין פארהוילן פון דיר אין א משפט, צווישן בלוט און בלוט, צווישן א טענה און א טענה, אדער צווישן א שעדיקונג און א שעדיקונג, אין שטרייטזאכן אין דיינע טויערן, זאלסטו אויפשטיין און ארויפגיין צו דעם ארט וואס {dn יהוה} דיין {dn גאט} וועט אים אויסדערוויילן. /17:9 און זאלסט קומען צו די כהנים פון שבט לוי, און צו דעם ריכטער וואס וועט זיין אין יענע טעג, און זאלסט פרעגן, און זיי וועלן דיר זאגן דאס ווארט פון דעם משפט. /17:10 און זאלסט טאן לויט דעם ווארט וואס זיי וועלן דיר זאגן פון יענעם ארט וואס {dn גאט} וועט אויסדערוויילן; און זאלסט היטן צו טאן אזוי ווי אלץ וואס זיי וועלן דיך לערנען. /17:11 לויט דער לערנונג וואס זיי וועלן דיך לערנען, און לויט דעם משפט וואס זיי וועלן דיר זאגן, זאלסטו טאן; זאלסט זיך ניט אפקערן פון דעם ווארט וואס זיי וועלן דיר זאגן, רעכטס אדער לינקס. /17:12 און דער מאן וואס וועט טאן מיט מוטוויליקייט, ניט צו געהארכן דעם כהן וואס שטייט צו דינען דארטן {dn יהוה} דיין {dn גאט}, אדער דעם ריכטער, יענער מאן זאל שטארבן; און זאלסט אויסראמען דאס בייז פון ישראל. /17:13 און דאס גאנצע פאלק וועט הערן און וועט מורא האבן, און זיי וועלן מער ניט מוטווילקן. 
/17:14 אז דו וועסט קומען אין דעם לאנד וואס {dn יהוה} דיין {dn גאט} גיט דיר, און וועסט עס ארבן, און וועסט זיך באזעצן דרינען, און וועסט זאגן: איך וויל מאכן א מלך איבער מיר, אזוי ווי אלע פעלקער וואס ארום מיר, /17:15 מאכן זאלסטו מאכן א מלך איבער דיר דעם וואס {dn יהוה} דיין {dn גאט} וועט אים אויסדערוויילן; פון צווישן דיינע ברידער זאלסטו מאכן איבער דיר א מלך; טארסט ניט אויפזעצן איבער דיר א פרעמדן מאן, וואס איז ניט דיינער א ברודער. /17:16 אבער ער זאל זיך ניט מערן פערד, און ניט אומקערן דאס פאלק קיין מצרים, כדי צו מערן פערד; וואס {dn גאט} האט אייך אנגעזאגט: איר זאלט זיך מער ניט אומקערן אויף דעם דאזיקן וועג. /17:17 און ער זאל זיך ניט מערן ווייבער כדי זיין הארץ זאל זיך ניט אפקערן; אויך זילבער און גאלד זאל ער זיך ניט מערן א סך. /17:18 און עס וועט זיין, אז ער זעצט זיך אויף דעם טראן פון זיין מלוכה, זאל ער זיך אויפשרייבן אן איבערחזרונג פון דער דאזיקער תורה אויף א בוך, פון דער וואס פאר די כהנים פון שבט לוי. /17:19 און דאס זאל זיין ביי אים, און ער זאל לייענען דערין אלע טעג פון זיין לעבן, כדי ער זאל לערנען מורא צו האבן פאר {dn יהוה} זיין {dn גאט}, צו היטן אלע ווערטער פון דער דאזיקער תורה, און די דאזיקע געזעצן, זיי צו טאן; /17:20 אז זיין הארץ זאל זיך ניט דערהייבן איבער זיינע ברידער, און ער זאל זיך ניט אפקערן פון די געבאט רעכטס אדער לינקס, כדי ער זאל מאריך־ימים זיין אויף זיין מלוכה, ער און זיינע קינדער, צווישן ישראל.

/18:1 די כהנים פון לוי, דער גאנצער שבט לוי, זאלן ניט האבן קיין חלק און קיין נחלה אין ישראל; די פייעראפפער פון {dn גאט} און זיין נחלה זאלן זיי עסן. /18:2 און זיי זאלן ניט האבן קיין נחלה צווישן זייערע ברידער; {dn גאט} איז זייער נחלה, אזוי ווי ער האט צו זיי גערעדט. 
/18:3 און דאס זאל זיין דאס רעכט פון די כהנים, פון דעם פאלק, פון די וואס שלאכטן א שלאכטאפפער; סיי אן אקס, סיי א שעפס, זאל מען געבן דעם כהן די שולטער, און די קינבאקן, און דעם מאגן. /18:4 דאס ערשטע פון דיין תבואה, פון דיין וויין, און פון דיין אייל, און דאס ערשטע פון דער שערונג פון דיינע שאף, זאלסטו אים געבן. /18:5 ווארום אים האט {dn יהוה} דיין {dn גאט} אויסדערוויילט פון אלע דיינע שבטים, צו שטיין צו דינען אין נאמען פון {dn גאט}, ער און זיינע קינדער אלע טעג. 
/18:6 און אז א לוי וויל קומען פון איינעם פון דיינע טויערן פון גאנץ ישראל, וואס ער וווינט דארטן, זאל ער קומען וויפיל זיין הארץ געלוסט, צו דעם ארט וואס {dn גאט} וועט אויסדערוויילן. /18:7 און ער זאל דינען אין נאמען פון {dn יהוה} זיין {dn גאט} אזוי ווי אלע זיינע ברידער די לויים וואס שטייען דארטן פאר {dn גאט}. /18:8 גלייכע חלקים זאלן זיי עסן, אחוץ וואס אים ווערט געגעבן לויט די פאטערהייזער. 
/18:9 אז דו קומסט אין דעם לאנד וואס {dn יהוה} דיין {dn גאט} גיט דיר, זאלסטו זיך ניט אפלערנען צו טאן אזוי ווי די אומווערדיקייטן פון יענע פעלקער. /18:10 עס זאל זיך ניט געפינען ביי דיר איינער וואס מאכט דורכגיין זיין זון אדער זיין טאכטער דורכן פייער, א ווארזאגער פון ווארזאגענישן, א צייכנזעער, אדער א טרעפער, אדער א מכשף, /18:11 אדער א צויבערשפרעכער, אדער איינער וואס פרעגט ביי א גייסט אדער א רוח, אדער א פארשער ביי טויטע. /18:12 ווארום אן אומווערדיקייט ביי {dn גאט} איז יעטוועדער וואס טוט דאס, און פון וועגן די דאזיקע אומווערדיקייטן פארטרייבט זיי {dn יהוה} דיין {dn גאט} פון פאר דיר. /18:13 גאנץ זאלסטו זיין מיט {dn יהוה} דיין {dn גאט}. /18:14 ווארום די דאזיקע פעלקער וואס דו ירשעסט זיי, הערן זיך צו צו צייכנזעערס, און צו ווארזאגערס, אבער דו – ניט אזוי־וואס האט דיר געגעבן {dn יהוה} דיין {dn גאט}. /18:15 א נביא פון צווישן דיר, פון דיינע ברידער, אזא ווי איך, וועט דיר אויפשטעלן {dn יהוה} דיין {dn גאט}; צו אים זאלט איר זיך צוהערן. /18:16 גענוי אזוי ווי דו האסט פארלאנגט פון {dn יהוה} דיין {dn גאט} אין חורב, אין טאג פון דער איינזאמלונג, אזוי צו זאגן: לאמיך ניט הערן ווידער דעם קול פון {dn יהוה} מיין {dn גאט}, לאמיך ניט זען מער דאס דאזיקע גרויסע פייער, כדי איך זאל ניט שטארבן. /18:17 און {dn גאט} האט געזאגט צו מיר: גוט איז וואס זיי האבן גערעדט. /18:18 א נביא וועל איך זיי אויפשטעלן פון צווישן זייערע ברידער, אזא ווי דו, און איך וועל אריינגעבן מיינע ווערטער אין זיין מויל, און ער וועט רעדן צו זיי אלץ וואס איך וועל אים באפעלן. /18:19 און עס וועט זיין, דער מאן וואס וועט ניט צוהערן צו מיינע ווערטער וואס ער וועט רעדן אין מיין נאמען, וועל איך אויפמאנען פון אים. /18:20 אבער דער נביא וואס וועט מוטוויליקן צו רעדן אין מיין נאמען א ווארט וואס איך האב אים ניט באפוילן צו רעדן, אדער דער וואס וועט רעדן אין נאמען פון פרעמדע געטער, יענער נביא זאל שטארבן. /18:21 און אויב דו וועסט זאגן אין דיין הארצן: ווי אזוי וועלן מיר דערקענען דאס ווארט וואס {dn גאט} האט עס ניט גערעדט? /18:22 אז דער נביא וועט רעדן אין נאמען פון {dn גאט}, און דאס ווארט וועט ניט געשען און ניט אנקומען, איז דאס א ווארט וואס {dn גאט} האט עס ניט גערעדט; מיט מוטוויליקייט האט עס דער נביא גערעדט; זאלסט זיך ניט שרעקן פאר אים.
/19:1 אז {dn יהוה} דיין {dn גאט} וועט פארשניידן די פעלקער וואס {dn יהוה} דיין {dn גאט} גיט דיר זייער לאנד, און וועסט זיי ירשען, און זיך באזעצן אין זייערע שטעט, און אין זייערע הייזער, /19:2 זאלסטו דיר אפשיידן דריי שטעט אין מיטן פון דיין לאנד וואס {dn יהוה} דיין {dn גאט} גיט דיר, עס צו ארבן. /19:3 זאלסט דיר אפמארקירן דעם וועג, און איינטיילן אין דרייען דאס געמארק פון דיין לאנד וואס {dn יהוה} דיין {dn גאט} וועט דיך מאכן ארבן, און עס זאל זיין אויף צו אנטלויפן אהין פאר איטלעכן טויטשלעגער. /19:4 און דאס איז דער פאל פון דעם טויטשלעגער וואס קען אהין אנטלויפן און בלייבן לעבן: דער וואס וועט דערשלאגן זיין חבר אן א כיוון, און ער איז אים ניט געווען א שונא פון נעכטן־אייערנעכטן; /19:5 ווי אז איינער וועט קומען מיט זיין חבר אין וואלד האקן ביימער, און זיין האנט וועט זיך פארמעסטן מיט דער האק אפצוהאקן דעם בוים, און דער אייזן וועט אפשפרינגען פון שטיל, און וועט טרעפן זיין חבר, און ער וועט שטארבן; ער זאל אנטלויפן אין איינער פון די דאזיקע שטעט, און בלייבן לעבן; /19:6 כדי דער בלוטמאנער זאל ניט נאכיאגן דעם טויטשלעגער ווען זיין הארץ איז הייס, און אים כאפן, ווייל דער וועג איז א ווייטער, און אים דערשלאגן צום טויט, ווען אים קומט ניט טויטשטראף, ווייל ער איז אים ניט געווען א שונא פון נעכטן־אייערנעכטן. /19:7 דרום באפעל איך דיר, אזוי צו זאגן: דריי שטעט זאלסטו דיר אפשיידן. /19:8 און אויב {dn יהוה} דיין {dn גאט} וועט דערברייטערן דיין געמארק, אזוי ווי ער האט געשווארן דיינע עלטערן, און וועט דיר געבן דאס גאנצע לאנד וואס ער האט צוגעזאגט דיינע עלטערן צו געבן – /19:9 אז דו וועסט היטן אלדאס דאזיקע געבאט וואס איך געביט דיר היינט עס צו טאן, ליב צו האבן {dn יהוה} דיין {dn גאט}, און צו גיין אין זיינע וועגן אלע טעג – זאלסטו דיר צולייגן נאך דריי שטעט צו די דאזיקע דריי; /19:10 כדי עס זאל ניט פארגאסן ווערן אומשולדיק בלוט אין דיין לאנד וואס {dn יהוה} דיין {dn גאט} גיט דיר פאר א נחלה, און עס זאל ניט זיין אויף דיר קיין בלוט. 
/19:11 אבער אז א מאן וועט זיין א שונא זיין חבר, און ער וועט לויערן אויף אים, און וועט אויפשטיין אויף אים, און וועט אים שלאגן צום טויט, און ער וועט שטארבן; און ער וועט אנטלויפן אין איינער פון די דאזיקע שטעט, /19:12 זאלן שיקן די עלטסטע פון זיין שטאט, און אים נעמען פון דארטן, און אים איבערגעבן אין האנט פון דעם בלוטמאנער, און ער זאל שטארבן. /19:13 דיין אויג זאל זיך ניט דערבארימען אויף אים, און זאלסט אויסראמען אומשולדיק [פארגאסן] בלוט פון ישראל, כדי דיר זאל גוט זיין. 
/19:14 זאלסט ניט פאררוקן דעם גרענעץ פון דיין חבר, וואס די פריערדיקע האבן אפגעגרענעצט, אין דיין נחלה וואס דו וועסט ירשען, אין דעם לאנד וואס {dn יהוה} דיין {dn גאט} גיט דיר, עס צו ארבן. 
/19:15 עס זאל ניט אויפשטיין איין עדות קעגן א מאן וועגן א שום פארברעך אדער א שום פארזינדיקונג – אין א שום זינד וואס ער האט געזינדיקט; דורך דעם מויל פון צוויי עדות, אדער דורך דעם מויל פון דריי עדות, זאל א זאך באשטיין. /19:16 אז עס וועט אויפשטיין אן אומגערעכטער עדות אקעגן א מאן, צו זאגן אויף אים פארקערטע עדות, /19:17 זאלן די צוויי מענטשן וואס האבן דעם שטרייט, זיך שטעלן פאר {dn גאט}, פאר די כהנים און די ריכטער וואס וועלן זיין אין יענע טעג. /19:18 און אויב די ריכטער וועלן גוט אויספארשן, ערשט דער עדות איז א פאלשער עדות, ליגן האט ער געזאגט אויף זיין ברודער, /19:19 זאלט איר טאן צו אים, אזוי ווי ער האט געטראכט צו טאן צו זיין ברודער; און זאלסט אויסראמען דאס בייז פון צווישן דיר. /19:20 און די איבעריקע וועלן הערן און וועלן מורא האבן, און וועלן מער ניט טאן אזוי ווי די דאזיקע שלעכטע זאך צווישן דיר. /19:21 און דיין אויג זאל זיך ניט דערבארימען: א נפש פאר א נפש, אן אויג פאר אן אויג, א צאן פאר א צאן, א האנט פאר א האנט, א פוס פאר א פוס.

/20:1 אז דו וועסט ארויסגיין אויף מלחמה אקעגן דיין פיינט, און וועסט זען פערד און רייטוועגן, פאלק מער פון דיר, זאלסטו ניט מורא האבן פאר זיי, ווארום {dn יהוה} דיין {dn גאט} איז מיט דיר, דער וואס האט דיך אויפגעבראכט פון לאנד מצרים. /20:2 און עס וועט זיין, ווי איר דערנענטערט זיך צו דער מלחמה, אזוי זאל גענענען דער כהן, און זאל רעדן צום פאלק, /20:3 און זאגן צו זיי: הער, ישראל, איר גענענט היינט אויף מלחמה אקעגן אייערע פיינט, זאל ניט שלאף ווערן אייערע הארץ; איר זאלט ניט מורא האבן און ניט איילן און זיך ניט שרעקן פאר זיי; /20:4 ווארום {dn יהוה} אייער {dn גאט} איז דער וואס גייט מיט אייך, מלחמה צו האלטן פאר אייך אקעגן אייערע פיינט, אייך צו העלפן. /20:5 און די אויפזעער זאלן רעדן צום פאלק, אזוי צו זאגן: איז ווער עמיצער דא וואס האט געבויט א ניי הויז, און האט עס ניט באנייט? זאל ער גיין און זיך אומקערן צו זיין היים, טאמער שטארבט ער אין מלחמה, און אן אנדער מאן וועט עס באנייען. /20:6 אדער איז ווער עמיצער דא וואס האט געפלאנצט א וויינגארטן, און האט אים ניט אנגעהויבן? זאל ער גיין און זיך אומקערן צו זיין היים, טאמער שטארבט ער אין מלחמה, און אן אנדער מאן וועט עס אנהייבן. /20:7 אדער איז ווער עמיצער דא וואס האט פארקנסט א ווייב, און האט זי ניט גענומען? זאל ער גיין און זיך אומקערן צו זיין היים, טאמער שטארבט ער אין מלחמה, און אן אנדער מאן וועט זי נעמען. /20:8 און די אויפזעער זאלן ווייטער רעדן צום פאלק, און זאגן: איז ווער עמיצער דא וואס איז שרעקעדיק און ווייכהארציק? זאל ער גיין און זיך אומקערן צו זיין היים, כדי דאס הארץ פון זיינע ברידער זאל ניט צעגיין אזוי ווי זיין הארץ. /20:9 און עס וועט זיין, ווי די אויפזעער ענדיקן רעדן צום פאלק, אזוי זאלן זיי אויפזעצן חיל־פירער איבערן פאלק. 
/20:10 אז דו וועסט גענענען צו א שטאט, צו האלטן מלחמה אויף איר, זאלסטו איר צורופן שלום. /20:11 און עס וועט זיין, אויב זי וועט דיר ענטפערן שלום, און וועט דיר עפענען, איז, דאס גאנצע פאלק, וואס געפינט זיך אין איר, זאל דיר ווערן צו צינז און דיר דינען. /20:12 אויב אבער זי וועט ניט איינגיין אויף שלום מיט דיר, און וועט מאכן מלחמה מיט דיר, זאלסטו לעגערן אויף איר; /20:13 און אז {dn יהוה} דיין {dn גאט} וועט זי געבן אין דיין האנט, זאלסטו טייטן אלע אירע מאנספארשוינען מיטן שארף פון שווערד. /20:14 נאר די ווייבער און די קליינע קינדער, און די בהמות, און אלץ וואס וועט זיין אין דער שטאט, איר גאנצן רויב, זאלסטו רויבן פאר דיר; און זאלסט עסן דעם רויב פון דיינע פיינט, וואס {dn יהוה} דיין {dn גאט} האט דיר געגעבן. /20:15 אזוי זאלסטו טאן צו אלע שטעט וואס זיינען זייער ווייט פון דיר, וואס זיי זיינען ניט פון די שטעט פון די היגע פעלקער. /20:16 אבער פון די שטעט פון די היגע אומות, וואס {dn יהוה} דיין {dn גאט} גיט דיר פאר א נחלה, זאלסטו ניט לאזן לעבן קיין אטעם. /20:17 נייערט פארוויסטן זאלסטו זיי פארוויסטן: דעם חתי, און דעם אמורי, דעם כנעני, און דעם פרזי, דעם חוי, און דעם יבוסי, אזוי ווי {dn יהוה} דיין {dn גאט} האט דיר באפוילן; /20:18 כדי זיי זאלן אייך ניט לערנען צו טאן אזוי ווי אלע זייערע אומווערדיקייטן וואס זיי האבן געטאן צו זייערע געטער, און איר וועט זינדיקן צו {dn יהוה} אייער {dn גאט}. 
/20:19 אז דו וועסט לעגערן אויף א שטאט פיל טעג צו האלטן מלחמה אויף איר, כדי זי איינצונעמען, זאלסטו ניט צעשטערן אירע ביימער דורך אויפהייבן דערויף א האק; ווייל עסן פון זיי מעגסטו, אבער זיי אפהאקן טארסטו ניט; ווארום איז דער בוים פון פעלד א מענטש, צו זיין אין באלעגערונג פון דיר? /20:20 בלויז א בוים וואס דו ווייסט, אז ער איז ניט א בוים צו עסן, אים מעגסטו צעשטערן און אפהאקן, און בויען באלאגערווערק ארום דער שטאט וואס האלט מיט דיר מלחמה, ביז איר נידערונג.

/21:1 אז א געהרגעטער וועט געפונען ווערן ליגנדיק אין פעלד, אין דעם לאנד וואס {dn יהוה} דיין {dn גאט} גיט דיר עס צו ארבן, און עס איז ניט באוווסט ווער עס האט אים דערשלאגן, /21:2 זאלן ארויסגיין דיינע עלטסטע און דיינע ריכטער, און זיי זאלן אפמעסטן ביז די שטעט וואס ארום דעם געהרגעטן. /21:3 און עס זאל זיין: די שטאט וואס איז די נענטסטע צום געהרגעטן, זאלן די עלטסטע פון יענער שטאט נעמען א יונגע קו, וואס מיט איר איז נאך ניט געארבעט געווארן, וואס האט נאך ניט געצויגן א יאך. /21:4 און די עלטסטע פון יענער שטאט זאלן אראפנידערן די יונגע קו צו א הארטן טאל, וואס ווערט ניט באארבעט און ניט באזייט; און זיי זאלן אפהאקן דער יונגער קו דאס געניק דארטן אין טאל. /21:5 און די כהנים, די קינדער פון לוי, זאלן גענענען; ווארום זיי האט {dn יהוה} דיין {dn גאט} אויסדערוויילט אים צו טאן דינסט, און צו בענטשן אין נאמען פון {dn גאט}, און לויט זייער מויל זאל זיין ביי יעטוועדער שטרייט און יעטוועדער שעדיקונג. /21:6 און אלע עלטסטע פון יענער שטאט, די נענטסטע צום געהרגעטן, זאלן וואשן זייערע הענט איבער דער יונגער קו וואס מע האט איר אפגעהאקט דאס געניק אין טאל. /21:7 און זיי זאלן אויסרופן און זאגן: אונדזערע הענט האבן ניט פארגאסן דאס דאזיקע בלוט, און אונדזערע אויגן האבן ניט געזען. /21:8 פארגיב דיין פאלק ישראל, וואס דו, {dn גאט}, האסט אויסגעלייזט, און לאז ניט אומשולדיק פארגאסן בלוט צווישן דיין פאלק ישראל, און זיי זאל פארגעבן ווערן דאס בלוט. /21:9 אזוי זאלסטו אויסראמען אומשולדיק [פארגאסן] בלוט פון צווישן דיר, אויב דו ווילסט טאן וואס איז רעכטפארטיק אין די אויגן פון {dn גאט}. 
כי תצא 
/21:10 אז דו וועסט ארויסגיין אין מלחמה אקעגן דיינע פיינט, און {dn יהוה} דיין {dn גאט} וועט זיי געבן אין דיין האנט, און וועסט פאנגען פון זיי געפאנגענע, /21:11 און וועסט זען צווישן די געפאנגענע א פרוי שיין אין געשטאלט, און וועסט זי גלוסטן, און וועסט זי דיר וועלן נעמען פאר א ווייב, /21:12 זאלסטו זי ברענגען אין דיין הויז, און זי זאל אפגאלן איר קאפ, און אפשניידן אירע נעגל; /21:13 און זי זאל אויסטאן פון זיך די קליידונג פון איר געפאנגענשאפט, און זיצן אין דיין הויז, און באוויינען איר פאטער און איר מוטער א חודש צייט, און דערנאך זאלסטו קומען צו איר, און זי באמאנען, און זי זאל דיר ווערן פאר א ווייב. /21:14 און עס וועט זיין, אויב זי וועט דיר ניט געפעלן, זאלסטו זי לאזן גיין וווהין זי וויל, אבער פארקויפן פאר געלט זאלסטו זי ניט פארקויפן; טארסט ניט באלעבאטעווען איבער איר; דערפאר וואס דו האסט זי געפייניקט. 
/21:15 אז א מאן וועט האבן צוויי ווייבער, איינע א באליבטע און איינע א פארהאסטע, און זיי וועלן אים געבערן זין, אי די באליבטע אי די פארהאסטע, און דער זון דער בכור וועט זיין פון דער פארהאסטער, /21:16 איז, אין דעם טאג וואס ער גיט ירושה זיינע זין דאס וואס ער האט קען ער ניט מאכן פאר דעם בכור דעם זון פון דער באליבטער איבער דעם זון פון דער פארהאסטער, וואס איז דער בכור. /21:17 נייערט דעם בכור דעם זון פון דער פארהאסטער מוז ער אנדערקענען, אים צו געבן צוויי חלקים פון אלץ וואס ער פארמאגט; ווארום ער איז דער ערשטלינג פון זיין קראפט, צו אים געהערט דאס רעכט פון דער בכורה. 
/21:18 אז א מאן וועט האבן א זון אן אפקערער און א ווידערשפעניקער, וואס הערט ניט צו דעם קול פון זיין פאטער, און צו דעם קול פון זיין מוטער, און זיי וועלן אים שטראפן, און ער וועט ניט צוהערן צו זיי, /21:19 זאל זיין פאטער און זיין מוטער אים אננעמען, און אים ארויספירן צו די עלטסטע פון זיין שטאט, און צו דעם טויער פון זיין ארט. /21:20 און זיי זאלן זאגן צו די עלטסטע פון זיין שטאט: דער דאזיקער זון אונדזערער איז אן אפקערער און א ווידערשפעניקער, ער הערט ניט צו אונדזער קול; ער איז א פרעסער און א זויפער. /21:21 און אלע מענטשן פון זיין שטאט זאלן אים פארווארפן מיט שטיינער, און ער זאל שטארבן. און זאלסט אויסראמען דאס בייז פון צווישן דיר; און גאנץ ישראל וועלן הערן, און וועלן מורא האבן. 
/21:22 און אז אויף א מאן וועט זיין א זינד פון טויטשטראף, און ער וועט געטייט ווערן, און וועסט אים אויפהענגען אויף א בוים, /21:23 זאלסטו ניט לאזן איבערנעכטיקן זיין טויטן לייב אויפן בוים; נאר באגראבן זאלסטו אים באגראבן אין דעם אייגענעם טאג; ווארום א שענדונג פון {dn גאט} איז א געהאנגענער; און זאלסט ניט פאראומרייניקן דיין לאנד, וואס {dn יהוה} דיין {dn גאט} גיט דיר פאר א נחלה.
 
/22:1 זאלסט ניט זען דיין ברודערס אקס אדער זיין שעפס פארבלאנדזשעטע, און זיך פארהוילן פון זיי; אומקערן זאלסטו זיי אומקערן צו דיין ברודער. /22:2 און אויב דיין ברודער איז ניט נאנט פון דיר, אדער דו קענסט אים ניט, זאלסטו עס ארייננעמען אין דיין הויז, און עס זאל זיין ביי דיר, ביז דיין ברודער פרעגט זיך נאך אויף דעם, און וועסט עס אים אומקערן. /22:3 און אזוי זאלסטו טאן מיט זיין אייזל, און אזוי זאלסטו טאן מיט זיין קלייד, און אזוי זאלסטו טאן מיט אלעם פארלארענעם פון דיין ברודער, וואס וועט פארלארן ווערן ביי אים, און דו וועסט עס געפינען; טארסט זיך ניט פארהוילן. 
/22:4 זאלט ניט זען דיין ברודערס אייזל אדער זיין אקס געפאלן אין וועג, און זיך פארהוילן פון זיי; אויפשטעלן זאלסטו זיי אויפשטעלן אין איינעם מיט אים. 
/22:5 אויף א פרוי זאל ניט זיין א בגד פון א מאנספארשוין, און א מאנספארשוין זאל ניט אנטאן א קלייד פון א פרוי; ווארום אן אומווערדיקייט ביי {dn יהוה} דיין {dn גאט} איז איטלעכער וואס טוט דאס. 
/22:6 אז פאר דיר וועט זיך טרעפן אין וועג א נעסט פון א פויגל אויף ערגעץ א בוים, אדער אויף דער ערד, מיט פייגעלעך אדער אייער, און די מוטער זיצט אויף די פייגעלעך אדער אויף די אייער, זאלסטו ניט נעמען די מוטער אין איינעם מיט די קינדער. /22:7 אוועקלאזן זאלסטו אוועקלאזן די מוטער, און די קינדער זאלסטו נעמען צו דיר; כדי דיר זאל גוט זיין, און זאלסט מאריך־ימים זיין. 
/22:8 אז דו וועסט בויען א ניי הויז, זאלסטו מאכן א געלענדער צו דיין דאך, כדי זאלסט ניט ברענגען בלוט אויף דיין הויז, אז עמיצער וועט אראפפאלן פון אים. 
/22:9 זאלסט ניט פארזייען דיין וויינגארטן געמישט, כדי עס זאל ניט הייליק ווערן אי די שפע פון דעם זאמען וואס דו וועסט זייען, אי דער איינטראג פון דעם וויינגארטן. 
/22:10 זאלסט ניט אקערן מיט אן אקס און אן אייזל אין איינעם. 
/22:11 זאלסט ניט אנטאן שעטנז, וואל מיט פלאקס אין איינעם. 
/22:12 פרענדז זאלסטו דיר מאכן אויף די פיר עקן פון דיין צודעק וואס דו דעקסט זיך דערמיט צו. 
/22:13 אז א מאן וועט נעמען א ווייב, און וועט קומען צו איר, און וועט זי פיינט קריגן, /22:14 און ער וועט מאכן אויף איר א בלבול, און ארויסלאזן אויף איר א שם־רע, און זאגן: איך האב גענומען די דאזיקע ווייב, און איך האב צו איר גענענט, און האב ביי איר ניט געפונען קיין בתולים; /22:15 זאל דער פאטער פון דער מיידל, און איר מוטער, נעמען און ארויסברענגען די בתולים פון דער מיידל צו די עלטסטע פון שטאט, אין טויער. /22:16 און דער פאטער פון דער מיידל זאל זאגן צו די עלטסטע: איך האב געגעבן מיין טאכטער צו דעם דאזיקן מאן פאר א ווייב, און ער האט זי פיינט געקריגן; /22:17 און אט מאכט ער א בלבול, אזוי צו זאגן: איך האב ניט געפונען ביי דיין טאכטער קיין בתולים; און דאס זיינען די בתולים פון מיין טאכטער. און זיי זאלן פאנאנדערשפרייטן די דעקע פאר די עלטסטע פון שטאט. /22:18 און די עלטסטע פון יענער שטאט זאלן נעמען דעם מאן און אים שטראפן. /22:19 און זיי זאלן אים קנסען הונדערט זילבערשטיק, און געבן דעם פאטער פון דער מיידל; ווייל ער האט ארויסגעלאזן א שם־רע אויף א יונגפרוי פון ישראל. און זי זאל אים בלייבן פאר א ווייב; ער קען זי ניט אוועקשיקן אלע זיינע טעג. 
/22:20 אויב אבער די דאזיקע זאך איז אמת, עס זיינען ניט געפונען געווארן קיין בתולים ביי דער מיידל, /22:21 זאל מען ארויספירן די מיידל צום איינגאנג פון איר פאטערס הויז, און די מענטשן פון איר שטאט זאלן זי פארווארפן מיט שטיינער, און זי זאל שטארבן; ווייל זי האט געטאן א נבלה אין ישראל, מזנה צו זיין אין איר פאטערס הויז. און זאלסט אויסראמען דאס בייז פון צווישן דיר. 
/22:22 אז א מאן וועט געפונען ווערן ליגנדיק מיט א פרוי אן אשת־איש, זאלן זיי ביידע שטארבן, אי דער מאן וואס איז געלעגן מיט דער פרוי, אי די פרוי. און זאלסט אויסראמען דאס בייז פון ישראל. 
/22:23 אז א מיידל א יונגפרוי וועט זיין פארקנסט צו א מאן, און א מאן וועט זי טרעפן אין שטאט, און וועט ליגן מיט איר, /22:24 זאלט איר זיי ביידן ארויספירן צום טויער פון יענער שטאט, און איר זאלט זיי פארווארפן מיט שטיינער, און זיי זאלן שטארבן; די מיידל דערפאר וואס זי האט ניט געשריען אין שטאט, און דער מאן, דערפאר וואס ער האט געפייניקט זיין חברס ווייב. און זאלסט אויסראמען דאס בייז פון צווישן דיר. 
/22:25 אויב אבער דער מאן וועט טרעפן די פארקנסטע מיידל אין פעלד, און דער מאן וועט זי אנכאפן, און וועט ליגן מיט איר, זאל בלויז שטארבן דער מאן וואס איז מיט איר געווען; /22:26 און דער מיידל זאלסטו קיין זאך ניט טאן; ניטא אויף דער מיידל קיין טויטזינד; ווארום אזוי ווי א מאן שטייט אויף קעגן זיין חבר, און דערהרגעט אים אויף טויט, אזוי איז די דאזיקע זאך. /22:27 ווארום אין פעלד האט ער זי געטראפן; די פארקנסטע מיידל האט געשריען, און ניט געווען ווער זאל איר העלפן. 
/22:28 אז א מאן וועט טרעפן א מיידל, א יונגפרוי וואס איז ניט פארקנסט, און ער וועט זי אנכאפן, און וועט ליגן מיט איר, און זיי וועלן געפונען ווערן, /22:29 זאל דער מאן וואס איז געלעגן מיט איר, געבן דעם פאטער פון דער מיידל פופציק זילבערשטיק, און זי זאל אים ווערן פאר א ווייב, דערפאר וואס ער האט זי געפייניקט; ער קען זי ניט אוועקשיקן אלע זיינע טעג.
/23:1 קיינער זאל ניט נעמען זיין פאטערס ווייב, און ניט אנטפלעקן זיין פאטערס צודעק. 
/23:2 א צעדריקטער אדער א פארשניטענער אין די שאנדגלידער זאל ניט קומען אין דער עדה פון {dn גאט}. 
/23:3 א ממזר זאל ניט קומען אין דער עדה פון {dn גאט}; צו מאל דער צענטער דור פון אים זאל ניט קומען אין דער עדה פון {dn גאט}. 
/23:4 אן עמוני און א מואבי זאל ניט קומען אין דער עדה פון {dn גאט}; צו מאל דער צענטער דור זאל ניט קומען פון זיי אין דער עדה פון {dn גאט}, ביז אייביק; /23:5 דערפאר וואס זיי זיינען אייך ניט אקעגנגעקומען מיט ברויט און מיט וואסער אונטערוועגנס, ווען איר זייט ארויסגעגאנגען פון מצרים, און וואס ער האט געדונגען אויף דיר בלעם דעם זון פון בעורן פון פתור אין ארם־נהרים, דיך צו שילטן; /23:6 נאר {dn יהוה} דיין {dn גאט} האט ניט געוואלט צוהערן צו בלעמען, און {dn יהוה} דיין {dn גאט} האט דיר פארקערט די קללה אין א ברכה; ווייל {dn יהוה} דיין {dn גאט} האט דיך ליב. /23:7 זאלסט ניט זוכן זייער פריד און זייער וווילזיין, אלע דיינע טעג אויף אייביק. 
/23:8 זאלסט ניט פאראומווערדיקן אן אדומי, ווארום ער איז דיין ברודער; זאלסט ניט פאראומווערדיקן א מצרי, ווארום דו ביסט געווען א פרעמדער אין זיין לאנד. /23:9 די קינדער וואס ווערן געבארן פון זיי, דער דריטער דור, מעגן קומען פון זיי אין דער עדה פון {dn גאט}. 
/23:10 אז דו וועסט ארויסגיין אין לאגער אקעגן דיינע פיינט, זאלסטו זיין אפגעהיט פון איטלעכער שלעכטער זאך. /23:11 אז צווישן דיר וועט זיין א מאן וואס וועט ניט זיין ריין, דורך א נאכטיקער סיבה, זאל ער ארויסגיין אויסן לאגער; ער טאר ניט אריינקומען אין לאגער. /23:12 און עס זאל זיין: אקעגן אוונט זאל ער זיך באדן אין וואסער, און ווי די זון גייט אונטער, זאל ער אריינקומען אין לאגער. 
/23:13 און אן ארט זאלסטו האבן אויסן לאגער, און אהין זאלסטו גיין ארויס. /23:14 און א פלעקל זאלסטו האבן ביי דיין וואפן; און עס וועט זיין, אז דו זעצסט זיך דרויסן, זאלסטו דערמיט אויפגראבן, און זיך אומקערן און פארדעקן דיין קויט. /23:15 ווארום {dn יהוה} דיין {dn גאט} גייט אום אין מיטן פון דיין לאגער, דיך צו באשירעמען, און איבערצוגעבן דיינע פיינט צו דיר; דרום זאל דיין לאגער זיין הייליק, כדי ער זאל ניט זען ביי דיר א מיאוסע זאך, און זיך אפקערן פון דיר. 
/23:16 זאלסט ניט איבערענטפערן א קנעכט צו זיין האר, אז ער וועט זיך ראטעווען צו דיר פון זיין האר. /23:17 ביי דיר זאל ער זיצן, אין דיין מיט, אין דעם ארט וואס ער וועט אויסדערוויילן, אין איינעם פון דיינע טויערן, ווו אים איז בעסער; זאלסט אים ניט קריוודען. 
/23:18 עס זאל ניט זיין א שאנדפרוי פון די טעכטער פון ישראל, און עס זאל ניט זיין א שאנדיונג פון די זין פון ישראל. 
/23:19 זאלסט ניט ברענגען דעם לוין פון א זונה, און דאס געצאלט פון א הונט, אין דעם הויז פון {dn יהוה} דיין {dn גאט}, פאר א שום נדר, ווארום אן אומווערדיקייט ביי {dn יהוה} דיין {dn גאט} זיינען זיי ביידע. 
/23:20 זאלסט ניט לייען דיין ברודער אויף צינזן; צינזן פון געלט, צינזן פון עסנווארג, צינזן פון יעטוועדער זאך וואס טראגט צינזן. /23:21 דעם פרעמדן מעגסטו לייען אויף צינזן, אבער דיין ברודער טארסטו ניט לייען אויף צינזן; כדי {dn יהוה} דיין {dn גאט} זאל דיך בענטשן אין אלץ צו וואס דיין האנט נעמט זיך, אין דעם לאנד וואס דו קומסט אהין, עס צו ארבן. 
/23:22 אז דו וועסט מנדר זיין א נדר צו {dn יהוה} דיין {dn גאט}, זאלסטו זיך ניט שפעטיקן אים צו באצאלן; ווארום מאנען וועט אים מאנען {dn יהוה} דיין {dn גאט} פון דיר, און אויף דיר וועט זיין א זינד. /23:23 אויב אבער דו וועסט זיך פארמיידן פון מנדר זיין, וועט אויף דיר ניט זיין קיין זינד. /23:24 וואס גייט ארויס פון דיין מויל זאלסטו אפהיטן, און זאלסט טאן אזוי ווי דו האסט פרייוויליק מנדר געווען צו {dn יהוה} דיין {dn גאט} – וואס דו האסט ארויסגערעדט מיט דיין מויל. 
/23:25 אז דו קומסט אין דיין חברס וויינגארטן, מעגסטו עסן וויינטרויבן צו זאט וויפיל דו ווילסט, אבער אין דיין כלי זאלסטו ניט אריינטאן. 
/23:26 אז דו קומסט אין דיין חברס תבואה, מעגסטו אפרייסן זאנגען מיט דיין האנט, אבער א שניידמעסער טארסטו ניט אויפהייבן אויף דיין חברס תבואה.
/24:1 אז א מאן וועט נעמען א ווייב און זי באמאנען, איז, אויב זי וועט געפינען אן אומחן אין זיינע אויגן, ווייל ער האט אויסגעפונען אין איר א מיאוסע זאך, און ער וועט איר שרייבן א גט, און געבן אין איר האנט, און וועט זי אוועקשיקן פון זיין הויז, /24:2 און זי וועט אוועק פון זיין הויז, און גיין און ווערן אן אנדער מאנס, /24:3 און דער לעצטער מאן וועט זי פיינט קריגן, און וועט איר שרייבן א גט, און געבן אין איר האנט, און וועט זי אוועקשיקן פון זיין הויז, אדער דער לעצטער מאן וואס האט זי גענומען פאר א ווייב צו אים, וועט שטארבן, /24:4 טאר ניט איר ערשטער מאן, וואס האט זי אוועקגעשיקט, זי צוריקנעמען צו ווערן פאר א ווייב צו אים, נאכדעם אז זי איז פאראומרייניקט געווארן; ווארום אן אומווערדיקייט איז דאס פאר {dn גאט}; און זאלסט ניט זינדיק מאכן דאס לאנד וואס {dn יהוה} דיין {dn גאט} גיט דיר פאר א נחלה. 
/24:5 אז א מאן וועט נעמען א נייע ווייב, זאל ער ניט ארויסגיין אין חיל, און אויף אים זאל ניט ארויפגעלייגט ווערן קיין זאך; פריי זאל ער זיין פאר זיין היים איין יאר, און דערפרייען זיין ווייב וואס ער האט גענומען. 
/24:6 מע זאל ניט נעמען אין משכון א האנטמיל אדער אן אויבערשטן מילשטיין; ווארום א נפש נעמט מען אין משכון. 
/24:7 אז עמיצער וועט געפונען ווערן גנבענדיק א נפש פון זיינע ברידער, פון די קינדער פון ישראל, און ער וועט באלעבאטעווען איבער אים, און וועט אים פארקויפן, זאל שטארבן יענער גנב. און זאלסט אויסראמען דאס בייז פון צווישן דיר. 
/24:8 זיי אפגעהיט מיט דער פלאג פון צרעת, צו היטן זייער און צו טאן אזוי ווי אלץ וואס די כהנים פון שבט לוי וועלן אייך לערנען; אזוי ווי איך האב זיי באפוילן, זאלט איר היטן צו טאן. /24:9 געדענקט וואס {dn יהוה} דיין {dn גאט} האט געטאן צו מרימען אונטערוועגנס, ווען איר זייט ארויסגעגאנגען פון מצרים. 
/24:10 אז דו וועסט אנטלייען דיין חבר וואסער עס איז הלוואה, זאלסטו ניט אריינגיין צו אים אין הויז צו נעמען זיין משכון. /24:11 דרויסן זאלסטו שטיין, און דער מאן וואס דו אנטלייסט אים, זאל דיר ארויסטראגן דעם משכון דרויסן. /24:12 און אויב ער איז אן ארעמאן, זאלסטו זיך ניט לייגן מיט זיין משכון. /24:13 אומקערן זאלסטו אים אומקערן דעם משכון, ווי די זון גייט אונטער; כדי ער זאל זיך לייגן אין זיין צודעק, און דיך בענטשן; און פון דיר וועט עס זיין א גערעכטיקייט פאר {dn יהוה} דיין {dn גאט}. 
/24:14 זאלסט ניט דריקן אן ארעמען און נויטבאדערפטיקן לוינארבעטער פון דיינע ברידער, אדער פון דיין פרעמדן וואס אין דיין לאנד, אין דיינע טויערן. /24:15 אין דעם אייגענעם טאג זאלסטו אפגעבן זיין לוין, און די זון זאל ניט אונטערגיין דערויף; ווארום ער איז אן ארעמאן, און ער קוקט אויס דערויף; כדי ער זאל ניט רופן אויף דיר צו {dn גאט}, און אויף דיר וועט זיין א זינד. 
/24:16 פאטערס זאלן ניט געטייט ווערן פאר קינדער, און קינדער זאלן ניט געטייט ווערן פאר פאטערס; יעטוועדער פאר זיין זינד זאל געטייט ווערן. 
/24:17 זאלסט ניט פארדרייען דעם משפט פון א פרעמדן, פון א יתום; און זאלסט ניט נעמען אין משכון דעם בגד פון אן אלמנה. /24:18 און זאלסט געדענקען אז א קנעכט ביסטו געווען אין מצרים, און {dn יהוה} דיין {dn גאט} האט דיך אויסגעלייזט פון דארטן; דרום באפעל איך דיר צו טאן די דאזיקע זאך. 
/24:19 אז דו וועסט שניידן דיין שניט אין פעלד, און וועסט פארגעסן א גארב אין פעלד, זאלסטו זיך ניט אומקערן זי צו נעמען; פארן פרעמדן, פארן יתום, און פאר דער אלמנה, זאל עס זיין; כדי {dn יהוה} דיין {dn גאט} זאל דיך בענטשן אין יעטוועדער טואונג פון דיינע הענט. /24:20 אז דו וועסט אפקלאפן דיין איילבערטבוים, זאלסטו ניט נאכזוכן די צווייגן הינטער דיר; פארן פרעמדן, פארן יתום, און פאר דער אלמנה, זאל עס זיין. /24:21 אז דו וועסט הארבסטן דיין וויינגארטן, זאלסטו ניט נאכקלייבן הינטער דיר; פארן פרעמדן, פארן יתום, און פאר דער אלמנה, זאל עס זיין. /24:22 און זאלסט געדענקען אז א קנעכט ביסטו געווען אין לאנד מצרים; דרום באפעל איך דיר צו טאן די דאזיקע זאך.
 
/25:1 אז צווישן מענטשן וועט זיין א קריג, און זיי וועלן גענענען צום משפט, און מע וועט זיי משפטן, און גערעכט מאכן דעם גערעכטן, און שולדיק מאכן דעם שולדיקן, /25:2 איז, אויב דעם שולדיקן קומט שלאגן, זאל דער ריכטער אים לאזן אנידערלייגן און שלאגן פאר זיין געזיכט, וועדליק זיין שולד, מיט א צאל. /25:3 פערציק שלעג זאל מען אים געבן, ניט מער; טאמער שלאגט מען אים מער ווי דאס, צו פיל שלעג, וועט דיין ברודער געשענדט ווערן פאר דיינע אויגן. 
/25:4 זאלסט ניט פארבינדן אן אקס דאס מויל ווען ער דרעשט. 
/25:5 אז ברידער וועלן וווינען אין איינעם, און איינער פון זיי וועט שטארבן, און קיין קינד האט ער ניט, זאל דעם געשטארבענעמס ווייב ניט ווערן א פרעמדן מאנס פון דרויסן; איר שוואגער זאל קומען צו איר, און זי נעמען פאר א ווייב צו אים, און זי באשוועגערן. /25:6 און עס זאל זיין: דער ערשטלינג וואס זי וועט געבערן, זאל זיין אויפן נאמען פון זיין געשטארבענעם ברודער, כדי זיין נאמען זאל ניט אויסגעמעקט ווערן פון ישראל. /25:7 און אויב דער מאן וועט ניט וועלן נעמען זיין שוועגערין, זאל זיין שוועגערין ארויפגיין אין טויער צו די עלטסטע, און זאגן: מיין שוואגער וויל ניט אויפשטעלן זיין ברודער א נאמען אין ישראל; ער וויל מיך ניט באשוועגערן. /25:8 און די עלטסטע פון זיין שטאט זאלן אים רופן, און רעדן צו אים. און אז ער וועט זיך שטעלן און זאגן: איך וויל זי ניט נעמען, /25:9 זאל זיין שוועגערין גענענען צו אים פאר די אויגן פון די עלטסטע, און אראפציען זיין שוך פון זיין פוס, און א שפיי טאן אין זיין פנים, און אויסרופן און זאגן: אזוי זאל געטאן ווערן צו דעם מאן וואס וויל ניט בויען זיין ברודערס הויז. /25:10 און זיין נאמען זאל גערופן ווערן אין ישראל: דאס הויז פון דעם וואס מיטן אראפגעצויגענעם שוך. 
/25:11 אז צוויי מענער וועלן זיך ראנגלען צווישן זיך, איינער מיטן אנדערן, און איינעמס ווייב וועט גענענען ארויסצוראטעווען איר מאן פון זיין שלעגערס האנט, און זי וועט אויסשטרעקן איר האנט, און אים אננעמען פאר די ענגע ערטער, /25:12 זאלסטו אפהאקן איר האנט; דיין אויג זאל זיך ניט דערבארימען. 
/25:13 זאלסט ניט האבן אין דיין בייטל צווייערליי וואגשטייענר, א גרעסערן און א קלענערן. /25:14 זאלסט ניט האבן אין דיין הויז צווייערליי איפהס, א גרעסערע און א קלענערע. /25:15 א פול און ריכטיק געוויכט זאל זיין ביי דיר; א פולע און ריכטיקע איפה זאל זיין ביי דיר; כדי דיינע טעג זאלן זיך לענגערן אויף דער ערד וואס {dn יהוה} דיין {dn גאט} גיט דיר. /25:16 ווארום אן אומווערדיקייט ביי {dn יהוה} דיין {dn גאט} איז איטלעכער וואס טוט דאס – איטלעכער וואס טוט אן עוולה. 
/25:17 געדענק וואס עמלק האט דיר געטאן אונטערוועגנס, ווען איר זייט ארויסגעגאנגען פון מצרים; /25:18 ווי ער האט דיך געטראפן אונטערוועגנס, און האט געשלאגן דיינע הינטערשטע, אלע אפגעשלאפטע הינטער דיר, בעת דו ביסט געווען פארשמאכט און מיד; און ער האט ניט מורא געהאט פאר {dn גאט}. /25:19 דרום זאל זיין, אז {dn יהוה} דיין {dn גאט} בארוט דיך פון אלע דיינע פיינט פון רונד ארום, אין דעם לאנד וואס {dn יהוה} דיין {dn גאט} גיט דיר פאר א נחלה, עס צו ארבן, זאלסטו אויסמעקן דעם זכר פון עמלק פון אונטערן הימל; זאלסטו ניט פארגעסן.
כי תבוא
/26:1 און עס וועט זיין, אז דו וועסט קומען אין דעם לאנד וואס {dn יהוה} דיין {dn גאט} גיט דיר פאר א נחלה, און וועסט עס ארבן, און זיך באזעצן דרינען, /26:2 זאלסטו נעמען פונעם ערשטן פון יעטוועדער פרוכט פון דער ערד, וואס דו וועסט ארייננעמען פון דיין לאנד וואס {dn יהוה} דיין {dn גאט} גיט דיר, און זאלסט אריינטאן אין א קארב, און גיין צו דעם ארט וואס {dn יהוה} דיין {dn גאט} וועט אויסדערוויילן צו מאכן רוען זיין נאמען דארטן. /26:3 און זאלסט קומען צו דעם כהן וואס וועט זיין אין יענע טעג, און זאגן צו אים: איך זאג היינט פאר {dn יהוה} דיין {dn גאט}, אז איך בין געקומען אין דעם לאנד וואס {dn גאט} האט געשווארן אונדזערע עלטערן אונדז צו געבן. /26:4 און דער כהן זאל נעמען דעם קארב פון דיין האנט, און אים אוועקשטעלן פאר דעם מזבח פון {dn יהוה} דיין {dn גאט}. /26:5 און זאלסט אויסרופן און זאגן פאר {dn יהוה} דיין {dn גאט}: א בלודנער ארמי איז געווען מיין פאטער, און ער האט גענידערט קיין מצרים, און האט זיך דארטן אויפגעהאלטן מיט א הייפל מענטשן, און ער איז דארטן געווארן א פאלק, גרויס, מאכטיק, און פיל. /26:6 און די מצרים האבן אונדז שלעכטס געטאן, און האבן אונדז געפייניקט, און ארויפגעלייגט אויף אונדז שווערע ארבעט. /26:7 און מיר האבן געשריען צו {dn יהוה} דעם {dn גאט} פון אונדזערע עלטערן, און {dn גאט} האט צוגעהערט אונדזער קול, און געזען אונדזער פיין, און אונדזער מאטערניש, און אונדזער געדריקטקייט. /26:8 און {dn גאט} האט אונדז ארויסגעצויגן פון מצרים מיט א שטארקער האנט, און מיט אן אויסגעשטרעקטן ארעם, און מיט גרויס פארכטיקייט, און מיט צייכנס און מיט ווונדער. /26:9 און ער האט אונדז געבראכט צו דעם דאזיקן ארט, און אונדז געגעבן דאס דאזיקע לאנד, א לאנד וואס פליסט מיט מילך און האניק. /26:10 און אצונד זע, איך האב געבראכט דאס ערשטע פון דער פרוכט פון דער ערד וואס דו, {dn גאט} האסט מיר געגעבן. און זאלסט עס אוועקלייגן פאר {dn יהוה} דיין {dn גאט}, און זיך בוקן פאר {dn יהוה} דיין {dn גאט}. /26:11 און זאלסט זיך פרייען מיט אלעם גוטן וואס {dn יהוה} דיין {dn גאט} האט געגעבן דיר און דיין הויזגעזינט – דו, און דער לוי, און דער פרעמדער וואס צווישן דיר. 
/26:12 אז דו וועסט ענדיקן מעשרן דעם גאנצן מעשר פון דיין תבואה אין דעם דריטן יאר, דעם יאר פון מעשר, זאלסטו עס געבן דעם לוי, דעם פרעמדן, דעם יתום, און דער אלמנה, כדי זיי זאלן עסן אין דיינע טויערן, און זאט זיין. /26:13 און זאלסט זאגן פאר {dn יהוה} דיין {dn גאט}: איך האב ארויסגעראמט דאס הייליקע פון הויז, און האב עס אויך אוועקגעגעבן דעם לוי, און דעם פרעמדן, דעם יתום, און דער אלמנה, אזוי ווי אל דיין געבאט וואס דו האסט מיר געבאטן; איך בין ניט אוועקגעגאנגען פון דיינע געבאט, און האב ניט פארגעסן. /26:14 איך האב ניט געגעסן אין מיין אבלות דערפון, און איך האב ניט ארויסגעטראגן דערפון אומריינערהייט, און ניט געגעבן דערפון פאר א טויטן; איך האב צוגעהערט צו דעם קול פון {dn יהוה} מיין {dn גאט}; איך האב געטאן אזוי ווי אלץ וואס דו האסט מיר באפוילן. /26:15 לוג פון דיין הייליקער וווינונג, פון הימל, און בענטש דיין פאלק ישראל, און די ערד וואס דו האסט אונדז געגעבן, אזוי ווי דו האסט געשווארן אונדזערע עלטערן – א לאנד וואס פליסט מיט מילך און האניק. 
/26:16 היינטיקן טאג באפעלט דיר {dn יהוה} דיין {dn גאט} צו טאן די דאזיקע חוקים און די געזעצן; און זאלסט זיי אפהיטן און טאן מיט דיין גאנצן הארצן, און מיט דיין גאנצער זעל. /26:17 דו האסט היינט אויסדערוויילט {dn יהוה} אים צו האבן פאר דיין {dn גאט}, און צו גיין אין זיינע וועגן, און צו היטן זיינע חוקים און זיינע געבאט און זיינע געזעצן, און צוצוהערן צו זיין קול. /26:18 און {dn גאט} האט דיך היינט אויסדערוויילט אים צו זיין פאר אן אייגן פאלק, אזוי ווי ער האט דיר צוגעזאגט, און צו היטן אלע זיינע געבאט; /26:19 און דיך צו שטעלן העכער איבער אלע פעלקער וואס ער האט געמאכט, פאר א לויב, און פאר א נאמען, און פאר א שיינקייט, און כדי זאלסט זיין א הייליק פאלק צו {dn יהוה} דיין {dn גאט}, אזוי ווי ער האט גערעדט.
 
/27:1 און משה און די עלטסטע פון ישראל האבן באפוילן דעם פאלק, אזוי צו זאגן: היט אלע געבאט וואס איך געביט אייך היינט. /27:2 און עס וועט זיין, אין דעם טאג וואס איר וועט אריבערגיין דעם ירדן צו דעם לאנד וואס {dn יהוה} דיין {dn גאט} גיט דיר, זאלסטו דיר אויפשטעלן גרויסע שטיינער, און זיי באקאלכן מיט קאלך. /27:3 און זאלסט אויפשרייבן אויף זיי אלע ווערטער פון דער דאזיקער תורה, אז דו וועסט אריבערגיין; כדי זאלסט קומען אין דעם לאנד וואס {dn יהוה} דיין {dn גאט} גיט דיר, א לאנד וואס פליסט מיט מילך און האניק, אזוי ווי {dn יהוה} דער {dn גאט} פון דיינע עלטערן האט דיר צוגעזאגט. /27:4 און עס וועט זיין, ווי איר גייט אריבער דעם ירדן, זאלט איר אויפשטעלן די דאזיקע שטיינער וואס איך באפעל אייך היינט, אויף דעם בארג עיבל, און זאלסט זיי באקאלכן מיט קאלך. /27:5 און זאלסט דארטן בויען א מזבח צו {dn יהוה} דיין {dn גאט}, א מזבח פון שטיינער; זאלסט ניט אויפהייבן אויף זיי אן אייזן. /27:6 פון גאנצע שטיינער זאלסטו בויען דעם מזבח פון {dn יהוה} דיין {dn גאט}; און זאלסט אויפברענגען אויף אים בראנדאפפער צו {dn גאט} דיין האר. /27:7 און זאלסט שלאכטן פרידאפפער און עסן דארטן, און זיך פרייען פאר {dn יהוה} דיין {dn גאט}. /27:8 און זאלסט אויפשרייבן אויף די שטיינער אלע ווערטער פון דער דאזיקער תורה זייער קלאר. 
/27:9 און משה און די כהנים פון שבט לוי האבן גערעדט צו גאנץ ישראל, אזוי צו זאגן: זיי שטיל און הער, ישראל: היינטיקן טאג ביסטו געווארן פאר א פאלק צו {dn יהוה} דיין {dn גאט}. /27:10 דרום זאלסטו צוהערן צו דעם קול פון {dn יהוה} דיין {dn גאט}, און טאן זיינע געבאט און זיינע געזעצן וואס איך געביט דיר היינט. 
/27:11 און משה האט באפוילן דעם פאלק אין יענעם טאג, אזוי צו זאגן: /27:12 די דאזיקע זאלן שטיין אויפן בארג גרזים צו בענטשן דאס פאלק, ווען איר גייט אריבער דעם ירדן: שמעון, און לוי, און יהודה, און יששכר, און יוסף, און בנימין. /27:13 און די דאזיקע זאלן שטיין אויפן בארג עיבל פאר דער קללה: ראובן, גד, און אשר, און זבולון, דן, און נפתלי. /27:14 און די לויים זאלן אויסרופן און זאגן צו אלע מענער פון ישראל אויף א הויכן קול: 
/27:15 פארשאלטן דער מאן, וואס וועט מאכן א געשניצט אדער געגאסן בילד, אן אומווערדיקייט צו {dn גאט}, דאס ווערק פון א מיינסטערס הענט, און אויפשטעלן אין פארבארגעניש! 
און דאס גאנצע פאלק זאל זיך אפרופן און זאגן: אמן! 
/27:16 פארשאלטן דער וואס איז מבזה זיין פאטער אדער זיין מוטער! 
און דאס גאנצע פאלק זאל זאגן: אמן! 
/27:17 פארשאלטן דער וואס פאררוקט דעם גרענעץ פון זיין חבר! 
און דאס גאנצע פאלק זאל זאגן: אמן! 
/27:18 פארשאלטן דער וואס פארפירט א בלינדן אין וועג! 
און דאס גאנצע פאלק זאל זאגן: אמן! 
/27:19 פארשאלטן דער וואס פארדרייט דעם משפט פון א פרעמדן, א יתום, און אן אלמנה! 
און דאס גאנצע פאלק זאל זאגן: אמן! 
/27:20 פארשאלטן דער וואס ליגט מיט זיין פאטערס ווייב, ווארום ער האט אנטפלעקט זיין פאטערס צודעק! 
און דאס גאנצע פאלק זאל זאגן: אמן! 
/27:21 פארשאלטן דער וואס ליגט מיט וואסער עס איז בהמה! 
און דאס גאנצע פאלק זאל זאגן: אמן! 
/27:22 פארשאלטן דער וואס ליגט מיט זיין שוועסטער, זיין פאטערס טאכטער, אדער זיין מוטערס טאכטער! 
און דאס גאנצע פאלק זאל זאגן: אמן! 
/27:23 פארשאלטן דער וואס ליגט מיט זיין שוויגער! 
און דאס גאנצע פאלק זאל זאגן: אמן! 
/27:24 פארשאלטן דער וואס שלאגט זיין חבר אין פארבארגעניש! 
און דאס גאנצע פאלק זאל זאגן: אמן! 
/27:25 פארשאלטן דער וואס נעמט שוחד צו דערשלאגן א נפש, אומשולדיק בלוט! 
און דאס גאנצע פאלק זאל זאגן: אמן! 
/27:26 פארשאלטן דער וואס וועט ניט מקיים זיין די ווערטער פון דער דאזיקער תורה, זיי צו טאן! 
און דאס גאנצע פאלק זאל זאגן: אמן!
 
/28:1 און עס וועט זיין, אויב צוהערן וועסטו צוהערן צו דעם קול פון {dn יהוה} דיין {dn גאט}, צו היטן צו טאן אלע זיינע געבאט וואס איך געביט דיר היינט, וועט {dn יהוה} דיין {dn גאט} דיך שטעלן העכער איבער אלע פעלקער פון דער ערד. /28:2 און אלע די דאזיקע ברכות וועלן קומען אויף דיר, און דיך דערגרייכן, אז דו וועסט צוהערן צו דעם קול פון {dn יהוה} דיין {dn גאט}. 
/28:3 געבענטשט וועסטו זיין אין שטאט, און געבענטשט וועסטו זיין אין פעלד. 
/28:4 געבענטשט די פרוכט פון דיין לייב, און די פרוכט פון דיין ערד, און די פרוכט פון דיין בהמה, די געבורט פון דיינע רינדער, און די פרוכפערונג פון דיינע שאף. 
/28:5 געבענטשט דיין קארב, און דיין טייגמולטער. 
/28:6 געבענטשט וועסטו זיין ביי דיין אריינגיין, און געבנעטשט וועסטו זיין ביי דיין ארויסגיין. 
/28:7 {dn גאט} וועט געבן דיינע פיינט וואס שטייען אויף אקעגן דיר, געשלאגענע פאר דיר; אויף איין וועג וועלן זיי ארויסגיין אקעגן דיר, און אויף זיבן וועגן וועלן זיי אנטלויפן פאר דיר. 
/28:8 {dn גאט} וועט באפעלן א ברכה ביי דיר אין דיינע שפייכלערס, און אין אלץ צו וואס דיין האנט נעמט זיך, און ער וועט דיך בענטשן אין דעם לאנד וואס {dn יהוה} דיין {dn גאט} גיט דיר. /28:9 {dn גאט} וועט דיך אויפשטעלן פאר א הייליקן פאלק צו זיך, אזוי ווי ער האט דיר געשווארן, אויב דו וועסט היטן די געבאט פון {dn יהוה} דיין {dn גאט}, און וועסט גיין אין זיינע וועגן. /28:10 און אלע פעלקער פון דער ערד וועלן זען, אז גאטס נאמען ווערט גערופן אויף דיר, און זיי וועלן מורא האבן פאר דיר. /28:11 און {dn גאט} וועט דיר געבן א שפע פון גוטס אין דער פרוכט פון דיין לייב, און אין דער פרוכט פון דיין בהמה, און אין דער פרוכט פון דיין ערד, אויף דער ערד וואס {dn גאט} האט געשווארן דיינע עלטערן דיר צו געבן. /28:12 {dn גאט} וועט דיר עפענען זיין גוטן אוצר, דעם הימל, צו געבן דעם רעגן פון דיין לאנד אין זיין צייט, און צו בענטשן יעטוועדער טואונג פון דיין האנט; און וועסט אנטלייען פיל פעלקער, און דו אליין וועסט ניט לייען. /28:13 און {dn גאט} וועט דיך מאכן פאר דעם קאפ און ניט פאר דעם עק, און וועסט רק זיין אויבן, און ניט זיין אונטן, אויב דו וועסט צוהערן צו די געבאט פון {dn יהוה} דיין {dn גאט}, וואס איך געביט דיר היינט צו היטן און צו טאן, /28:14 און וועסט זיך ניט אפקערן פון אלע ווערטער וואס איך געביט דיר היינט, רעכטס אדער לינקס, כדי צו גיין נאך פרעמדע געטער, זיי צו דינען. 
/28:15 און עס וועט זיין, אז דו וועסט ניט צוהערן צו דעם קול פון {dn יהוה} דיין {dn גאט}, צו היטן צו טאן אלע זיינע געבאט און זיינע געזעצן וואס איך געביט דיר היינט, וועלן קומען אויף דיר אלע די דאזיקע קללות, און וועלן דיך דערגרייכן. 
/28:16 פארשאלטן וועסטו זיין אין שטאט, און פארשאלטן וועסטו זיין אין פעלד. 
/28:17 פארשאלטן דיין קארב, און דיין טייגמולטער. 
/28:18 פארשאלטן די פרוכט פון דיין לייב, און די פרוכט פון דיין ערד, די געבורט פון דיינע רינדער, און די פרוכפערונג פון דיינע שאף. 
/28:19 פארשאלטן וועסטו זיין ביי דיין אריינגיין, און פארשאלטן וועסטו זיין ביי דיין ארויסגיין. 
/28:20 {dn גאט} וועט אנשיקן אויף דיר א קללה, א מהומה, און אן אנגעשריי, אויף יעטוועדער אונטערנעם פון דיין האנט וואס דו וועסט טאן, ביז דו וועסט פארטיליקט ווערן, און ביז דו וועסט גיך אונטערגיין פון וועגן דיינע שלעכטע מעשים, וואס דו האסט מיך פארלאזן. /28:21 {dn גאט} וועט באהעפטן אן דיר די פעסט, ביז ער וועט דיך פארלענדן פון דער ערד וואס דו גייסט אהין, זי צו ארבן. /28:22 {dn גאט} וועט דיך פלאגן מיט דער, און מיט קדחת, און מיט היץ, און מיט ברענונג, און מיט טריקעניש, און מיט קארנבראנד, און מיט וועלקעניש; און זיי וועלן דיך נאכיאגן ביז דו וועסט אונטערגיין. /28:23 און דער הימל וואס איבער דיין קאפ וועט זיין קופער, און די ערד וואס אונטער דיר אייזן. /28:24 {dn גאט} וועט מאכן דעם רעגן פון דיין לאנד שטויב און ערד; עס וועט נידערן אויף דיר פון הימל, ביז דו וועסט פארטיליקט ווערן. 
/28:25 {dn גאט} וועט דיך געבן א געשלאגענעם פאר דיינע פיינט; אויף איין וועג וועסטו ארויסגיין אקעגן זיי, און אויף זיבן וועגן וועסטו אנטלויפן פאר זיי, און וועסט זיין צו שוידער ביי אלע קיניגרייכן פון דער ערד. /28:26 און דיינע טויטע לייבער וועלן זיין צו שפייז פאר יעטוועדער פויגל פון הימל, און פאר דער חיה פון דער ערד, און קיינער וועט ניט אוועקטרייבן. /28:27 {dn גאט} וועט דיך פלאגן מיט דעם אויסשלאג פון מצרים, און מיט בלאטערן, און מיט קרעץ, און מיט בייסעניש, אז דו וועסט ניט קענען געהיילט ווערן. /28:28 {dn גאט} וועט דיך פלאגן מיט משוגעת, און מיט בלינדקייט, און מיט צעדולטקייט פון הארצן. /28:29 און וועסט טאפן אין מיטן טאג אזוי ווי א בלינדער טאפט אין דער פינצטער, און וועסט ניט באגליקן אין דיינע וועגן, און וועסט רק זיין בארויבט און באגזלט אלע טעג, און קיינער וועט ניט העלפן. /28:30 א ווייב וועסטו פארקנסן, און אן אנדערער וועט מיט איר זיין; א הויז וועסטו בויען, און וועסט ניט וווינען דערין; א וויינגארטן וועסטו פלאנצן, און וועסט אים ניט אנהייבן. /28:31 דיין אקס וועט געשאכטן ווערן פאר דיינע אויגן, און וועסט פון אים ניט עסן; דיין אייזל וועט אוועקגעגזלט ווערן פון פאר דיין פנים, און וועט דיר ניט אומגעקערט ווערן; דיינע שאף וועלן אוועקגעגעבן ווערן צו דיינע פיינט, און וועסט ניט האבן ווער זאל העלפן. /28:32 דיינע זין און דיינע טעכטער וועלן אוועקגעגעבן ווערן צו אן אנדער פאלק, און דיינע אויגן וועלן זען, און אויסגיין נאך זיי א גאנצן טאג, און דיין האנט וועט זיין אן מאכט. /28:33 די פרוכט פון דיין ערד, און דיין גאנצע מי, וועט אויפעסן א פאלק וואס דו קענסט ניט, און וועסט רק זיין בארויבט און געדריקט אלע טעג. /28:34 און וועסט ווערן משוגע פון דער זעונג פון דיינע אויגן וואס דו וועסט זען. /28:35 {dn גאט} וועט דיך פלאגן מיט א בייזן אויסשלאג אויף די קני און אויף די שענקלען, אז דו וועסט ניט קענען געהיילט ווערן; פון דיין פוסטריט ביז דיין שפיץ קאפ. /28:36 {dn גאט} וועט אוועקפירן דיך, און דיין מלך וואס דו וועסט אויפשטעלן איבער דיר, צו א פאלק וואס דו און דיינע עלטערן האבן ניט געקענט; און וועסט דארטן דינען פרעמדע געטער, האלץ און שטיין. /28:37 און וועסט זיין פאר א שרעק, פאר א שפריכווארט, און פאר א שפאט, צווישן אלע פעלקער וואס {dn גאט} וועט דיך אהין אוועקפירן. 
/28:38 פיל זריעה וועסטו ארויסטראגן אין פעלד, און ווינציק וועסטו איינזאמלען, ווארום דער היישעריק וועט עס פארצערן. /28:39 וויינגערטנער וועסטו פלאנצן און באארבעטן, אבער וויין וועסטו ניט טרינקען און ניט ארייננעמען, ווארום דער ווארעם וועט עס אויפעסן. /28:40 איילבערטביימער וועסטו האבן אין דיין גאנצן געמארק, אבער מיט אייל וועסטו זיך ניט זאלבן, ווארום דיינע איילבערטן וועלן אראפפאלן. /28:41 זין און טעכטער וועסטו האבן, אבער זיי וועלן ניט בלייבן ביי דיר, ווארום זיי וועלן אוועקגיין אין געפאנגענשאפט. /28:42 אלע דיינע ביימער און די פרוכט פון דיין ערד וועט ירשען דער גריל. 
/28:43 דער פרעמדער וואס צווישן דיר וועט שטייגן העכער און העכער איבער דיר, און דו וועסט נידערן אראפ און אראפ. /28:44 ער וועט דיר אנטלייען, און דו וועסט אים ניט אנטלייען; ער וועט זיין דער קאפ, און דו וועסט זיין דער עק. 
/28:45 און אלע די דאזיקע קללות וועלן קומען אויף דיר, און וועלן דיך נאכיאגן און דיך דערגרייכן, ביז דו וועסט פארטיליקט ווערן, ווייל דו האסט ניט צוגעהערט צו דעם קול פון {dn יהוה} דיין {dn גאט}, צו היטן זיינע געבאט און זיינע געזעצן וואס ער האט דיר געבאטן. /28:46 און זיי וועלן זיין פאר א צייכן און פאר א ווונדער אויף דיר און אויף דיין זאמען ביז אייביק. /28:47 דערפאר וואס דו האסט ניט געדינט {dn יהוה} דיין {dn גאט} מיט שמחה, און מיט א פריילעכן הארצן, אין א שפע פון אלץ, /28:48 וועסטו דינען דיין פיינט, וואס {dn גאט} וועט אים אנשיקן אויף דיר, אין הונגער, און אין דארשטיקייט, און אין נאקעטקייט, און אין מינערונג פון אלץ; און ער וועט ארויטאן אן אייזערנעם יאך אויף דיין האלדז, ביז ער וועט דיך פארטיליקן. 
/28:49 {dn גאט} וועט אנטראגן אויף דיר א פאלק פון דער ווייטן, פון עק ערד, אזוי ווי עס קומט צו שוועבן אן אדלער, א פאלק וואס דו וועסט ניט פארשטיין זיין לשון; /28:50 א פאלק מיט א פארשייטן פנים, וואס וועט ניט שוינען דעם פנים פון א זקן, און א יונגן וועט ער ניט לייטזעליקן. /28:51 און ער וועט אויפעסן די פרוכט פון דיין בהמה, און די פרוכט פון דיין ערד, ביז דו וועסט פארטיליקט ווערן; וואס וועט דיר ניט איבערלאזן קיין תבואה, קיין וויין, און קיין אייל, קיין געבורט פון דיינע רינדער, און קיין פרוכטפערונג פון דיינע שאף, ביז ער וועט דיך אונטערברענגען. /28:52 און ער וועט דיך באלעגערן אין אלע דיינע טויערן, ביז עס וועלן נידערן דיינע הויכע און פעסטע מויערן, וואס דו האסט זיך אויף זיי פארזיכערט, אין דיין גאנצן לאנד; יא, ער וועט דיך באלעגערן אין אלע דיינע טויערן, אין דיין גאנצן לאנד וואס {dn יהוה} דיין {dn גאט} האט דיר געגעבן. /28:53 און וועסט עסן די פרוכט פון דיין לייב, דאס פלייש פון דיינע זין און דיינע טעכטער וואס {dn יהוה} דיין {dn גאט} האט דיר געגעבן, אין דער באלעגערונג, און אין דער דריקונג וואס דיין פיינט וועט דיך דריקן. /28:54 דער איידעלער מענטש צווישן דיר און דער זייער פארצערטלטער, זיין אויג וועט זיין שלעכט צו זיין ברודער, און צו דער ווייב פון זיין בוזעם, און צו די איבעריקע קינדער וואס ער וועט איבערלאזן, /28:55 צו געבן איינעם פון זיי פון דעם פלייש פון זיינע קינדער וואס ער וועט עסן, ווייל גארנישט וועט אים זיין געבליבן אין דער באלעגערונג, און אין דער דריקונג וואס דיין פיינט וועט דיך דריקן אין אלע דיינע טויערן. /28:56 די איידעלע צווישן דיר און די פארצערטלטע, וואס האט קיין מאל ניט געפרוווט שטעלן איר פוסטריט אויף דער ערד, פון פארצערטלטקייט און פון איידלקייט, איר אויג וועט זיין שלעכט צו דעם מאן פון איר בוזעם, און צו איר זון, און צו איר טאכטער, /28:57 און צו איר נאכגעבורט וואס קומט ארויס פון צווישן אירע פיס, און צו אירע קינדער וואס זי וועט געבערן, ווארום זי וועט זיי אויפעסן אין פארבארגעניש, אין מינערונג פון אלץ, אין דער באלעגערונג, און אין דער דריקונג וואס דיין פיינט וועט דיך דריקן אין דיינע טויערן. 
/28:58 אויב דו וועסט ניט היטן צו טאן אלע ווערטער פון דער דאזיקער תורה, וואס שטייען געשריבן אין דעם דאזיקן בוך, מורא צו האבן פאר דעם דאזיקן געאכפערטן און פארכטיקן נאמען, פאר {dn יהוה} דיין {dn גאט}, /28:59 וועט {dn גאט} מאכן ווונדערלעך דיינע פלאגן, און די פלאגן פון דיינע קינדער – גרויסע און אנגעהאלטענע פלאגן, און בייזע און אנגעהאלטענע קרענק. /28:60 און ער וועט ווידער ברענגען אויף דיר אלע ווייטאקן פון מצרים, וואס דו האסט זיך געשראקן פאר זיי, און זיי וועלן זיך באהעפטן אן דיר. /28:61 אויך יעטוועדער קרענק און יעטוועדער פלאג וואס שטייט ניט געשריבן אין דעם בוך פון דער דאזיקער תורה, וועט זיי {dn גאט} ארויפברענגען אויף דיר ביז דו וועסט פארטיליקט ווערן. /28:62 און איר וועט בלייבן מיט א הייפל מענטשן, אנשטאט וואס איר זייט געווען אזוי ווי די שטערן פון הימל אין פילקייט; ווייל דו האסט ניט צוגעהערט צו דעם קול פון {dn יהוה} דיין {dn גאט}. /28:63 און עס וועט זיין, אזוי ווי {dn גאט} האט זיך געפרייט איבער אייך, אייך צו באגיטיקן, און אייך צו מערן, אזוי וועט {dn גאט} זיך פרייען איבער אייך, אייך אונטערצוברענגען און אייך צו פארטילקן; און איר וועט אוועקגעריסן ווערן פון דער ערד וואס דו קומסט אהין, זי צו ארבן. /28:64 און {dn גאט} וועט דיך צעשפרייטן צווישן אלע אומות, פון עק ערד ביז עק ערד, און וועסט דארטן דינען פרעמדע געטער, וואס דו און דיינע עלטערן האבן ניט געקענט, האלץ און שטיין. /28:65 און צווישן די דאזיקע פעלקער וועסטו קיין רו ניט האבן, און קיין מנוחה וועט ניט זיין פאר דיין פוסטריט; און {dn גאט} וועט דיר געבן דארטן אן אומרואיק הארץ, און אויסגייעניש פון די אויגן, און פארשמאכטונג פון דער זעל. /28:66 און דיין לעבן וועט דיר הענגען אנטקעגן, און וועסט אנגסטן טאג און נאכט, און ניט זיין זיכער מיט דיין לעבן. /28:67 אין פרימארגן וועסטו זאגן: הלוואי ווערט אוונט! און אין אוונט וועסטו זאגן: הלוואי ווערט פרימארגן! פון וועגן דער אנגסט פון דיין הארצן וואס דו וועסט אנגסטן, און פון וועגן דער זעאונג פון דיינע אויגן וואס דו וועסט זען. /28:68 און {dn גאט} וועט דיך אומקערן אויף שיפן קיין מצרים, אויף דעם וועג וואס איך האב דיר געזאגט, וועסט אים מער ניט אנזען. און איר וועט זיך דארטן אנבאטן צו אייערע פיינט פאר קנעכט און פאר דינסטן, און קיין קויפער וועט ניט זיין. 
/28:69 דאס זיינען די ווערטער פון דעם בונד וואס {dn גאט} האט באפוילן משהן צו שליסן מיט די קינדער פון ישראל אין לאנד מואב, אחוץ דעם בונד וואס ער האט געשלאסן מיט זיי אין חורב.
 
/29:1 און משה האט צונויפגערופן גאנץ ישראל, און האט צו זיי געזאגט: 
איר האט געזען אלץ וואס {dn גאט} האט געטאן פאר אייערע אויגן אין לאנד מצרים צו פרעהן, און צו אלע זיינע קנעכט, און צו זיין גאנצן לאנד; /29:2 די גרויסע פרוווונגען וואס דיינע אויגן האבן געזען, יענע גרויסע צייכנס און ווונדער. /29:3 אבער {dn גאט} האט אייך ניט געגעבן א הארץ צו פארשטיין, און אויגן צו זען, און אויערן צו הערן, ביז אויף היינטיקן טאג. /29:4 און איך האב אייך געפירט פערציק יאר דורכן מדבר; אייערע קליידער זיינען ניט אפגעטראגן געווארן אויף אייך, און דיין שוך איז ניט אפגעטראגן געווארן אויף דיין פוס. /29:5 ברויט האט איר ניט געגעסן, און וויין און געטראנק האט איר ניט געטרונקען; כדי איר זאלט וויסן אז איך בין {dn יהוה} אייער {dn גאט}. /29:6 און אז איר זייט געקומען צו דעם דאזיקן ארט, איז ארויסגעגאנגען סיחון דער מלך פון חשבון, און עוג דער מלך פון בשן, אקעגן אונדז אויף מלחמה, און מיר האבן זיי געשלאגן. /29:7 און מיר האבן צוגענומען זייער לאנד, און האבן עס געגעבן פאר א נחלה צו די ראובנים, און צו די גדים, און צו דעם האלבן שבט מנשה. /29:8 דרום זאלט איר היטן די ווערטער פון דעם דאזיקן בונד, און זיי טאן, כדי איר זאלט באגליקן אין אלץ וואס איר וועט טאן.
נצבים 
/29:9 איר שטייט היינט אלע פאר {dn יהוה} אייער {dn גאט}, אייערע הויפטלייט, אייערע שבטים, אייערע עלטסטע, און אייערע אויפזעערס, אלע מענער פון ישראל, /29:10 אייערע קליינע קינדער, אייערע ווייבער, און דיין פרעמדער וואס אין דיין לאגער, פון דיין האלצהעקער ביז דיין וואסערשעפער; /29:11 אז דו זאלסט אריינטרעטן אין דעם בונד פון {dn יהוה} דיין {dn גאט} און אין זיין שבועה וואס {dn יהוה} דיין {dn גאט} שליסט מיט דיר היינט; /29:12 כדי דיך אויפצושטעלן היינט פאר א פאלק צו אים, און ער זאל דיר זיין צום {dn גאט}, אזוי ווי ער האט דיר צוגעזאגט, און אזוי ווי ער האט געשווארן צו דיינע עלטערן, צו אברהמען, צו יצחקן, און צו יעקבן. /29:13 און ניט מיט אייך אליין שליס איך דעם דאזיקן בונד און די דאזיקע שבועה, /29:14 נייערט אי מיט דעם וואס שטייט דא מיט אונדז היינט פאר {dn יהוה} אונדזער {dn גאט}, אי מיט דעם וואס איז דא ניט פאראן מיט אונדז היינט. /29:15 ווארום איר ווייסט ווי מיר זיינען געזעסן אין לאנד מצרים, און ווי מיר זיינען דורכגעגאנגען צווישן די פעלקער וואס איר זייט דורכגעגאנגען. /29:16 און איר האט געזען זייערע אומווערדיקייטן, און זייערע אפגעטער, האלץ און שטיין, זילבער און גאלד, וואס ביי זיי. /29:17 טאמער איז דא צווישן אייך א מאן, אדער א פרוי, אדער א משפחה, אדער א שבט, וואס זיין הארץ קערט זיך אפ היינט פון {dn יהוה} אונדזער {dn גאט}, צו גיין דינען די געטער פון יענע פעלקער; טאמער איז פאראן צווישן אייך א ווארצל וואס פרוכפערט ביטערקרויט און ווערמוט; /29:18 און עס וועט זיין, אז ער וועט הערן די ווערטער פון דער דאזיקער שבועה, וועט ער זיך רימען אין זיין הארצן, אזוי צו זאגן: פריד וועט זיין צו מיר, ווען איך וועל גיין אין דער איינגעשפארטקייט פון מיין הארצן – כדי אונטערצוברענגען דאס באוועסערטע אין איינעם מיטן דארשטיקן – /29:19 וועט אים {dn גאט} ניט וועלן פארגעבן, נייערט דער צארן פון {dn גאט} און זיין פארדראס וועט דענצמאל ברענען אויף יענעם מאן, און אויף אים וועט הויערן די גאנצע קללה וואס שטייט געשריבן אין דעם דאזיקן בוך, און {dn גאט} וועט אויסמעקן זיין נאמען פון אונטערן הימל. /29:20 און {dn גאט} וועט אים אפשיידן צום בייזן פון אלע שבטים פון ישראל, אזוי ווי אלע קללות פון דעם בונד וואס שטייט געשריבן אין דעם דאזיקן בוך פון דער תורה. /29:21 און דער שפעטערדיקער דור, אייערע קינדער וואס וועלן אויפשטיין נאך אייך, און דער פרעמדער וואס וועט קומען פון א ווייטן לאנד, וועלן זאגן: – ווען זיי וועלן זען די פלאגן פון דעם דאזיקן לאנד, און אירע קרענק מיט וואס {dn גאט} האט עס קראנק געמאכט; /29:22 אז שוועבל און זאלץ, פארברענט, איז איר גאנצע ערד; ניט זי ווערט געזייט, און ניט זי לאזט ארויס א שפראצונג, און ניט עס וואקסט אויף איר א שום גראז, אזוי ווי די איבערקערעניש פון סדום, און עמורה, אדמה, און צבויים, וואס {dn גאט} האט איבערגעקערט אין זיין כעס און אין זיין גרימצארן – /29:23 וועלן אלע פעלקער זאגן: פאר וואס האט {dn גאט} געטאן אזוי צו דעם דאזיקן לאנד? וואס איז דער דאזיקער גרויסער גרימצארן? /29:24 און מע וועט זאגן: פאר וואס זיי האבן פארלאזן דעם בונד פון {dn יהוה} דעם {dn גאט} פון זייערע עלטערן, וואס ער האט מיט זיי געשלאסן, ווען ער האט זיי ארויסגעצויגן פון לאנד מצרים; /29:25 און זיי זענען געגאנגען און האבן געדינט פרעמדע געטער, און זיך געבוקט צו זיי, געטער וואס זיי האבן זיי ניט געקענט, און וואס ער האט זיי ניט איינגעטיילט. /29:26 און דער צארן פון {dn גאט} האט געגרימט אויף דעם דאזיקן לאנד, צו ברענגען דערויף די גאנצע קללה וואס שטייט געשריבן אין דעם דאזיקן בוך. /29:27 און {dn גאט} האט זיי ארויסגעריסן פון זייער ערד מיט רוגזה, און מיט גרימצארן, און מיט גרויס כעס, און האט זיי פארווארפן אין אן אנדער לאנד, אזוי ווי היינטיקן טאג. 
/29:28 דאס פארבארגענע איז ביי {dn יהוה} אונדזער {dn גאט}, אבער דאס אנטפלעקטע איז פאר אונדז און פאר אונדזערע קינדער אויף אייביק – צו טאן אלע ווערטער פון דער דאזיקער תורה.
 
/30:1 און עס וועט זיין, אז עס וועלן קומען אויף דיר אלע די דאזיקע זאכן, די ברכה און די קללה, וואס איך האב געלייגט פאר דיר, און וועסט דיר נעמען צום הארצן, צווישן די אלע פעלקער וואס {dn יהוה} דיין {dn גאט} האט דיך אהין פארשטויסן, /30:2 און וועסט זיך אומקערן צו {dn יהוה} דיין {dn גאט}, און וועסט צוהערן צו זיין קול, אזוי ווי אלץ וואס איך באפעל דיר היינט, דו און דיינע קינדער, מיט דיין גאנצן הארצן, און מיט דיין גאנצער זעל, /30:3 וועט {dn יהוה} דיין {dn גאט} אומקערן דיין געפאנגענשאפט, און ער וועט דיך דערבארימען, און וועט צוריק דיך איינזאמלען פון אלע אומות וואס {dn יהוה} דיין {dn גאט} האט דיך אהין צעשפרייט. /30:4 אז דיינע פארשטויסענע זאלן זיין אין עק הימל, וועט דיך {dn יהוה} דיין {dn גאט} פון דארטן איינזאמלען, און וועט פון דארטן דיך נעמען. /30:5 און {dn יהוה} דיין {dn גאט} וועט דיך ברענגען אין דעם לאנד וואס דיינע עלטערן האבן געארבט, און וועסט עס ארבן, און ער וועט דיך באגיטיקן, און דיך מערן מיין פון דיינע עלטערן. /30:6 און {dn יהוה} דיין {dn גאט} וועט באשניידן דיין הארץ, און דאס הארץ פון דיינע קינדער, ליב צו האבן {dn יהוה} דיין {dn גאט} מיט דיין גאנצן הארצן, און מיט דיין גאנצער זעל, כדי זאלסט לעבן. /30:7 און {dn יהוה} דיין {dn גאט} וועט געבן אלע די דאזיקע קללות אויף דיינע פיינט, און אויף דיינע שונאים וואס האבן דיך געיאגט. /30:8 און דו וועסט זיך אומקערן, און צוהערן צו דעם קול פון {dn גאט}, און טאן אלע זיינע געבאט וואס איך געביט דיר היינט. /30:9 און {dn יהוה} דיין {dn גאט} וועט דיר געבן א שפע אין יעטוועדער טוונג פון דיין האנט, אין דער פרוכט פון דיין לייב, אין דער פרוכט פון דיין בהמה, און אין דער פרוכט פון דיין ערד צום גוטן; ווארום {dn גאט} וועט זיך ווידער פרייען מיט דיר צום גוטן, אזוי ווי ער האט זיך געפרייט מיט דיינע עלטערן; /30:10 אז דו וועסט צוהערן צו דעם קול פון {dn יהוה} דיין {dn גאט}, צו היטן זיינע געבאט און זיינע געזעצן וואס שטייען געשריבן אין דעם דאזיקן בוך פון דער תורה; אז דו וועסט זיך אומקערן צו {dn יהוה} דיין {dn גאט} מיט דיין גאנצן הארצן, און מיט דיין גאנצער זעל. /30:11 ווארום דאס דאזיקע געבאט וואס איך געביט דיר היינט, דאס איז ניט פארהוילן פון דיר, און דאס איז ניט צו ווייט. /30:12 ניט אויפן הימל איז דאס, אז דו זאלסט זאגן: ווער וועט אונדז ארויפגיין אויפן הימל און עס נעמען פאר אונדז, און עס אונדז לאזן הערן, כדי מיר זאלן עס טאן? /30:13 און ניט פון יענער זייט ים איז דאס, אז דו זאלסט זאגן: ווער וועט אונדז אריבערגיין אויף יענער זייט ים, און עס נעמען פאר אונדז, און דאס אונדז לאזן הערן, כדי מיר זאלן עס טאן? /30:14 נייערט זייער נאנט איז דאס ווארט צו דיר, אין דיין מויל, און אין דיין הארצן, עס צו טאן. 
/30:15 זע, איך האב היינט געלייגט פאר דיר לעבן און גוטס, און טויט און שלעכטס, /30:16 וואס איך באפעל דיר היינט ליב צו האבן {dn יהוה} דיין {dn גאט}, צו גיין אין זיינע וועגן, און צו היטן זיינע געבאט און זיינע חוקים און זיינע געזעצן, כדי זאלסט לעבן און זיך מערן, און {dn יהוה} דיין {dn גאט} זאל דיך בענטשן אין דעם לאנד וואס דו קומסט אהין, עס צו ארבן. /30:17 אבער אז דיין הארץ וועט זיך אפקערן, און וועסט ניט צוהערן, און וועסט אראפגעפירט ווערן, און וועסט זיך בוקן צו פרעמדע געטער, און זיי דינען, /30:18 זאג איך אייך היינט אן, אז אונטערגיין וועט איר אונטערגיין; איר וועט ניט מאריך־ימים זיין אויף דער ערד וואס דו גייסט אריבער דעם ירדן צו קומען אהין, זי צו ארבן. /30:19 איך מאך היינט עדות אקעגן אייך הימל און ערד: לעבן און טויט האב איך געלייגט פאר אייך, א ברכה און א קללה, דרום זאלסטו אויסוויילן דאס לעבן, כדי זאלסט לעבן, דו און דיין זאמען; /30:20 ליב צו האבן {dn יהוה} דיין {dn גאט}, צוצוהערן צו זיין קול, און זיך צו באהעפטן אן אים, ווארום דאס איז דיין לעבן און דיין אריכת־ימים; כדי צו זיצן אויף דער ערד וואס {dn גאט} האט געשווארן צו דיינע עלטערן, צו אברהמען, צו יצחקן, און צו יעקבן, זיי צו געבן.
וילך
/31:1 און משה איז געגאנגען, און האט גערעדט די דאזיקע ווערטער צו גאנץ ישראל. /31:2 און ער האט צו זיי געזאגט: א מאן פון הונדערט און צוואנציק יאר בין איך היינט; איך קען ניט מער ארויסגיין און אריינגיין; און {dn גאט} האט צו מיר געזאגט: וועסט ניט אריבערגיין דעם דאזיקן ירדן. /31:3 {dn יהוה} דיין {dn גאט}, ער גייט אריבער דיר פארויס; ער וועט פארטיליקן די דאזיקע פעלקער פון פאר דיר, און וועסט זיי ירשען; יהושוע, ער גייט אריבער דיר פארויס, אזוי ווי {dn גאט} האט גערעדט. /31:4 און {dn גאט} וועט טאן צו זיי אזוי ווי ער האט געטאן צו סיחון און צו עוג, די מלכים פון אמורי, און צו זייער לאנד, וואס ער האט זיי פארטיליקט. /31:5 און {dn גאט} וועט זיי איבערגעבן צו אייך, און איר וועט טאן צו זיי אזוי ווי אלדאס געבאט וואס איך האב אייך געבאטן. /31:6 זייט שטארק און פעסט, איר זאלט ניט מורא האבן און זיך ניט שרעקן פאר זיי, ווארום {dn יהוה} דיין {dn גאט}, ער איז דער וואס גייט מיט דיר; ער וועט דיך ניט אפלאזן און דיך ניט פארלאזן. 
/31:7 און משה האט גערופן יהושוען, און ער האט צו אים געזאגט פאר די אויגן פון גאנץ ישראל: זיי שטארק און פעסט, ווארום דו וועסט קומען מיט דעם דאזיקן פאלק אין דעם לאנד וואס {dn גאט} האט געשווארן זייערע עלטערן זיי צו געבן, און דו וועסט עס זיי מאכן ארבן. /31:8 און {dn גאט}, ער איז דער וואס גייט דיר פארויס; ער וועט זיין מיט דיר, ער וועט דיך ניט אפלאזן און דיך ניט פארלאזן; זאלסט ניט מורא האבן און ניט אנגסטן. 
/31:9 און משה האט אויפגעשריבן די דאזיקע תורה, און האט זי געגעבן צו די כהנים, די קינדער פון לוי, וואס טראגן דעם ארון פון גאטס בונד, און צו אלע עלטסטע פון ישראל. /31:10 און משה האט זיי באפוילן, אזוי צו זאגן: צום סוף פון אלע זיבן יאר, אין דער צייט פון דעם יאר פון שמיטה, אין דעם יום־טוב פון סוכות, /31:11 ווען גאנץ ישראל קומט זיך ווייזן פאר {dn יהוה} דיין {dn גאט}, אין דעם ארט וואס ער וועט אויסדערוויילן, זאלסטו לייענען די דאזיקע תורה פאר גאנץ ישראל אין זייערע אויערן. /31:12 זאמל איין דאס פאלק, די מענער און די ווייבער און די קליינע קינדער, און דיין פרעמדן וואס אין דיינע טויערן, כדי זיי זאלן הערן, און כדי זיי זאלן לערנען, און מורא האבן פאר {dn יהוה} אייער {dn גאט}, און היטן צו טאן אלע ווערטער פון דער דאזיקער תורה; /31:13 און זייערע קינדער וואס האבן ניט געוווסט, זאלן הערן, און לערנען מורא צו האבן פאר {dn יהוה} אייער {dn גאט} אלע טעג וואס איר לעבט אויף דער ערד וואס איר גייט אריבער דעם ירדן אהין, זי צו ארבן. 
/31:14 און {dn גאט} האט געזאגט צו משהן: זע, דיינע טעג גענענען צום שטארבן, רוף יהושוען, און שטעלט אייך אין אוהל־מועד, און איך וועל אים באפעלן. זיינען געגאנגען משה און יהושוע, און האבן זיך געשטעלט אין אוהל־מועד. /31:15 און {dn גאט} האט זיך באוויזן אין געצעלט אין א וואלקנזייל, און דער וואלקנזייל איז געשטאנען ביים איינגאנג פון געצעלט. /31:16 און {dn גאט} האט געזאגט צו משהן: זע, דו לייגסט זיך מיט דיינע עלטערן, און דאס דאזיקע פאלק וועט אויפשטיין און זיך אפקערן נאך די געטער פון די פרעמדע פון דעם לאנד וואס ער קומט אהין צווישן זיי, און ער וועט מיך פארלאזן, און פארשטערן מיין בונד וואס איך האב געשלאסן מיט אים. /31:17 און מיין צארן וועט גרימען אויף אים אין יענעם טאג, און איך וועל זיי פארלאזן, און פארבארגן מיין פנים פון זיי, און ער וועט זיין צום פארצערן, און אים וועלן טרעפן בייזן פיל און צרות, און ער וועט זאגן אין יענעם טאג: פאר וואר, ווייל מיין {dn גאט} איז ניט צווישן מיר, האבן מיך געטראפן די דאזיקע בייזן. /31:18 און פארבארגן וועל איך פארבארגן מיין פנים אין יענעם טאג, פאר אלעם בייזן וואס ער האט געטאן, אז ער האט זיך געקערט צו פרעמדע געטער. /31:19 און אצונד שרייבט אייך אויף דאס דאזיקע געזאנג, און לערן עס אויס די קינדער פון ישראל; טו עס אריין אין זייער מויל, כדי דאס דאזיקע געזאנג זאל מיר זיין צום עדות קעגן די קינדער פון ישראל. /31:20 אז איך וועל אים ברענגען אויף דער ערד וואס איך האב צוגעשווארן זייערע עלטערן, וואס פליסט מיט מילך און האניק, און ער וועט עסן און ווערן זאט און פעט, און וועט זיך קערן צו פרעמדע געטער, און זיי וועלן זיי דינען, און וועלן מיך פאראכטן, און ער וועט פארשטערן מיין בונד, /31:21 איז, אז אים וועלן טרעפן בייזן פיל און צרות וועט דאס דאזיקע געזאנג זיך אפרופן אים אין פנים צום עדות ווארום עס וועט ניט פארגעסן ווערן פון דעם מויל פון זיין זאמען; ווייל איך ווייס זיין טבע, ווי ער באגייט זיך היינט, נאך איידער איך האב אים געבראכט אין דעם לאנד וואס איך האב צוגעשווארן. 
/31:22 און משה האט אויפגעשריבן דאס דאזיקע געזאנג אין יענעם טאג, און האט עס אויסגעלערנט די קינדער פון ישראל. /31:23 און ער האט באפוילן יהושוע דעם זון פון נון, און האט געזאגט: זיי שטארק און פעסט, ווארום דו וועסט ברענגען די קינדער פון ישראל אין דעם לאנד וואס איך האב זיי צוגעשווארן, און איך וועל זיין מיט דיר. 
/31:24 און עס איז געווען, ווי משה האט געענדיקט אויפשרייבן די ווערטער פון דער דאזיקער תורה אין א בוך, ביז זייער סוף, /31:25 אזוי האט משה באפוילן די לויים וואס טראגן דעם ארון פון גאטס בונד, אזוי צו זאגן: /31:26 נעמט דאס דאזיקע בוך פון דער תורה, און איר זאלט עס אוועקלייגן ביין זייט פון דעם ארון פון דעם בונד פון {dn יהוה} אייער {dn גאט}, און עס זאל דארטן זיין צום עדות קעגן דיר. /31:27 ווארום איך קען דיין ווידערשפעניקייט און דיין הארטן נאקן; זע, היינט, אז איך לעב נאך מיט אייך, זייט איר געווען ווידערשפעניקער אקעגן {dn גאט}, און ווי שוין נאך מיין טויט? /31:28 זאמלט איין צו מיר אלע עלטסטע פון אייערע שבטים, און אייערע אויפזעער, און איך וועל רעדן אין זייערע אויערן די דאזיקע ווערטער, און וועל מאכן הימל און ערד עדות קעגן זיי. /31:29 ווארום איך ווייס, אז פארדארבן וועט איר פארדארבן ווערן נאך מיין טויט, און איר וועט זיך אפקערן פון דעם וועג וואס איך האב אייך באפוילן, און אייך וועט געשען בייז אין סוף פון די טעג, ווייל איר וועט טאן וואס איז שלעכט אין די אויגן פון {dn גאט}, אים צו דערצערענען מיט דער טואונג פון אייערע הענט. 
/31:30 און משה האט גערעדט אין די אויערן פון דער גאנצער איינזאמלונג פון ישראל די ווערטער פון דעם דאזיקן געזאנג ביז זייער סוף.
האזינו
/32:1 פארנעמט איר הימלען, און איך וועל רעדן, און זאל הערן די ערד די רייד פון מיין מויל. /32:2 זאל טריפן ווי רעגן מיין לערנונג, זאל רינען ווי טוי מיין ווארט; ווי א גוסרעגן אויף גראז און ווי שפריירעגן אויף קרייטעכץ. /32:3 ווארום דעם נאמען פון {dn יהוה} וועל איך רופן; גיט גרויסקייט צו אונדזער {dn גאט}. /32:4 דער פעלז – זיין ווערק איז גאנץ, ווייל אלע זיינע וועגן זיינען רעכט; א {dn גאט} פון געטריישאפט, און אן אומרעכט, גערעכט און רעכטפארטיק איז ער. /32:5 איז פון אים די פארדארבונג? ניין! זיינע קינדער, זייערס איז דער פעלער; א קרומער און פארדרייטער דור. /32:6 ווילט איר אזוי {dn גאט} פארגעלטן, געמיין און אומקלוג פאלק? איז ער ניט דיין פאטער וואס האט דיך געשאפן? ער – וואס האט דיך געמאכט און געפורעמט? 
/32:7 געדענק די טעג פון פארצייטן, באטראכט פון דור־דורות די יארן, פרעג דיין פאטער, ער זאל דיר דערציילן, דיינע זקנים, זיי זאלן דיר זאגן. /32:8 ווען דער אויבערשטער האט באטיילט די אומות, ווען ער האט צעשיידט די קינדער פון מענטשן, האט ער געשטעלט די געמארקן פון פעלקער, /32:9 לויט דער צאל פון די קינדער ישראלס. ווארום דער חלק פון {dn גאט} איז זיין פאלק, /32:10 יעקב דער טייל פון זיין נחלה. ער האט אים געפונען אין מדבר־לאנד, און אין וויסטן געוואי פון דער ווילדערניש, אים ארומגערינגלט, אים אויפגעפאסט, /32:11 אים אפגעהיט ווי זיין אויגאפל. ווי אן אדלער וועקט זיין נעסט, פלאטערט איבער זיינע יונגע, שפרייט זיינע פלעדערן און נעמט זיי, טראגט זיי אויף זיין פליגל – /32:12 האט {dn יהוה} אליין אים געפירט, און ניט געווען מיט אים א פרעמדער {dn גאט}. /32:13 ער האט אים געזעצט אויף די הייכן פון דער ערד, און ער האט געגעסן די פרוכטן פון פעלד; און ער האט אים געמאכט זויגן האניק פון פעלז, און אייל פון קיזלשטיין; 
/32:14 שמאנט פון רינדער, און מילך פון שאף, מיט פעטס פון לעמער, און ווידערס פון בשן און בעק, מיט נירנפעטס פון ווייץ; און פון טרויבנבלוט טרינקסטו שוימיקן וויין. 
/32:15 און ישורון איז פעט געווארן און האט געבריקעט – ביסט פעט, ביסט דיק, ביסט גראב געווארן; און ער האט פארלאזט {dn גאט} וואס האט אים באשאפן, און געשענדט דעם פעלז פון זיין הילף. /32:16 זיי האבן אים דערצערנט מיט פרעמדגעטער, מיט אומווערדיקייטן אים דערבייזערט. /32:17 זיי האבן געשלאכט צו שדים, אומגעטער, געטער וואס זיי האבן זיי ניט געקענט, נייע אקארשט געקומענע, וואס אייערע עלטערן האבן זיך פאר זיי ניט געפארכט. /32:18 אן דעם פעלז וואס האט דיך געבארן האסטו ניט געדאכט, און פארגעסן דעם {dn גאט} וואס האט דיך געהאט. 
/32:19 און {dn יהוה} האט געזען און האט פאראכט, איבער דער דערצערענונג פון זיינע זין און זיינע טעכטער. /32:20 און ער האט געזאגט: איך וועל פארבארגן מיין פנים פון זיי. איך וועל זען וואס וועט זיין זייער סוף; ווארום א פארקערטער דור זיינען זיי, קינדער אן טריישאפט אין זיי. /32:21 זיי האבן מיך דערצערנט מיט אן אומגאט, מיך דערבייזערט מיט זייערע נישטיקייטן, און איך וועל זיי דערצערענען מיט אן אומפאלק, מיט א געמיינער אומה וועל איך זיי דערבייזערן. /32:22 ווארום א פייער איז אנגעצונדן אין מיין נאז, און עס ברענט ביז דער טיפער אונטערערד, און פארצערט די ערד מיט איר געוועקס, און צעפלאמט די גרונטפעסטן פון די בערג. /32:23 איך וועל אויסלאזן אויף זיי בייזן, איך וועל מיינע פיילן פארלענדן אויף זיי: /32:24 דארונג פון הונגער, און צערונג פון היץ, און ביטערע פעסט; און דעם צאן פון חיות וועל איך שיקן אויף זיי: /32:25 מיט גיפט פון די שטויבקריכערס. דרויסן וועט אוועקנעמען די שווערד, און אין די קאמערן די אימה; אי דעם בחור אי די מיידל, דעם זויגעדיקן מיטן גרייזגראען מאן. 
/32:26 איך וואלט געזאגט: איך וועל זיי פארלענדן, איך וועל פארטיליקן פון מענטשן זייער זכר; /32:27 ווען איך פארכט ניט דעם שונאס דערצערענונג, זייערע פיינט זאלן ניט אויסלייגן פאלש; ניט זאגן: אונדזער האנט איז דערהויבן, און ניט {dn יהוה} האט דאס אלצדינג געטאן. 
/32:28 ווארום א פאלק אן באראט זיינען זיי, און ניטא קיין פארשטאנדיקייט אין זיי. /32:29 אז זיי וואלטן קלוג געווען, וואלטן זיי דאס באטראכט, זיי וואלטן באקלערט זייער סוף: /32:30 ווי קען איינער יאגן טויזנט, און צוויי פארטרייבן צען טויזנט, ווען ניט זייער פעלז האט זיי איבערגעגעבן, און {dn יהוה} האט זיי איבערגעענטפערט? /32:31 ווארום ניט ווי אונדזער פעלז איז זייער פעלז; און מעגן אונדזערע שונאים אנטשיידן. /32:32 ווארום פון וויינשטאק פון סדום איז זייער וויינשטאק, און פון די פעלדער פון עמורה; זייערע טרויבן זיינען טרויבן פון גיפט, /32:33 ביטערע הענגלעך זיינען ביי זיי. סם פון שלאנגען איז זייער וויין, און אומדערבארימדיק פיפערנאטערגיפט. 
/32:34 פאר וואר, דאס איז באהאלטן ביי מיר, פארחתמעט אין מיינע שאצקאמערן; /32:35 איך האלט נקמה און באצאלונג פאר דער צייט ווען זייער פוס וועט זיך אויסגליטשן; ווארום נאנט איז דער טאג פון זייער בראך, און אייליק קומט וואס איז אנגעברייט פאר זיי. /32:36 ווארום {dn גאט} וועט זיך אננעמען פאר זיין פאלק, און אויף זיינע קנעכט זיך דערבארימען, ווען ער זעט אז אויסגעגאנגען איז די קראפט, /32:37 און קיין מוטערמענטש איז ניטא; און מע זאגט: ווו זיינען זייערע געטער, דער פעלז וואס זיי האבן זיך געשיצט אין אים? /32:38 וואס האבן דאס פעטס פון זייערע שלאכטאפפער געגעסן, געטרונקען דעם וויין פון זייער גיסאפפער? זאלן זיי אופשטיין און אייך העלפן; זאל ער זיין איבער אייך א פארבארגעניש. 
/32:39 זעט אצונד אז איך, איך בין דאס, און ניטא קיין {dn גאט} מיט מיר; איך טייט און מאך לעבעדיק, איך פארווונד און איך הייל, און פון מיין האנט איז ניטא ווער זאל מציל זיין. /32:40 ווארום איך הייב צום הימל מיין האנט, און זאג: אזוי ווי איך לעב אייביק, /32:41 ווען איך שארף דעם בליץ פון מיין שווערד, און מיין האנט וועט צום משפט זיך נעמען, וועל איך אומקערן נקמה צו מיינע פיינט, און מיינע שונאים וועל איך באצאלן. /32:42 איך וועל אנשיכורן מיינע פיילן מיט בלוט, און מיין שווערד וועט זיך אנעסן מיט פלייש – מיט בלוט פון דערשלאגענע און געפאנגענע, מיט די לאנגהאריקע קעפ פון דעם פיינט. /32:43 באזינגט, איר אומות, זיין פאלק, ווארום פארן בלוט פון זיינע קנעכט וועט ער זיך נוקם זיין, און נקמה וועט ער אומקערן צו זיינע פיינט, און פארגיטיקן זיין לאנד און זיין פאלק. 
/32:44 און משה איז געקומען און האט גערעדט אלע ווערטער פון דעם דאזיקן געזאנג אין די אויערן פון פאלק, ער און יהושוע דער זון פון נון. /32:45 און ווי משה האט געענדיקט רעדן אלע די דאזיקע ווערטער צו גאנץ ישראל, /32:46 האט ער צו זיי געזאגט: לייגט צו אייער הארץ צו אלע ווערטער וואס איך זאג אייך היינט אן, אז איר זאלט זיי באפעלן צו אייערע קינדער, צו היטן צו טאן אלע ווערטער פון דער דאזיקער תורה. /32:47 ווארום דאס איז ניט א הויל גערייד פאר אייך, נייערט דאס איז אייער לעבן, און דורך דער דאזיקער זאך וועט איר מאריך־ימים זיין אויף דער ערד וואס איר גייט אהין אריבער דעם ירדן, זי צו ארבן. 
/32:48 און {dn גאט} האט גערעדט אין דעם דאזיקן אייגענעם טאג צו משהן, אזוי צו זאגן: /32:49 גיי ארויף צו דעם דאזיקן בארג עברים, דעם בארג נבו וואס אין לאנד מואב, וואס אקעגן יריחו, און קוק אן דאס לאנד כנען וואס איך גיב צו די קינדער פון ישראל פאר אן אייגנטום. /32:50 און שטארב אויף דעם בארג וואס דו גייסט אהין ארויף, און ווער איינגעזאמלט צו דיין פאלק, אזוי ווי דיין ברודער אהרן איז געשטארבן אויפן בארג הור, און איז איינגעזאמלט געווארן צו זיין פאלק. /32:51 פאר וואס איר האט געפעלשט אן מיר צווישן די קינדער פון ישראל, ביים וואסער פון מריבת־קדש, אין מדבר צין, פאר וואס איר האט מיך ניט געהייליקט צווישן די קינדער פון ישראל. /32:52 נאר פון דער ווייטן וועסטו זען דאס לאנד, אבער קומען אהין וועסטו ניט, אין דעם לאנד וואס איך גיב צו די קינדער פון ישראל. 
וזאת הברכה
/33:1 און דאס איז די ברכה וואס משה דער געטלעכער מאן האט געבענטשט די קינדער פון ישראל פאר זיין טויט. און ער האט געזאגט: 
/33:2 {dn גאט} איז פון סיני געקומען, און אויפגעשיינט פון שעיר אויף זיי; ער האט ארויסגעשראלט פון בארג פארן, און געקומען פון די הייליקע צענטויזנטן, אין זיין רעכטער האנט א פייערדיק געזעץ פאר זיי. יא, דו ליבהאבער פון די שבטים, אלע זייערע הייליקע זיינען ביי דיין האנט; /33:3 און זיי ליגן צו דיינע פיס, זיי נעמען אויף דיינע רייד. /33:4 ״א תורה האט אונדז משה באפוילן, א ירושה פאר דער איינזאמלונג פון יעקב״. /33:5 און א מלך איז געווען אין ישורון, ווען די קעפ פון פאלק האבן זיך פארזאמלט, אין איינעם אלע שבטים פון ישראל. 
/33:6 לעבן זאל ראובן און ניט שטארבן, און זיינע מענטשן זאלן ניט זיין געציילטע. 
/33:7 און דאס אויף יהודה; און ער האט געזאגט: הער צו, {dn גאט}, דעם קול פון יהודה, און צו זיין פאלק זאלסטו אים ברענגען; זיינע הענט זאלן פאר אים שטרייטן, און א הילף פון זיינע פיינט זאלסטו זיין. 
/33:8 און אויף לוי האט ער געזאגט: דיינע אורים־ותומים צו דיין פרומען מאן, וואס דו האסט אים אין מסה געפרוווט, אים געשטראפט פארן וואסער פון מריבה; /33:9 וואס האט געזאגט אויף זיין פאטער און אויף זיין מוטער: איך האב זיי ניט געזען; און האט זיינע ברידער ניט דערקענט, און זיינע קינדער ניט געוואלט וויסן; ווארום זיי האבן געהיט דיין ווארט, און דיין בונד האבן זיי געהאלטן. /33:10 זיי לערנען דיינע געזעצן יעקבן, און דיין תורה ישראלן; זיי טוען וויירויך אין דיין נאז, און גאנצאפפער אויף דיין מזבח. /33:11 בענטש, {dn גאט}, זיין פארמעג, און דאס ווערק פון זיינע הענט זאלסטו באוויליקן; צעהאק די לענדן פון זיינע פיינט, אז זיינע שונאים זאלן ניט אויפשטיין. 
/33:12 אויף בנימין האט ער געזאגט: דער באליבטער פון {dn גאט} וועט רוען ביי אים אין זיכערקייט; ער באשירעמט אים א גאנצן טאג, און צווישן זיינע אקסלען טוט ער רוען. 
/33:13 און אויף יוסף האט ער געזאגט: געבענטשט פון {dn גאט} זאל זיין לאנד זיין, מיטן טייערסטן פון הימל, מיט טוי, און מיטן תהום וואס הויערט אונטן; /33:14 און מיט טייערסטע פרוכטן פון זון, און מיט טייערסטן געוועקס פון לבנה; /33:15 און מיטן בעסטן פון די אלטע בערג, און מיטן טייערסטן פון די אייביקע הייכן; /33:16 און מיטן טייערסטן פון דער ערד און איר פולקייט, און באוויליקונג פון דעם וואס האט אין דארן גערוט. זאל עס קומען אויפן קאפ פון יוסף, און אויפן שפיץ קאפ פון דעם פירשט פון זיינע ברידער. /33:17 זיין ערשטגעבארענער אקס, ער האט פראכט, און הערנער פון א וויזלטיר זיינען זיינע הערנער; מיט זיי וועט ער שטויסן די פעלקער, די עקן פון דער ערד מיטאנאנדער; און דאס זיינען די צענטויזנטן פון אפרים, און דאס זיינען די טויזנטן פון מנשה. 
/33:18 און אויף זבולון האט ער געזאגט: פריי זיך, זבולון, ביי דיין ארויסגיין, און יששכר, אין דיינע געצעלטן. /33:19 פעלקער וועלן זיך טרעפן אויפן בארג, דארט וועלן זיי שלאכטן שלאכטאפפער פון גערעכטיקייט; ווארום די שפע פון ימען וועלן זיי זויגן, און די פארבארגענע אוצרות פון זאמד. 
/33:20 און אויף גד האט ער געזאגט: געלויבט דער וואס דערברייטערט גד! אזוי ווי א לייבינטע רוט ער, און פארצוקט דעם ארעם און דעם שארבן. /33:21 און ער האט אויסגעקוקט דאס ערשטע פאר זיך, ווייל דארט איז דער חלק פאר א הערשער באהאלטן. אבער ער איז געקומען פארויס פארן פאלק; די גערעכטיקייט פון {dn גאט} האט ער געטאן, און זיינע משפטים, אין איינעם מיט ישראל. 
/33:22 און אויף דן האט ער געזאגט:דן איז א יונגער לייב, ער שפרינגט פון בשן ארויס. 
/33:23 און אויף נפתלי האט ער געזאגט: נפתלי, זאט מיט באוויליקונג, און פול מיט דער ברכה פון {dn גאט}, דער ים און דעם דרום טו ארבן! 
/33:24 און אויף אשר האט ער געזאגט: געבענטשטער פון אלע זין זאל זיין אשר, באליבט זאל ער זיין ביי זיינע ברידער, און באדן אין אייל זיין פוס. /33:25 אייזן און קופער דיינע ריגלען, און ווי דיינע טעג דיין שטארקייט. 
/33:26 ניטא אזא ווי {dn גאט}, ישורון; ער רייט אויף די הימלען דיר צו הילף, און אין זיין גרויסקייט אויף די וואלקן. /33:27 א באשיצונג איז דער אייביקער {dn גאט}, און אונטן איז ער שטענדיקע ארעמס. און ער האט פארטריבן דעם פיינט פון פאר דיר, און געהייסן: פארטיליק! 
/33:28 און ישראל רוט אין זיכערקייט, אפגעזונדערט – דער קוואל פון יעקב, אין א לאנד פון תבואה און וויין; און זיינע הימלען טריפן טוי. /33:29 ווויל דיר, ישראל, ווער איז דיין גלייכן? א פאלק געהאלפן דורך {dn גאט} – דעם שילד פון דיין הילף, און דעם וואס איז די שווערד פון דיין גרויסקייט! און דיינע פיינט וועלן איינגיין פאר דיר, און דו וועסט אויף זייערע הייכן טרעטן. 
 
/34:1 און משה איז ארויפגעגאנגען פון די פלוינען פון מואב צום בארג נבו, אויפן שפיץ פסגה וואס אקעגן יריחו; און {dn גאט} האט אים געוויזן דאס גאנצע לאנד גלעד ביז דן; /34:2 און גאנץ נפתלי, און דאס לאנד אפרים און מנשה, און דאס גאנצע לאנד יהודה ביז דעם הינטערשטן ים. /34:3 און דעם דרום, און די [ירדן]-געגנט, דעם טאל פון יריחו, דער שטאט פון טייטלביימער, ביז צוער. /34:4 און {dn גאט} האט צו אים געזאגט: דאס איז דאס לאנד וואס איך האב געשווארן צו אברהמען, צו יצחקן, און צו יעקבן, אזוי צו זאגן: צו דיין זאמען וועל איך עס געבן. איך האב דיך געלאזט זען מיט דיינע אויגן, אבער אהין אריבערקומען וועסטו ניט. 
/34:5 און משה דער קנעכט פון {dn גאט} איז דארטן געשטארבן, אין לאנד מואב, לויט דעם מויל פון {dn גאט}. /34:6 און מע האט אים באגראבן אין טאל, אין לאנד מואב, אקעגן בית־פעור; און קיין מענטש ווייס ניט זיין קבר ביז אויף היינטיקן טאג. 
/34:7 און משה איז געווען הונדערט און צוואנציק יאר אלט, ווען ער איז געשטארבן; זיין אויג איז ניט געווען טונקל, און זיין פרישקייט איז ניט אוועק. 
/34:8 און די קינדער פון ישראל האבן באוויינט משהן אין די פלוינען פון מואב דרייסיק טעג, ביז די טעג פון טרויערגעוויין נאך משהן האבן זיך געענדיקט. 
/34:9 און יהושוע דער זון פון נון איז געווען פול מיט דעם גייסט פון חכמה, ווייל משה האט אנגעלענט אויף אים זיינע הענט; און די קינדער פון ישראל האבן זיך צוגעהערט צו אים, און האבן געטאן אזוי ווי {dn גאט} האט באפוילן משהן. 
/34:10 און עס איז ניט אויפגעשטאנען אין ישראל נאך אזא נביא ווי משה, וואס {dn גאט} האט זיך דערקענט צו אים פנים אל פנים; /34:11 אין אלע צייכנס און ווונדער וואס {dn גאט} האט אים געשיקט טאן אין לאנד מצרים, צו פרעהן, און צו אלע זיינע קנעכט, און צו זיין גאנצן לאנד; /34:12 און אין אלדער שטארקער האנט, און אין אלדער גרויסער פארכטיקייט, וואס משה האט באוויזן פאר די אויגן פון גאנץ ישראל. 


-----------------
Translation by Solomon ״Yehoyesh״ (Yehoash) Blumgarten (1870־1927) <http://en.wikipedia.org/wiki/Yehoash_%28Blumgarten%29> as published in /Torah, Neviʼim, u־Khetuvim/ (New York: Yehoʼash Farlag Gezelshaft, 1941), and available from the Internet Archive <http://www.archive.org/details/nybc200109>. This work resides in the Public Domain.

Transcribed by Itsik ״Robert״ Goldenberg <http://yiddish.haifa.ac.il/Visuals/Itsik.htm>, et al, by the Yehoyesh Project <http://yiddish.haifa.ac.il/texts/yehoyesh/welcome.htm> (1998־2006) under the direction of Leonard Prager (1925־2008) <http://yiddish.haifa.ac.il/tmr/tmr12/tmr12022.htm>. This transcription does not include Yehoyesh׳s footnotes. Yiddish orthography follows /Takones Fun Yidishn oysleyg/ (6th ed., New York: YIVO, 1999).

Distributed by the Open Siddur Project <http://opensiddur.org> in accord with STML transcription rules <http://wiki.jewishliturgy.org/Transcription_Rules> under a Creative Commons Zero Public Domain dedication <http://creativecommons.org/publicdomain/zero/1.0/>. The Open Siddur Project thanks Itsik Goldenberg and the Prager family for their support in releasing this edition of the Yehoyesh Project׳s transcription of Yehoyesh׳s Yiddish translation of the Tanakh. Special thanks to Raphael ״Refoyl״ Finkel <http://www.cs.uky.edu/~raphael/yiddish.html> for his help and utilities in preparing this text.

