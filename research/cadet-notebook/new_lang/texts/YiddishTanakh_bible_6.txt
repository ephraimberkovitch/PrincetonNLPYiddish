 .
זיין לינקע האנט אונטער מיין קאפ,

 ,
און זיין רעכטע זאל מיך ארומנעמען.

 .
איך באשווער אייך, טעכטער פון ירושלים,

 , ,
איר זאלט ניט וועקן


און ניט אויפוועקן די ליבשאפט,

 ,
ביז זי וועט באגערן.

 .
ווער איז די וואס גייט אויף פונעם מדבר,

 ,
זיך טוליענדיק צו איר געליבטן?

 ?
אונטערן עפלבוים האב איך דיך אויפגעוועקט;

 ;
דארטן האט דיין מוטער געווייטאקט מיט דיר,

 ,
דארט האט געווייטאקט די וואס האט דיך געבארן.

 .
טו מיך ארויף ווי א זיגל אויף דיין הארצן,

 ,
ווי א זיגל אויף דיין ארעם,

 ,
ווארום שטארק ווי דער טויט איז די ליבשאפט,

 ,
הארט ווי דער קבר די אייפערזוכט;

 ;
אירע פלאמען זיינען פלאמען פייער,

 ,
א פלאקער פון גאט.

 .
גרויסע וואסערן קענען ניט פארלעשן די ליבשאפט,

 ,
און טייכן וועלן זי ניט אוועקפלייצן.

 .
אז א מענטש זאל געבן פאר ליבשאפט


דעם גאנצן פארמעג פון זיין הויז,

 ,
פאראכטן אים וואלט מען פאראכט.

 .
א קליינע שוועסטער האבן מיר,

 ,
און זי האט נאך קיין בריסט ניט;

 ;
וואס זאלן מיר טאן מיט אונדזער שוועסטער


אין דעם טאג וואס מע וועט איר רעדן?

 ?
אויב זי איז א מויער,

 ,
וועלן מיר בויען אויף איר א זילבערנע מויערקרוין;

 ;
און אויב זי איז א טיר,

 ,
וועלן מיר זי פארשפארן מיט צעדערברעטער.

 .
איך בין א מויער,

 ,
און מיינע בריסט ווי די טורעמס;

 ;
דענצמאל בין איך געווען אין זיינע אויגן


אזוי ווי א קוואל פון גליק.

 .
א וויינגארטן האט שלמה געהאט אין בעל־המון,

 -,
האט ער געגעבן דעם וויינגארטן צו היטער;

 ;
איטלעכער פלעגט ברענגען


פאר זיין פרוכט טויזנט זילבערשטיק.

 .
מיין אייגענער וויינגארטן איז ביי מיר.

 .
די טויזנט זיינען פאר דיר, שלמה,

 , ,
אבער צוויי הונדערט פאר די וואס היטן זיין פרוכט.

 .
דו וואס זיצסט אין די גערטנער,

 ,
די חברים הארכן אויף דיין קול,

 ,
לאז מיך אים הערן.

 .
אנטלויף, געליבטער מיין,

, ,
און זיי געגליכן צו א הירש,

 ,
אדער צו א הינד א יונגן,

 ,
אויף די בשמים־געבערג.

 -.

 יידיש פון יהואש
רות

. און עס איז געווען אין די טעג וואס די שופטים האבן געהערשט, איז געווען א הונגער אין לאנד. און א מאן איז געגאנגען פון בית־לחם-יהודה זיך אויפצוהאלטן אין פעלד פון מואב, ער מיט זיין ווייב און זיינע צוויי זין. . און דער נאמען פון דעם מאן איז געווען אלימלך, און דער נאמען פון זיין ווייב נעמי, און דער נאמען פון זיינע צוויי זין מכלון און כליון – אפרתער פון בית־לחם-יהודה. און זיי זיינען געקומען אין פעלד פון מואב, און זיינען דארטן געווען.
. איז געשטארבן אלימלך, נעמיס מאן, און זי איז איבערגעבליבן, מיט אירע צוויי זין. . און זיי האבן גענומען מואבער ווייבער דער נאמען פון איינער איז געווען ערפה און דער נאמען פון דער צווייטער רות. און זיי זיינען דארטן געזעסן ארום צען יאר.
. און זיי ביידע, מכלון און כליון, זיינען געשטארבן, און די פרוי איז געבליבן פארעלנדט פון אירע ביידע קינדער און איר מאן. . און זי איז אויפגעשטאנען מיט אירע שניר, און האט זיך אומגעקערט פון פעלד פון מואב, ווארום זי האט געהערט אין פעלד פון מואב אז גאט האט געדאכט אן זיין פאלק, זיי צו געבן ברויט. . און זי איז ארויס פון דעם ארט וואס זי איז דארטן געווען, און אירע ביידע שניר מיט איר, און זיי זיינען געגאנגען אין וועג, כדי זיך אומצוקערן צום לאנד יהודה.
. האט נעמי געזאגט צו אירע ביידע שניר גייט קערט אייך אום איטלעכע צו איר מוטערס הויז. . זאל גאט טאן מיט אייך חסד אזוי ווי איר האט געטאן מיט די געשטארבענע און מיט מיר. זאל אייך גאט געבן איר זאלט געפינען מנוחה איטלעכע אין הויז פון איר מאן.
און זי האט זיי געקושט; און זיי האבן אויפגעהויבן זייער קול און האבן געוויינט. . און זיי האבן צו איר געזאגט ניין, נייערט מיר וועלן מיט דיר זיך אומקערן צו דיין פאלק. . האט נעמי געזאגט קערט אייך אום, טעכטער מיינע, צו וואס זאלט איר גיין מיט מיר? האב איך דען נאך זין אין מיין לייב, אז זיי זאלן אייך ווערן פאר מאנען? . קערט אייך אום, טעכטער מיינע, גייט, ווארום איך בין צו אלט צו האבן א מאן; לאמיך שוין זאגן, איך האב א האפענונג, איך זאל נאך די נאכט האבן א מאן, און זאל אויך געבערן זין, . וועט איר דען אויף זיי אויסקוקן ביז זיי וועלן גרויס ווערן? וועט איר צוליב זיי בלייבן זיצן ניט צו נעמען קיין מאן? ניין, טעכטער מיינע! ווארום מיר איז פיל ביטערער פון אייך, ווייל גאטס האנט איז אויסגעגאנגען אויף מיר.
. האבן זיי אויפגעהויבן זייער קול און האבן ווידער געוויינט. און ערפה האט זיך צעקושט מיט איר שוויגער, אבער רות האט זיך באהעפט אן איר. . האט זי געזאגט זע, דיין שוועגערין האט זיך אומגעקערט צו איר פאלק און צו איר גאט; קער זיך אום נאך דיין שוועגערין. . האט רות געזאגט זאלסט מיך ניט בעטן דיך צו פארלאזן, זיך אומצוקערן פון הינטער דיר, ווארום וווהין דו וועסט גיין, וועל איך גיין, און ווו דו וועסט נעכטיקן, וועל איך נעכטיקן; דיין פאלק איז מיין פאלק, און דיין גאט איז מיין גאט. . ווו דו וועסט שטארבן, וועל איך שטארבן, און דארטן וועל איך באגראבן ווערן. זאל מיר גאט טאן אזוי און נאך מער! נאר דער טויט וועט פאנאנדערשיידן צווישן מיר און צווישן דיר.
. און זי האט געזען, אז זי האלט זיך פעסט צו גיין מיט איר, און זי האט אויפגעהערט זי אפצורעדן. . און זיי זיינען ביידע געגאנגען ביז זיי זיינען געקומען קיין בית־לחם. און עס איז געווען, ווי זיי זיינען אנגעקומען קיין בית־לחם, אזוי האט די גאנצע שטאט געטומלט מיט זיי, און די ווייבער האבן געזאגט איז דאס נעמי? . האט זי צו זיי געזאגט איר זאלט מיך ניט רופן נעמי, רופט מיך מרה, ווארום דער אלמאכטיקער האט מיר זייער פארביטערט. . א פולע בין איך ארויסגעגאנגען, און ליידיק האט מיך גאט אומגעקערט. נאך וואס רופט איר מיך נעמי, אז גאט איז מיין קלעגער געווארן, און דער אלמאכטיקער האט מיר שלעכטס געטאן.
. אזוי האט זיך אומגעקערט נעמי, און איר שנור רות די מואבערין מיט איר, די וואס האט זיך אומגעקערט פון דעם פעלד פון מואב. און זיי זיינען אנגעקומען אין בית־לחם אין אנהייב גערשטנשניט.

. און נעמי האט געהאט איר מאנס א קרוב, א וווילפארמעגלעכן מאן פון אלימלכס משפחה, וואס זיין נאמען איז געווען בועז.
. און רות די מואבערין האט געזאגט צו נעמין לאמיך גיין, איך בעט דיך, אין פעלד, און איך וועל אויפקלייבן זאנגען הינטער דעם וואס איך וועל געפינען לייטזעליקייט אין זיינע אויגן. האט זי געזאגט צו איר גיי, מיין טאכטער.
. איז זי אוועק, און איז געקומען און האט געקליבן אין פעלד הינטער די שניטערס, און אויף איר טראף האט זיך געטראפן דאס שטיק פעלד פון בועזן וואס פון אלימלכס משפחה. . ערשט בועז איז אנגעקומען פון בית־לחם, און האט געזאגט צו די שניטערס גאט מיט אייך! און זיי האבן צו אים געזאגט בענטשן זאל דיך גאט! . האט בועז געזאגט צו זיין יונג וואס איז געשטאנען איבער די שניטערס וועמעס איז די דאזיקע יונגע פרוי? . האט געענטפערט דער יונג וואס איז געשטאנען איבער די שניטערס, און האט געזאגט דאס איז א יונגע פרוי א מואבערין, וואס האט זיך אומגעקערט מיט נעמין פון דעם פעלד פון מואב; . און זי האט געזאגט לאמיך קלייבן, איך בעט דיך, און אויפזאמלען צווישן די גארבן הינטער די שניטערס; און זי איז געקומען און איז געשטאנען פון זינט פרימארגן אזש ביז אצונד; דאס בלייבן אירס אין דער היים איז בלויז געווען א וויילע. . האט בועז געזאגט צו רותן פאר וואר, דו הערסט, מיין טאכטער? זאלסט ניט גיין קלייבן אין אן אנדער פעלד, און זאלסט אויך ניט אוועקגיין פון דאנען; נאר דא זאלסטו זיך האלטן מיט מיינע מיידלעך. . דיינע אויגן זאלן זיין אויף דעם פעלד וואס זיי שניידן, און זאלסט גיין הינטער זיי. פאר וואר, איך האב באפוילן די יונגען, דיך ניט אנצורירן; און אז דיר וועט דארשטן, זאלסטו גיין צו די כלים, און טרינקען פון וואנען די יונגען שעפן.
. איז זי געפאלן אויף איר פנים, און האט זיך געבוקט צו דער ערד, און האט צו אים געזאגט פאר וואס האב איך געפונען לייטזעליקייט אין דיינע אויגן, מיך צו דערקענען, אז איך בין א פרעמדע? . האט בועז געענטפערט און האט צו איר געזאגט דערציילן איז מיר דערציילט געווארן אלץ וואס דו האסט געטאן מיט דיין שוויגער נאך דיין מאנס טויט, און אז דו האסט פארלאזן דיין פאטער און דיין מוטער, און דאס לאנד פון דיין געבארנשאפט, און ביסט געגאנגען צו א פאלק וואס דו האסט ניט געקענט פון נעכטן־אייערנעכטן. . זאל גאט באצאלן דיין טוונג, און דיין שכר זאל זיין פארפול פון יהוה דעם גאט פון ישראל, וואס דו ביסט געקומען זיך באשיצן אונטער זיינע פליגלען. . האט זי געזאגט לאמיך געפינען לייטזעליקייט אין דיינע אויגן, מיין האר! ווייל דו האסט מיך געטרייסט, און ווייל דו האסט גערעדט צום הארצן פון דיין דינסט, און איך בין צו מאל ניט ווי איינע פון דיינע דינסטן. . האט בועז צו איר געזאגט אין דער צייט פון עסן, גענען אהער, און וועסט עסן פון דעם ברויט, און וועסט איינטונקען דיין ביסן אין זויערס.
און זי איז געזעסן ביי דער זייט פון די שניטערס, און מע האט איר דערלאנגט געברענטע זאנגען, און זי האט געגעסן און איז זאט געווארן, און האט נאך איבערגעלאזן. . און ווי זי איז אויפגעשטאנען צו קלייבן, האט בועז באפוילן זיינע יונגען, אזוי צו זאגן אויך צווישן די גארבן זאל זי קלייבן, און איר זאלט זי ניט פארשעמען. . און אויך ארויסציען פון די בינטלעך זאלט איר פאר איר ארויסציען, און איבערלאזן, אז זי זאל אויפקלייבן; און איר זאלט ניט אנשרייען אויף איר.
. און זי האט געקליבן אין פעלד ביזן אוונט, און זי האט אויסגעקלאפט וואס זי האט אנגעקליבן, און עס איז געווען ארום אן איפה גערשטן. . און זי האט עס גענומען און איז אריינגעגאנגען אין שטאט. און איר שוויגער האט געזען וואס זי האט אנגעקליבן, אויך האט זי ארויסגענומען און איר געגעבן וואס זי האט איבערגעלאזן נאך איר זעט. . האט איר שוויגער צו איר געזאגט ווו האסטו געקליבן היינט, און ווו האסטו געארבעט? געבענטשט זאל זיין דער וואס האט זיך אומגעקוקט אויף דיר! האט זי דערציילט איר שוויגער ביי וועמען זי האט געארבעט, און זי האט געזאגט דער נאמען פון דעם מאן וואס איך האב ביי אים היינט געארבעט, איז בועז. . האט נעמי געזאגט צו איר שנור געבענטשט זאל ער זיין פון גאט, וואס האט ניט פארלאזן זיין חסד מיט די לעבעדיקע און מיט די טויטע! און נעמי האט צו איר געזאגט דער מאן איז אונדזערער א נאנטער, ער איז פון אונדזערע אויסלייזער. . האט רות די מואבערין געזאגט ער האט מיר אויך אנגעזאגט לעבן די יונגען וואס ביי מיר זאלסטו זיך האלטן, ביז וואנען זיי וועלן ענדיקן דעם גאנצן שניט וואס ביי מיר. . האט נעמי געזאגט צו רות איר שנור עס איז גוט, מיין טאכטער, אז דו זאלסט ארויסגיין מיט זיינע מיידלעך, און מע זאל דיך ניט אנטרעפן אין אן אנדער פעלד.
. און זי האט זיך געהאלטן אן בועזעס מיידלעך, צו קלייבן ביז צום סוף פון גערשטנשניט און ווייצשניט. און זי איז געזעסן ביי איר שוויגער.

. און נעמי איר שוויגער האט צו איר געזאגט מיין טאכטער, זאל איך דיר ניט אויפזוכן אן אפרו וואס זאל גוט זיין פאר דיר? . און אצונד, איז ניט בועז אונדזערער א קרוב – דער וואס דו ביסט געווען מיט זיינע מיידלעך? אט ווינטשופלט ער די נאכט דעם שייער גערשטן. . זאלסטו זיך ארומוואשן און באזאלבן, און אנטאן אויף דיר דיינע קליידער, און אראפנידערן צום שייער; זאלסט זיך ניט לאזן מערקן פון דעם מאן, ביז ער האט געענדיקט עסן און טרינקען. . און עס וועט זיין ווי ער וועט זיך לייגן, אזוי זאלסטו מערקן דעם ארט וואס ער וועט זיך דארטן לייגן, און זאלסט צוקומען און אפדעקן זיין צופוסן, און זיך אוועקלייגן; און ער וועט דיר זאגן וואס דו זאלסט טאן. . האט זי צו איר געזאגט אלץ וואס דו זאגסט מיר וועל איך טאן.
. און זי האט אראפגענידערט צום שייער, און האט געטאן אזוי ווי אלץ וואס איר שוויגער האט איר געהייסן. . און בועז האט געגעסן און געטרונקען, און זיין הארץ איז געווען פריילעך, און ער איז געגאנגען זיך לייגן אין עק פון דעם תבואה־הויפן. איז זי צוגעקומען שטילערהייט, און האט אפגעדעקט זיין צופוסן, און האט זיך געלייגט. . און עס איז געווען אין האלבע נאכט, האט דער מאן אויפגעציטערט, און ער האט זיך אויסגעדרייט, ערשט א פרוי ליגט אים צו פוסן. . האט ער געזאגט ווער ביסטו? האט זי געזאגט איך בין רות דיין דינסט; און זאלסט אויסשפרייטן דיין ברעג קלייד איבער דיין דינסט, ווארום אן אויסלייזער ביסטו. . האט ער געזאגט געבענטשט זאלסטו זיין פון גאט, מיין טאכטער; דיין לעצטע גוטסקייט האסטו נאך שענער געטאן פון דער ערשטער, ניט צו גיין נאך די בחורים, צי ארים צי רייך. . און אצונד, מיין טאכטער, זאלסטו ניט מורא האבן; אלץ וואס דו וועסט זאגן, וועל איך דיר טאן, ווארום דער גאנצער טויער פון מיין פאלק ווייס אז דו ביסט א וווילע פרוי. . און אצונד, יא אמת, אז אן אויסלייזער בין איך, אבער פאראן אן אויסלייזער נענטער פון מיר. . בלייב די נאכט, און עס וועט זיין אין דער פרי, אויב ער וועט דיך אויסלייזן, איז גוט, זאל ער אויסלייזן; אויב אבער ער וועט דיך ניט וועלן אויסלייזן, וועל איך דיך אויסלייזן, אזוי ווי גאט לעבט! ליג ביז אין דער פרי.
. איז זי געלעגן ביי אים צו פוסן ביז באגינען, און זי איז אויפגעשטאנען איידער איינער האט געקענט דערקענען דעם אנדערן; ווארום ער האט געזאגט עס זאל ניט דערוווסט ווערן אז די פרוי איז געקומען אין שייער.
. און ער האט געזאגט גיב אהער דאס טוך וואס אויף דיר, און האלט עס צו. האט זי עס צוגעהאלטן, און ער האט אריינגעמאסטן זעקס מאס גערשטן, און ארויפגעטאן אויף איר. און ער איז אריינגעגאנגען אין שטאט.
. און זי איז געקומען צו איר שוויגער, האט זי געזאגט ווי איז דאס מיט דיר, מיין טאכטער? האט זי איר דערציילט אלץ וואס דער מאן האט צו איר געטאן. . און זי האט געזאגט די זעקס מאס גערשטן האט ער מיר געגעבן, ווייל ער האט צו מיר געזאגט זאלסט ניט קומען מיט ליידיקן צו דיין שוויגער. . האט זי געזאגט זיץ, מיין טאכטער, ביז וואנען וועסט וויסן ווי די זאך וועט אויספאלן, ווארום דער מאן וועט ניט רוען, ביז ער האט געענדיקט די זאך היינט.
. און בועז איז ארויפגעגאנגען צום טויער, און האט זיך דארטן געזעצט, ערשט דער אויסלייזער פון וועמען בועז האט גערעדט, גייט פארביי. האט ער געזאגט קום אהער זעץ זיך דא, דער און דער. איז ער צוגעקומען און האט זיך געזעצט.
. און ער האט גענומען צען מענטשן פון די עלטסטע פון שטאט, און ער האט געזאגט זעצט אייך דא. און זיי האבן זיך געזעצט. . האט ער געזאגט צום אויסלייזער נעמי וואס האט זיך אומגעקערט פון פעלד פון מואב, פארקויפט דאס שטיק פעלד וואס האט געהערט צו אונדזער ברודער, צו אלימלכן. . האב איך געקלערט איך וועל אנטפלעקן דיין אויער, אזוי צו זאגן קויף עס אנטקעגן פאר די וואס זיצן דא, און אנטקעגן פאר די עלטסטע פון מיין פאלק. אויב דו ווילסט אויסלייזן, לייז אויס! אויב אבער מע וועט ניט אויסלייזן, זאג מיר, כדי איך זאל עס וויסן, ווארום ניטא קיינער אחוץ דיר אויסצולייזן, און איך בין נאך דיר. האט ער געזאגט איך וועל אויסלייזן. . האט בועז געזאגט אין דעם טאג וואס דו קויפסט דאס פעלד פון נעמיס האנט, און פון רות דער מואבערין, האסטו געקויפט די ווייב פון דעם געשטארבענעם, כדי אויפצושטעלן דעם נאמען פון דעם געשטארבענעם אויף זיין נחלה. . האט דער אויסלייזער געזאגט איך קען עס ניט אויסלייזן פאר מיר, ווארום איך וועל נאך פארדארבן מיין אייגענע נחלה. לייז דיר דו אויס וואס איך דארף אויסלייזן, ווארום איך קען ניט אויסלייזן.
. און אזוי איז געווען פארצייטן אין ישראל ביי אן אויסלייז אדער ביי אן אויסבייט, צו באפעסטיקן עפעס א זאך, האט איינער אראפגעצויגן זיין שוך און געגעבן דעם אנדערן. און דאס איז געווען צום עדות אין ישראל.
. האט דער אויסלייזער געזאגט צו בועזן קויף עס דיר. און ער האט אראפגעצויגן זיין שוך. . און בועז האט געזאגט צו די עלטסטע, און צו דעם גאנצן פאלק איר זייט עדות היינט, אז איך האב אפגעקויפט אלץ וואס האט געהערט צו אלימלכן, און אלץ וואס האט געהערט צו כליונען און מחלונען, פון נעמיס האנט. . און אויך רות די מואבערין, מכלונס ווייב, האב איך געקויפט מיר פאר א ווייב, כדי אויפצושטעלן דעם נאמען פון דעם געשטארבענעם אויף זיין נחלה, אז דער נאמען פון דעם געשטארבענעם זאל ניט פארשניטן ווערן פון צווישן זיינע ברידער, און פון דעם טויער פון זיין ארט; איר זייט עדות היינט. . האט געזאגט דאס גאנצע פאלק וואס אין טויער, און די עלטסטע עדות! גאט זאל געבן אז די ווייב וואס קומט אן אין דיין הויז, זאל זיין אזוי ווי רחל און אזוי ווי לאה וואס זיי ביידע האבן אויפגעבויט דאס הויז פון ישראל! און טו אויף העלדישקייט אין אפרת, און האב א בארופענעם נאמען אין בית־לחם! . און דיין הויז זאל זיין אזוי ווי דאס הויז פון פרצן וואס תמר האט געבארן יהודהן, פון דעם זאמען וואס גאט וועט דיר געבן פון דער דאזיקער יונגער פרוי!
. און בועז האט גענומען רותן, און זי איז אים געווארן פאר א ווייב, און ער איז צו איר געקומען, און גאט האט איר געגעבן טראגשאפט, און זי האט געבארן א זון. . האבן די ווייבער געזאגט צו נעמין געלויבט איז גאט וואס ער האט דיך היינט ניט געלאזן אן אן אויסלייזער, און זאל זיין נאמען זיין בארופן אין ישראל! . און ער זאל דיר זיין פאר א דערקוויקער פון דער זעל, און אויף אויסצוהאלטן דיין עלטער ווארום דיין שנור וואס האט דיך ליב, האט אים געבארן, וואס זי איז דיר בעסער ווי זיבן זין.
. און נעמי האט גענומען דאס קינד, און האט עס אריינגעטאן אין איר בוזעם, און זי איז אים געווען פאר א דערציערין. . און די שכנות האבן אים געגעבן א נאמען, אזוי צו זאגן א זון איז געבארן געווארן ביי נעמין; און זיי האבן גערופן זיין נאמען עובד. דאס איז דער פאטער פון ישי דעם פאטער פון דודן.
. און דאס זיינען די געבורטן פון פרצן פרץ האט געבארן חצרונען; . און חצרון האט געבארן רמען, און רם האט געבארן עמינדבן; . און עמינדב האט געבארן נחשונען, און נחשון האט געבארן שלמהן; . און שלמון האט געבארן בועזן, און בועז האט געבארן עובדן; . און עובד האט געבארן ישין, און ישי האט געבארן דודן.

 יידיש פון יהואש
איכה

. ווי איז געבליבן זיצן אליין די שטאט פון פיל פאלק; געווארן ווי אן אלמנה די פירשטין צווישן די אומות; די הארינטע צווישן די מדינות געווארן צו צינדז! . וויינען טוט זי וויינען ביי נאכט, און איר טרער איז אויף איר באק; זי האט ניט קיין טרייסטער פון אלע אירע ליבהאבער; אלע אירע גוטע פריינט האבן געפעלשט אן איר, זיי זיינען איר שונאים געווארן. . יהודה איז אין גלות אוועק אין פיין און אין גרויס קנעכטשאפט; זי זיצט צווישן די פעלקער, זי געפינט ניט קיין רו; אלע אירע נאכיאגערס האבן זי דערגרייכט צווישן די ענגענישן. . די וועגן פון ציון טרויערן, ווייל ניטא די וואס קומען אויף יום־טוב; אלע אירע טויערן זיינען וויסט, אירע כהנים זיפצן, אירע יונגפרויען זיינען פאראומערט, און זי, ביטער איז איר. . אירע פיינט זיינען געווארן די קעפ, אירע שונאים זיינען אין שלווה; ווארום גאט האט זי פאראומערט, פאר די פיל פארברעכן אירע; אירע קליינע קינדער זיינען אוועק אין געפאנגענשאפט פארויס פארן פיינט. . און ארויס איז פון טאכטער ציון דער גאנצער גלאנץ אירער; אירע הארן זיינען געווארן ווי די הינדן, וואס געפינען ניט קיין פיטערונג, און זיי זיינען געגאנגען אן כוח פאר דעם נאכיאגער.
. ירושלים דערמאנט זיך אין די טעג פון איר פיין און אירע וואגלענישן, אלע גלוסטיקייטן וואס זי האט געהאט אין די טעג פון א מאל. ווען איר פאלק איז געפאלן פון דער האנט פון פיינט, און זי האט ניט קיין העלפער געהאט, האבן די פיינט געקוקט אויף איר, געלאכט אויף איר אונטערגאנג. . זינד געזינדיקט האט ירושלים, דרום איז זי פאר אן אומריינער געווארן; אלע וואס האבן זי געאכט, פאראכטן זי, ווייל זיי האבן געזען איר שאנד; יא, זי אליין טוט זיפצן, און קערט זיך אהינטער. . איר אומרייניקייט איז געווען אין אירע ברעגן, זי האט ניט געדאכט אן איר סוף; דרום האט זי ווונדערלעך גענידערט, זי האט ניט קיין טרייסטער. זע, גאט, מיין פיין, ווארום דער שונא טוט זיך גרייסן. . דער פיינט האט אויסגעשפרייט זיין האנט אויף אלע אירע גלוסטיקייטן;
ווארום זי האט געזען ווי די פעלקער זיינען געקומען אין איר הייליקטום, די וואס דו האסט באפוילן, זיי זאלן אין דיין עדה ניט קומען. . דאס גאנצע פאלק אירס זיפצט, זיי זוכן ברויט; זייערע גלוסטיקייטן האבן זיי אוועקגעגעבן פאר שפייז, דעם נפש צו דערקוויקן. זע, גאט, און קוק ווי נידעריק איך בין געווארן.
. ניט געשען זאל עס אייך, אלע וועגגייער! טוט א קוק, און זעט, צי איז דא א ווייטאג ווי מיין ווייטאג, וואס איז מיר אנגעטאן געווארן, ווען גאט האט מיך פאראומערט, אין טאג פון זיין גרימצארן. . פון דער הייך האט ער אראפגעשיקט א פייער אין מיינע ביינער, און זיי באוועלטיקט; ער האט פארשפרייט א נעץ פאר מיינע פיס, ער האט מיך אהינטער געקערט; וויסט האט ער מיך געמאכט, קראנק א גאנצן טאג. . פארקניפט מיט זיין האנט איז דער יאך פון מיינע זינד; זיי פלעכטן זיך, זיי לייגן זיך ארויף אויף מיין האלדז; ער האט געמאכט שטרויכלען מיין כוח; גאט האט מיך געגעבן אין הענט, אז איך קען ניט אויפשטיין. . גאט האט געמאכט צונישט אלע מיינע גיבורים אין מיר; ער האט גערופן אויף מיר אן איינזאמלונג, צו צעברעכן מיינע יונגעלייט; ווי א קעלטער האט גאט געטרעטן, די יונגפרוי טאכטער יהודה. . דערויף טו איך וויינען, מיין אויג, מיין אויג רינט וואסער; ווארום ווייט איז א טרייסטער פון מיר, וואס זאל דערקוויקן מיין זעל; מיינע קינדער זיינען פארוויסט, ווארום דער שונא האט איבערגעשטארקט. . ציון צעשפרייט אירע הענט, זי האט ניט קיין טרייסטער; גאט האט באפוילן אקעגן יעקב רונד ארום אים זיינע פיינט; ירושלים איז געווארן פאר אן אומריינער צווישן זיי. . גאט איז גערעכט, ווארום איך האב ווידערשפעניקט זיין מויל; הערט, אלע פעלקער, איך בעט אייך, און זעט צו מיין ווייטאג מיינע בחורים און מיינע מיידלעך זיינען אוועק אין געפאנגענשאפט. . איך האב גערופן מיינע ליבהאבער, האבן זיי מיך אפגענארט; מיינע כהנים און מיינע עלטסטע זיינען אויסגעגאנגען אין שטאט, ווען זיי האבן שפייז זיך געזוכט, זיי זאלן זייער נפש דערקוויקן. . זע, גאט, ווי מיר איז ענג, מיינע אינגעווייד ברענען, מיין הארץ קערט זיך איבער אין מיר, ווייל ווידערשפעניקן האב איך ווידערשפעניקט; דרויסן נעמט אוועק די שווערד, אין הויז איז ווי דער טויט. . זיי האבן געהערט ווי איך זיפץ, אבער איך האב ניט קיין טרייסטער; אלע מיינע שונאים האבן געהערט מיין אומגליק, זיי פרייען זיך וואס דו האסט דאס געטאן ברענג דעם טאג וואס דו האסט אנגזאגט, און זאלן זיי ווערן ווי איך! . זאל קומען אל זייער בייז פאר דיר, און טו צו זיי אזוי ווי דו האסט צו מיר געטאן, פאר אלע מיינע זינד; ווארום פיל זיינען מיינע זיפצן, און מיין הארץ איז קראנק.

. ווי האט גאט אין זיין כעס פארוואלקנט די טאכטער ציון! אראפגעווארפן פון הימל צו דער ערד די שיינקייט פון ישראל, און ניט געדאכט אן זיין פוסבענקל אין טאג פון זיין כעס! . גאט האט אומגעבראכט אן רחמנות אלע וווינונגען פון יעקב; צעשטערט אין זיין צארן די פעסטונגען פון טאכטער יהודה, זיי געבראכט צו דער ערד; פארשוועכט דאס קיניגרייך און זיינע הארן! . ער האט אפגעהאקט מיט גרימצארן דעם גאנצן הארן פון ישראל; ער האט צוריקגעצויגן זיין רעכטע האנט פון פארן שונא, און געברענט אין יעקב ווי א פלאמפייער וואס פארצערט רונד ארום. . ער האט געשפאנט זיין בויגן ווי א שונא, זיך געשטעלט מיט זיין רעכטער האנט ווי א פיינט, און געהרגעט אלע גלוסטיקע פון אויג; אין געצעלט פון טאכטער ציון האט ער אויסגעגאסן ווי א פייער זיין גרימצארן. . גאט איז געווארן ווי א שונא, ער האט אומגעבראכט ישראל; אומגעבראכט אלע אירע פאלאצן, צעשטערט זיינע פעסטונגען, און געמערט ביי טאכטער יהודה קלאגעניש און קלאג. . און ער האט אפגעפליקט ווי א גארטן זיין ביידל, ער האט צעשטערט זיין זאמלארט; גאט האט געמאכט פארגעסן אין ציון א יום־טוב און א שבת, און פאראכט אין זיין גרימצארן דעם מלך און דעם כהן. . גאט האט פארלאזט זיין מזבח, אוועקגעווארפן זיין הייליקטום; איבערגעענטפערט אין האנט פון דעם שונאדי מויערן פון אירע פאלאצן; זיי האבן קולות געמאכט אין גאטס הויז אזוי ווי אין א יום־טוב. . גאט האט געטראכט צו צעשטערן די מויער פון טאכטער ציון; ער האט געצויגן א מעסטשנור, ער האט ניט אפגעהאלטן זיין האנט פון אומצוברענגען, און געמאכט טרויערן די פעסטונג און די מויער; אין איינעם זיינען זיי פארשניטן געווארן. . איינגעזונקען אין דער ערד זיינען אירע טויערן, ער האט צעשטערט און צעבראכן אירע ריגלען; איר מלך און אירע הארן זיינען צווישן די פעלקער, ניטא מער קיין תורה; אפילו אירע נביאים געפינען ניט א זעונג פון גאט. . זיי זיצן אויף דער ערד און שווייגן, די עלטסטע פון טאכטער ציון, זיי האבן ארויפגעטאן שטויב אויף זייער קאפ, זיי האבן אנגעגורט זאק; אראפגעלאזט זייערע קעפ צו דער ערד האבן די יונגפרויען פון ירושלים. . מיינע אויגן גייען אויס פון טרערן, מיינע אינגעווייד ברענען, מיין לעבער איז אויסגעגאסן אויף דער ערד, אויף דעם בראך פון דער טאכטער מיין פאלק; ווייל קליינע קינדער און זויגעדיקע חלשן אין די גאסן פון שטאט. . זיי זאגן צו זייערע מוטערס ווו איז קארן און וויין? ווען זיי חלשן ווי דערשלאגענע אין די גאסן פון שטאט, ווען זייער זעל גיסט זיך אויס אויף דער ברוסט פון זייערע מוטערס. . וואס זאל איך דיר עדותן? וואס זאל איך צו דיר גלייכן, טאכטער ירושלים? וואס זאל איך פארגלייכן צו דיר, און דיך טרייסטן, יונגפרוי טאכטער ציון? אז גרויס ווי דער ים איז דיין בראך – ווער קען דיך היילן? . דיינע נביאים האבן דיר געזען פאלשקייט און אפנארעניש, און זיי האבן ניט אנטפלעקט דיין זינד, אומצוקערן דיין געפאנגענשאפט; און זיי האבן דיר געזען נבואות פון פאלשקייט און פארפירענישן. . אלע פארבייגייער פאטשן אויף דיר מיט די הענט, זיי שמוצערן, און שאקלען זייער קאפ אויף טאכטער ירושלים איז דאס די שטאט וואס מע האט גערופן די קרוין פון שיינקייט, די פרייד פון דער גאנצער ערד? . געעפנט זייער מויל אויף דיר האבן אלע דיינע שונאים; זיי שמוצערן, און קריצן די ציין; זיי זאגן מיר האבן זי איינגעשלונגען; פאר וואר, דאס איז דער טאג וואס מיר האבן געהאפט אויף אים, מיר האבן דערגרייכט, מיר האבן דערלעבט. . גאט האט געטאן וואס ער האט געטראכט, ער האט אויסגעפירט זיין ווארט וואס ער האט אנגעזאגט פון אמאליקע טעג; ער האט צעשטערט אן רחמנות, און דערפרייט דעם שונא איבער דיר, דערהייכט דעם הארן פון דיינע פיינט.
. זייער הארץ האט געשריען צו גאט מויער פון טאכטער ציון, לאז רינען טרערן ווי א טייך, טאג און נאכט; זאלסט זיך ניט געבן קיין אפרו, ניט שטילן זאל זיך דיין אויגאפל. . שטיי אויף, שריי אין דער נאכט, אין אנהייב פון די נאכטוואכן; גיס אויס ווי וואסער דיין הארץ, פאר דעם פנים פון גאט; הייב אויף דיינע הענט צו אים, פאר די נפשות פון דיינע קליינע קינדער וואס חלשן פון הונגער אין אלע עק גאסן. . זע, גאט, און קוק וועמען דו האסט אזוינס געטאן! דארפן ווייבער עסן זייער פרוכט, קינדער געצערטלטע? דארף געטייט ווערן אין הייליקטום פון גאט דער כהן און דער נביא? . אויף דער ערד אין די גאסן ליגן אלט און יונג; מיינע מיידלעך און מיינע בחורים זיינען געפאלן פון שווערד; האסט געהרגעט אין טאג פון דיין צארן, געשאכטן אן רחמנות. . האסט גערופן ווי אויף א יום־טוב מיינע שרעקענישן פון ארום; און ניט געווען אין טאג פון גאטס צארן קיין אנטרונענער און געבליבענער; די וואס איך האב געצערטלט און אויפגעבראכט זיי האט מיין שונא פארלענדט.
. איך בין דער מאן וואס האט אנגעזען פיין דורך דער רוט פון זיין צארן. . ער האט מיך געפירט און געמאכט גיין אין פינצטערניש און ניט ליכטיקייט. . פאר וואר, קעגן מיר ווידער און ווידער קערט ער זיין האנט א גאנצן טאג.
. ער האט אפגעצערט מיין פלייש און מיין הויט, ער האט צעבראכן מיינע ביינער. . ער האט מיך באבויט, און ארומגערינגלט מיט גיפט און מיט מאטערניש. . ער האט מיך אריינגעזעצט אין חושכנישן, ווי מתים פון לאנג אן.
. ער האט מיך פארצאמט, אז איך קען ניט ארויסגיין, ער האט שווער געמאכט מיין קייט. . אפילו ווען איך שריי און רוף, פארשפארט ער מיין תפילה. . ער האט פארצאמט מיינע וועגן מיט שטיינער, ער האט מיינע שטעגן פארקרימט.
. א לויערדיקער בער איז ער מיר, א לייב אין פארבארגעניש. . ער האט אפגעקערט מיינע וועגן, און מיך צעריסן, וויסט האט ער מיך געמאכט. . ער האט געשפאנט זיין בויגן, און מיך געשטעלט פאר א ציל צו דער פייל.
. ער האט אריינגעלאזט אין מיינע נירן, די זין פון זיין פיילבייטל. . איך בין געווארן א געלעכטער ביי מיין גאנצן פאלק, זייער שפאטליד א גאנצן טאג. . ער האט מיך אנגעזעט מיט ביטערנישן, מיך געזעטיקט מיט ווערמוט.
. און ער האט צעבראכן מיט שטיינדלעך מיינע ציין, ער האט מיך געוועלגערט אין אש. . און מיין זעל איז פארשטויסן פון פריד, איך האב פארגעסן אן גוטס. . און איך זאג פארלארן איז מיין שטארקייט, און מיין האפענונג פון גאט.
. די דערמאנונג פון מיין פיין און מיין וואגלעניש, איז ווערמוט און ביטערקרויט. . דערמאנען דערמאנט זיך מיין זעל, און זי בייגט זיך אין מיר. . דאס ענטפער איך צו מיין הארצן, דרום טו איך הארן
. אז די חסדים פון גאט זיינען ניט אויסגעגאנגען, אז ניט געענדיקט האט זיך זיין רחמנות; . זיי זיינען ניי אלע פרימארגן; גרויס איז דיין טריישאפט. . גאט איז מיין חלק, זאגט מיין זעל, דרום האף איך צו אים.
. גוט איז גאט צו די וואס הארן אויף אים, צו דער זעל וואס טוט אים זוכן. . גוט איז מע זאל הארן א פארשוויגענער אויף דער ישועה פון גאט. . גוט איז פאר א מענטשן, אז ער זאל טראגן דעם יאך אין זיין יוגנט;
. ער זאל זיצן אליין און שווייגן, ווען מע האט ארויפגעלייגט אויף אים;. ער זאל לייגן אין אש זיין מויל, אפשר איז א האפענונג פאראן; . ער זאל געבן די באק צו זיין שלעגער, ער זאל זיך זעטן מיט שאנד.
. ווארום ניט אויף אייביק פארלאזט גאט; . ווארום אויב ער האט פאראומערט, דערבארימט ער אבער לויט זיינע גרויסע חסדים. . ווארום ניט פון זיין הארצן פייניקט ער, און פאראומערט די מענטשנקינדער.
. צו דריקן אונטער זיינע פיס אלע געפאנגענע פון דער ערד, . צו פארבייגן דעם משפט פון א מאן, איז דערווידער דעם פנים פון דעם אויבערשטן;. צו קריוודען א מענטשן אין זיין קריג, דאס וויל גאט ניט זען.
. ווער איז דער וואס קען הייסן, און עס זאל געשען, אז גאט האט ניט באפוילן? . קומט ניט פון אויבערשטנס מויל ארויס דאס שלעכטס און דאס גוטס? . וואס קען זיך באקלאגן א לעבעדיקער מענטש? א מאן ביי אלע זיינע זינד?
. לאמיר נאכזוכן און פארשן אונדזערע וועגן, און לאמיר זיך אומקערן צו גאט. . לאמיר אויפהייבן אונדזער הארץ אויף די הענט צו גאט אין הימל. . מיר האבן פארבראכן און ווידערשפעניקט; ווילסט דו ניט פארגעבן?
. האסט זיך באדעקט מיט צארן, און אונדז נאכגעיאגט, האסט געהרגעט אן רחמנות; . האסט זיך באדעקט מיט א וואלקן, אז קיין תפילה זאל ניט דורכגיין. . קויט און מיסט האסטו אונדז געמאכט צווישן די פעלקער.
. געעפנט האבן זייער מויל אויף אונדז אלע אונדזערע שונאים. . א גרויל און א גרוב איז געקומען אויף אונדז, א פארוויסטונג און א בראך. . בעכן וואסער טוט רינען מיין אויג אויף דעם בראך פון דער טאכטער מיין פאלק.  
. מיין אויג גיסט, און וויל זיך ניט שטילן, אן אן אויפהער, . ביז גאט פון הימל וועט לוגן און זען. . מיין אויג טוט וויי מיין זעל, אום אלע טעכטער פון מיין שטאט.
. יאגן ווי א פויגל האבן מיך געיאגט מיינע אומזיסטיקע שונאים. . זיי האבן פארשניטן אין גרוב מיין לעבן, און שטיינער האבן זיי געווארפן אויף מיר. . וואסערן האבן געפלייצט אויף מיין קאפ, איך האב געזאגט איך בין פארשניטן.
. איך האב גערופן דיין נאמען, יהוה, פון דער אונטערשטער גרוב. . האסט געהערט מיין קול, זאלסטו ניט פארהוילן דיין אויער פון מיין זיפץ, פון מיין געשריי. . האסט גענענט אין טאג וואס איך פלעג דיך רופן, האסט געזאגט זאלסט ניט מורא האבן.
. האסט זיך אנגענומען, גאט, די קריג פון מיין זעל, האסט אויסגעלייזט מיין לעבן. . האסט געזען, גאט, מיין קריוודע, משפט מיין משפט. . האסט געזען זייער גאנצע נקמה, אלע זייערע מחשבות אויף מיר.
. האסט געהערט זייער לעסטערונג, גאט, אלע זייערע מחשבות אקעגן מיר; . די ליפן פון מיינע פיינט און זייער טראכטן אקעגן מיר א גאנצן טאג. . זע זייער זיצן און זייער שטיין – איך בין זייער שפאטליד.
. זאלסט זיי אומקערן, גאט, א פארגעלטונג לויט די מעשים פון זייערע הענט. . זאלסט זיי געבן הארצדולעניש; דיין קללה אויף זיי! . זאלסט זיי יאגן מיט צארן, און זיי פארטיליקן פון אונטער די הימלען פון גאט.

. ווי איז פארטונקלט דאס גאלד, פארביטן דאס טייערע פיינגאלד; די הייליקע שטיינער צעשאטן אין אלע עק גאסן! . די טייערע קינדער פון ציון, מיט גינגאלד געווויגן – ווי זיינען זיי גערעכנט פאר ליימענע קריג, געמאכט פון א טעפערס הענט! . אפילו שאקאלן ציען אויס די ברוסט, גיבן זויגן זייערע יונגע, די טאכטער מיין פאלק איז אן אכזר געווארן, אזוי ווי שטרויספויגלען אין דער מדבר. . די צונג פון דעם זויגעדיקן איז צוגעקלעפט צו זיין גומען פון דארשטיקייט; קליינע קינדער בעטן ברויט, און קיינער ברעכט זיי ניט אפ. . די וואס פלעגן עסן טייערע שפייזן, זיינען וויסט אין די גאסן; די דערצויגענע אין ווערמילרויט טוליען זיך צו מיסטהויפנס. . ווארום די זינד פון דער טאכטער מיין פאלק איז גרעסער ווי דער חטא פון סדום, וואס איז איבערגעקערט געווארן ווי אין א רגע, און הענט צומאל זיינען ניט געפאלן אויף איר. . אירע פירשטן זיינען געווען לויטערער פון שניי, ווייסער פון מילך, גערויטלטער אויפן לייב פון קארעלן; סאפירשטיין זייער געשטאלט. . פינצטערער פון קויל איז זייער אויסזען, זיי זיינען ניט צו דערקענען אויף דער גאס; זייער הויט איז צוגעקלעפט צו זייערע ביינער, איינגעדארט ווי האלץ איז זי געווארן. . בעסער איז די דערשלאגענע פון שווערד, ווי די דערשלאגענע פון הונגער, וואס זיי גייען אויס דורכגענומענע, אן א פרוכט פון פעלד. . די הענט פון דערבארימדיקע מוטערס האבן געקאכט זייערע קינדער; זיי זיינען זיי צום שפייז געווען, אין דעם בראך פון דער טאכטער מיין פאלק. . גאט האט אויסגעלאזט זיין כעס, אויסגעגאסן זיין גרימצארן; און ער האט אנגעצונדן א פייער אין ציון, און עס האט פארצערט אירע גרונטפעסטן. . ניט געגלויבט האבן די מלכים פון דער ערד, און אלע באוווינער פון דער וועלט, אז א דריקער און א שונא וועט קומען אין די טויערן פון ירושלים; . פון וועגן די זינד פון אירע נביאים, די פארברעכן פון אירע כהנים, וואס האבן בלוט פון גערעכטע פארגאסן אין איר. . זיי וואגלען ווי בלינדע אין די גאסן, זיי זיינען איינגעריכט אין בלוט, ביז מע קען זיך ניט אנרירן אן די קליידער זייערע. . ״קערט אייך אפ! טמא!״ רופט מען צו זיי, ״קערט אייך אפ! קערט אייך אפ! איר זאלט זיך ניט אנרירן!״ בעת זיי פליען און וואגלען; מע זאגט צווישן די פעלקער זיי טארן זיך מער ניט אויפהאלטן. . דער צארן פון גאט האט זיי צעטיילט, ער וויל זיי מער ניט אנקוקן; כהנים האט מען ניט געשוינט, זקנים האט מען ניט געלייטזעליקט. . אונדזערע אויגן גייען נאך אלץ אויס נאך אונדזער נישטיקער הילף; אין אונדזער אויסקוק האבן מיר אויסגעקוקט אויף א פאלק וואס קען ניט העלפן. . מע שפירט נאך אונדזערע טריט, אז מיר קענען ניט גיין אויף אונדזערע גאסן; נאנט איז אונדזער סוף, פול זיינען אונדזערע טעג; יא, געקומען איז אונדזער סוף. . פלינקער זיינען אונדזערע נאכיאגער ווי די אדלערס פון הימל; אויף די בערג האבן זיי אונדז געיאגט, אין מדבר האבן זיי געלויערט אויף אונדז. . דער אטעם פון אונדזער נאז, דער געזאלבטער פון גאט, איז געפאנגען געווארן אין זייערע גריבער; דער, וואס מיר האבן געזאגט אין זיין שאטן וועלן מיר לעבן צווישן די פעלקער. . קוועל אן און פריי זיך, טאכטער אדום, דו וואס וווינסט אין לאנד עוץ; צו דיר אויך וועט אריבער דער כוס, וועסט שיכור ווערן, און זיך אפדעקן. . געענדיקט איז דיין זינד, טאכטער ציון, ער וועט דיך מער ניט פארטרייבן; ער וועט דערמאנען דיין פארברעך, טאכטער אדום, ער וועט אנטפלעקן דיינע זינד.

. געדענק, גאט, וואס איז געשען צו אונדז, קוק און זע אונדזער שאנד. . אונדזער נחלה איז איבערגעגאנגען צו פרעמדע, אונדזערע הייזער צו אנדערע. . מיר זיינען יתומים געווארן אן א פאטער, אונדזערע מוטערס ווי אלמנות. . אונדזער וואסער טרינקען מיר פאר געלט, אונדזער האלץ קומט אונדז אן פאר געצאלט. . אויף אונדזער נאקן ווערן מיר געיאגט, מיר זיינען מיד, און אונדז ווערט ניט בארוט. . צו מצרים האבן מיר א האנט אויסגעשטרעקט, צו אשור – זיך מיט ברויט צו זעטן. . אונדזערע עלטערן האבן געזינדיקט, און זיינען מער ניטא, און מיר טראגן זייערע פארברעכן. . קנעכט געוועלטיקן איבער אונדז, ניטא קיין אויסלייזער פון זייער האנט. . מיט [איינשטעלן] אונדזער לעבן קריגן מיר אונדזער ברויט, פון וועגן דער שווערד פון מדבר. . אונדזער הויט גליט ווי אן אויוון, פון וועגן די ברענונגען פון הונגער. . ווייבער האט מען געפייניקט אין ציון, יונגפרויען אין די שטעט פון יהודה. . הארן זיינען געהאנגען געווארן פון זייער האנט; פנימער פון זקנים זיינען ניט געשוינט געווארן. . יונגעלייט האבן מילשטיינער געטראגן, און יינגלעך האבן אונטער האלץ געשטרויכלט. . זקנים האבן פון טויער אויפגעהערט, יונגעלייט פון זייער געזאנג. . אויפגעהערט האט די פרייד פון אונדזער הארצן, פארקערט איז אין טרויער אונדזער טאנץ. . געפאלן איז די קרוין פון אונדזער קאפ; וויי אונדז! ווארום מיר האבן געזינדיקט.
. דערפאר איז קראנק אונדזער הארץ, איבער דעם זיינען פינצטער אונדזערע אויגן . איבער דעם בארג ציון וואס איז וויסט – פיקס גייען אום אויף אים. . דו, גאט, טראנסט אייביק, דיין טראן איז אויף דור־דורות, . פאר וואס פארגעסטו אונדז אויף שטענדיק, פארלאזט אונדז אויף לאנגע טעג? . קער אונדז אום צו דיר, גאט, און לאמיר זיך אומקערן; באניי אונדזערע טעג ווי אמאל; . ווארום אויב פאראכטן האסטו אונדז פאראכט, האסטו אבער געצערנט אויף אונדז ביז גאר.
קער אונדז אום צו דיר, גאט, און לאמיר זיך אומקערן, באניי אונדזערע טעג ווי א מאל.

 יידיש פון יהואש
קהלת

. די ווערטער פון קהלת דעם זון פון דודן, דעם מלך אין ירושלים. . נישטיקייט פון נישטיקייטן, זאגט קהלת, נישטיקייט פון נישטיקייטן, אלץ איז נישטיקייט. . וואס פאר א נוץ האט דער מענטש פון זיין גאנצער מיוואס ער מיט זיך אונטער דער זון?. א דור פארגייט, און א דור קומט, און די ערד באשטייט אייביק. . און די זון גייט אויף, און די זון גייט אונטער, און יאגט צו איר ארט אווו זי גייט אויף. . דער ווינט גייט קיין דרום, און פארדרייט זיך קיין צפון, רונד ארום, רונד ארום גייט ער, און צו זיינע געדרייען קערט זיך אום דער ווינט. . אלע טייכן גייען צום ים, און דער ים ווערט ניט פול; צו דעם ארט וווהין די טייכן גייען, אהין גייען זיי ווידער. . אלע ווערטער ווערן מיד, קיין מענטש קען עס ניט ארויסרעדן; דאס אויג קען זיך ניט אנקוקן זאט, און דאס אויער קען זיך ניט אנהערן פול. . וואס איז געווען דאס וועט זיין, און וואס איז געשען דאס וועט געשען, און ניטא קיין נייס אונטער דער זון. . פאראן א זאך וואס מע זאגט דערויףזע, דאס איז א נייס; איז עס שוין געווען אין אלטע צייטןוואס זיינען געווען פאר אונדז. . ניטא קיין זכר פון די פריערדיקע, און פון די שפעטערדיקע וואס וועלן ערשט זיין, אויך פון זיי וועט קיין זכר ניט זיין, צווישן די וואס וועלן זיין נאך שפעטער.
. איך קהלת בין געווען א מלך איבער ישראל אין ירושלים. . און איך האב אפגעגעבן מיין הארץ צו זוכן און צו פארשן מיט חכמה וועגן אלץ וואס געשעט אונטער די הימלען. דאס איז א שלעכטער ענין וואס גאט האט געגעבן די מענטשנקינדער, זיך צו פארנעמען דערמיט. . איך האב געזען אלע טוענישן וואס ווערן געטאן אונטער דער זון, ערשט אלץ איז נישטיקייט און ווינטיאגעניש; . א קרומקייט וואס מע קען ניט אויסגלייכן, און א פעלער וואס קען ניט גוט געמאכט ווערן.
. איך האב געטענהט מיט מיין הארצן אזוי צו זאגן אט האב איך געהאט חכמה גרעסער און מער איידער אלע וואס זיינען געווען פאר מיר אין ירושלים, און מיין הארץ האט געזען פיל חכמה און קענטשאפט. . און איך האב אפגעגעבן מיין הארץ צו פארשטיין חכמה, אויך פארשטיין משוגעת און נארישקייט – בין איך געוואר געווארן אז דאס אויך איז ווינטיאגעניש.
. ווארום אין פיל חכמה איז פיל פארדראס, און מערט מען קענטשאפט, מערט מען ווייטאג.

. איך האב געזאגט ביי מיר אין הארצן קום אקארשט, לאמיך דיך פרווון מיט פרייד, און האב וווילטאג; ערשט דאס אויך איז נישטיקייט. . אויף געלעכטער האב איך געזאגט עס איז משוגע; און אויף פרייד וואס טוט זי אויף? . איך האב אויסגעקלערט ביי מיר אין הארצן צו פארציען מיין לייב מיט וויין, אז אי מיין הארץ זאל זיך פירן מיט חכמה, אי איך זאל מיך האלטן אן נארישקייט, ביז איך וועל זען וואס איז בעסער פאר די מענטשנקינדער אז זיי זאלן טאן אונטערן הימל אין די געציילטע טעג פון זייער לעבן. . איך האב מיר אויפגעטאן גרויסע זאכן; איך האב מיר געבויט הייזער, איך האב מיר געפלאנצט וויינגערטנער; . איך האב מיר געמאכט גערטנער און סעדער און איינגעפלאנצט אין זיי ביימער פון אלערליי פירות. . איך האב מיר געמאכט וואסערטייכן אנצוטרינקען פון זיי דעם וואקסיקן וואלד וואס שפראצט מיט ביימער. . איך האב איינגעקויפט קנעכט און דינסטן, און הויזגעבארענע האב איך געהאט; אויך אן אייגנס פון רינדער און שאף א סך האב איך געהאט, מער פון אלע וואס זיינען געווען פאר מיר אין ירושלים. . איך האב מיר אנגעזאמלט אויך זילבער און גאלד, און שאצן פון מלכים און מדינות. איך האב מיר איינגעשאפט זינגערס און זינגערינס, און תענוגים פון מענטשנקינדער, ווייבער אויף ווייבער. . און איך בין געווען גרעסער און האב פארמאגט מער פון אלע וואס זיינען געווען פאר מיר אין ירושלים; אויך איז מיין חכמה מיר בייגעשטאנען. . און וואס נאר מיינע אויגן האבן פארלאנגט, האב איך פון זיי ניט געמינערט; איך האב ניט פארמיטן מיין הארץ פון קיין פרייד, נייערט מיין הארץ האט זיך ווויל געטאן מיט מיין גאנצער מי, ווארום דאס איז געווען מיין חלק פון מיין גאנצער מי. . אבער איך האב זיך אומגעקוקט אויף אלע מיינע אויפטוען וואס מיינע הענט האבן אויפגעטאן, און אויף דער מי וואס איך האב מיך געמיט כדי דאס אויפצוטאן, ערשט אלץ נישטיקייט און ווינטיאגעניש, און גארנישט קומט ארויס אונטער דער זון.
. און איך האב מיך געקערט צו באקוקן חכמה און משוגעת און נארישקייט; ווארום וואס קען אויפטאן דער מענטש וואס קומט נאכן מלך? בלויז דאס וואס מע האט שוין פריער געטאן. . און איך האב איינגעזען אז די מעלה פון חכמה איבער נארישקייט איז אזוי ווי די מעלה פון ליכטיקייט איבער פינצטערניש.
. דער חכם האט זיינע אויגן אין קאפ, און דער נאר גייט אין דער פינצטער.
אבער איך האב אויך געמערקט אז איין טראף טרעפט זיי אלעמען. . און איך האב געזאגט ביי מיר אין הארצן אזוי ווי עס טרעפט דעם נארן אזוי וועט אויך מיך טרעפן, היינט נאך וואס דען בין איך געווען קליגער? און איך האב געטענהט ביי מיר אין הארצן, אז דאס אויך איז נישטיקייט. . ווארום פון דעם חכם אזוי ווי פון דעם נארן בלייבט ניט קיין זכר אויף אייביק; ווייל אין די קומעדיקע טעג וועט אלץ זיין שוין פארגעסן; און ווי שטארבט דער חכם? אזוי ווי דער נאר. . און איך האב פיינט געקראגן דאס לעבן, ווארום מיר איז אויסגעקומען שלעכט די געשעונג וואס געשעט אונטער דער זון, ווייל אלץ איז נישטיקייט און ווינטיאגעניש.
. און איך האב פיינט געקראגן מיין גאנצע מי וואס איך מי מיך דערויף אונטער דער זון, כדי אז איך מוז עס איבערלאזן צו א מענטשן וואס וועט זיין נאך מיר. . און ווער ווייס אויב ער וועט זיין א חכם אדער א נאר? פון דעסט וועגן וועט ער געוועלטיקן איבער מיין גאנצער מי וואס איך האב מיך געמיט און געקליגט דערויף אונטער דער זון. דאס אויך איז נישטיקייט. . און איך האב מיך אומגעדרייט צו לאזן מיין הארץ זיך מיאש צו זיין פון דער גאנצער מי וואס איך האב מיך געמיט אונטער דער זון. . ווארום פאראן א מענטש וואס זיין מי איז מיט חכמה, און מיט קענשאפט, און מיט בריהשאפט, און ער לאזט עס איבער פאר א חלק צו א מענטשן וואס האט זיך דערויף ניט געמיט. דאס אויך איז נישטיקייט און א גרויס בייז. . ווארום וואס האט דער מענטש פון זיין גאנצער מי, און פון דעם האוון פון זיין הארצן, אז ער זאל זיך מיען אונטער דער זון? . ווארום אלע זיינע טעג זיינען ווייטאגן, און זיין עסק איז ערגערניש; אפילו ביי נאכט ליגט ניט איין זיין הארץ. דאס אויך איז נישטיקייט.
. ניטא בעסערס פארן מענטשן, ווי ער זאל עסן און טרינקען, און זיך לאזן ווויל גיין פאר זיין מי. דאס אויך, האב איך איינגעזען, אז דאס איז פון גאטס האנט – . ווארום ווער זאל עסן און ווער זאל הנאה האבן, אויב ניט איך? – . ווייל דעם מענטשן וואס איז וווילגעפעלן פאר אים, גיט ער חכמה, און קענשאפט, און פרייד; און דעם זינדיקן גיט ער אן עסק צו קלייבן און צו זאמלען, כדי איבערצולאזן צו דעם וואס איז וווילגעפעלן פאר גאט. דאס אויך איז נישטיקייט און ווינטיאגעניש.
. אויף אלץ איז דא א שעה, און א צייט פאר איטלעכער זאך אונטערן הימל.
. א צייט געבארן צו ווערן, און א צייט צו שטארבן; א צייט צו פלאנצן, און א צייט אויסצורייסן דאס געפלאנצטע. . א צייט צו הרגען, און א צייט צו היילן; א צייט צו ברעכן, און א צייט צו בויען. . א צייט צו וויינען, און א צייט צו לאכן; א צייט צו קלאגן, און א צייט צו טאנצן. . א צייט אוועקצוווארפן שטיינער, און א צייט אויפצוקלייבן שטיינער; א צייט צו האלדזן, און א צייט זיך צו דערווייטערן פון האלדזן. . א צייט צו זוכן, און א צייט אנצוווערן; א צייט צו היטן, און א צייט אוועקצוווארפן. . א צייט צו רייסן, און א צייט צו נייען; א צייט צו שווייגן, און א צייט צו רעדן. . א צייט ליב צו האבן, און צייט פיינט צו האבן; א צייט פאר מלחמה, און א צייט פאר שלום.
. וואס קומט ארויס דעם טוער וואס ער מיט זיך? . איך האב געזען דעם עסק וואס גאט האט געגעבן די מענטשנקינדער זיך צו עסקן דערמיט. . אלצדינג האט ער געמאכט שיין אין זיין צייט, אויך די וועלט האט ער אריינגעטאן אין זייער הארצן, אבער אזוי אז דער מענטש קען ניט אויסגעפינען דעם באשאף וואס גאט האט באשאפן, פון אנהייב ביזן סוף. . איך ווייס אז ניטא בעסערס פאר זיי, ווי נאר זיך צו פרייען, און זיך ווויל צו טאן, אין זייער לעבן. אבער אויך אז עמעצער א מענטש עסט און טרינקט, און האט וווילטאג פאר אל זיין מי, . איז דאס א מתנה פון גאט. . איך ווייס אז אלץ וואס גאט מאכט, דאס וועט זיין אייביק; דערצו איז ניט צוצולייגן, און דערפון איז ניט צו מינערן; און גאט האט געמאכט אז מע זאל מורא האבן פאר אים. . דאס וואס איז שוין געווען, און דאס וואס דארף ערשט זיין, איז שוין געווען. אבער גאט מאנט אויף פאר דעם גערודפטן.
. און נאך האב איך געזען אונטער דער זון אין דעם ארט פון גערעכטיקייט, דארטן איז אומרעכט, און אין דעם ארט פון רעכטפארטיקייט, דארטן איז אומרעכט. . האב איך געזאגט ביי זיך אין הארצן אי דעם צדיק אי דעם רשע וועט גאט משפטן, ווארום א צייט פאר איטלעכער זאך און פאר איטלעכער טוונג איז דארטן דא. . איך האב געזאגט ביי זיך אין הארצן דאס איז פון וועגן די מענטשנקינדער; כדי גאט זאל זיי לייטערן, און כדי זיי אליין זאלן זען אז זיי זיינען ווי א בהמה. . ווארום דער טראף פון די מענטשנקינדער איז דער טראף פון דער בהמה; איין טראף ביי זיי. ווי דער שטארבט, אזוי שטארבט דער, און איין אטעם ביי ביידן, און קיין מעלה פון מענטשן איבער דער בהמה איז ניטא, ווארום אלץ איז נישטיקייט. . ביידע קומען אהין אין איין ארט, ביידע זיינען פון שטויב, און ביידע קערן זיך אום צו שטויב. . ווער ווייס דעם גייסט פון די מענטשנקינדער, אויב ער גייט ארויף אין דער הייך, און דעם גייסט פון דער בהמה, אויב ער נידערט אונטן צו דער ערד? . און איך האב איינגעזען אז ניטא בעסערס, ווי דער מענטש זאל הנאה האבן פון זיינע אויפטוען, ווארום דאס איז זיין חלק; ווייל ווער וועט אים ברענגען אנצוקוקן וואס וועט זיין נאך אים?

. און איך האב ווידער געזען אלע רויבערייען וואס ווערן אפגעטאן אונטער דער זון. און אט זיינען די טרערן פון די געדריקטע, און ניטא ווער זאל זיי טרייסטן; און אויף דער זייט פון זייערע דריקער איז די מאכט, און ניטא ווער זאל זיי טרייסטן. . דרום האלט איך די טויטע וואס זיינען שוין געשטארבן פאר גליקלעכער פון די לעבעדיקע וואס לעבן נאך. . און בעסער פון זיי ביידן איז דעם וואס איז נאך ניט געווען, וואס האט ניט געזען די שלעכטע מעשים וואס ווערן אפגעטאן אונטער דער זון. . און איך האב געזען יעטוועדער מי, און יעטוועדער בריהשאפט אין ארבעט, אז דאס איז אויס קנאה פון איינעם צום אנדערן. דאס אויך איז נישטיקייט און ווינטיאגעניש.
. דער נאר פארלייגט זיינע הענט, און עסט זיין אייגן פלייש. . בעסער א האנטפול מנוחה, איידער פולע הויפנס מי און ווינטיאגעניש.
. און איך האב ווידער געזען נישטיקייט אונטער דער זון. . פאראן איינער, אן א צווייטן צו זיך; צו מאל א זון אדער א ברודער האט ער ניט, פון דעסט וועגן איז ניטא קיין ענד צו זיין מיעניש, און זיין אויג קען זיך ניט אנזעטן מיט עשירות; ״און פאר וועמען מי איך מיך, און מינער זיך פון גוטס?״ דאס אויך איז נישטיקייט, און עס איז א שלעכטער ענין.
. בעסער צוויי איידער איינער, ווארום זיי האבן א גוטן לוין פאר זייער מי. . ווארום אז זיי פאלן, הייבט איינער אויף דעם אנדערן, אבער וויי צו דעם איינצלנעם וואס פאלט, און ניטא א צווייטער אים אויפצוהייבן. . דאס גלייכן אז צוויי ליגן באנאנד, איז זיי ווארעם, אבער איינעם ווי קען ווארעם ווערן? . און אויב עמעצער קען איבערשטארקן דעם איינעם, וועלן אבער צוויי זיך שטעלן קעגן אים. און א דרייעדיקער פאדים וועט ניט אויף גיך צעריסן ווערן.
. בעסער אן ארים יינגל און א חכם, איידער אן אלטער מלך און א נאר, וואס ווייס ניט מער צו זיין אפגעהיט. . ווארום פון געפענקעניש איז יענער ארויסגעגאנגען צו ווערן א מלך, הגם ער איז געבארן געווארן ארים, אונטער דעמס מלוכה. . איך האב געזען אלע לעבעדיקע וואס גייען אונטער דער זון, האלטן מיט דעם יינגל, דעם צווייטן וואס שטייט אויף זיין ארט; . ניט געווען קיין ענד צו אל דעם פאלק, צו אלע וואס ער איז געווען זייער אנפירער; פון דעסט וועגן וועלן די שפעטערדיקע זיך ניט פרייען מיט אים. יא, דאס אויך איז נישטיקייט און ווינטיאגעניש.
. היט דיין פוס, אז דו גייסט אין גאטס הויז, ווארום געהארכן איז אנגעלייגטער, ווי וואס די נארן גיבן א שלאכטאפפער; הגם זיי ווייסן ניט אז זיי טוען שלעכט.
 
. זאלסט ניט זיין האסטיק מיט דיין מויל, און דיין הארץ זאל זיך ניט איילן ארויסצולאזן א ווארט פאר גאט, ווארום גאט איז אין הימל און דו ביסט אויף דער ערד; דרום זאלן דיינע ווערטער זיין ווינציק.
. ווארום א חלום קומט מיט פיל געשילדער, און דער קול פון א נארן מיט פיל ווערטער.
. אז דו ביסט מנדר א נדר צו גאט, זאלסטו זיך ניט שפעטיקן אים צו באצאלן, ווארום ער האט ניט ליב נארן; וואס דו ביסט מנדר, באצאל. . בעסער זאלסט ניט מנדר זיין, איידער זאלסט מנדר זיין און ניט באצאלן. . זאלסט ניט דערלאזן דיין מויל צו פארזינדיקן דיין לייב, און זאלסט ניט זאגן פאר דעם שליח פון גאט, אז דאס איז געווען א פארזע. נאך וואס זאל גאט צערענען אויף דיין קול, און צעשטערן דאס ווערק פון דיינע הענט? . ווארום פון פיל חלומות און נארישקייטן קומען ארויס פיל צוזאגן, אבער האב מורא פאר גאט.
. אז דו זעסט די דריקונג פון דעם ארימאן, און די בארויבונג פון רעכט און גערעכטיקייט אין דער מדינה, זאלסטו זיך ניט ווונדערן אויף דער זאך, ווארום איבער דעם הויכן גיט אכטונג א העכערער, און נאך העכערע איבער זיי. . און א מעלה פון א לאנד אין אלעם, איז א מלך איבערגעגעבן צו פעלד.
. דער וואס האט ליב געלט קען זיך ניט אנזעטן מיט געלט, און ניט ווער עס האט ליב רייכטום – מיטן איינקום. דאס אויך איז נישטיקייט. . אז דאס גוטס מערט זיך, מערן זיך זיינע עסערס; און וואס קומט ארויס דעם אייגנטימער, אחוץ דאס אנקוקן מיט זיינע אויגן? . זיס איז דער שלאף פון דעם וואס ארבעט, סיי ער עסט ווינציק, סיי פיל, אבער די זעט פון דעם עושר לאזט אים ניט שלאפן.
. פאראן א פארדראסיקער ווייטאג וואס איך האב געזען אונטער דער זון אן עשירות וואס ווערט געהיט פון דעם אייגנטימער אים צום בייזן. . און די עשירות ווערט פארלארן אין א שלעכטן עסק; און אז ער האט א זון, בלייבט גארנישט אין זיין האנט. . אזוי ווי ער איז ארויס פון זיין מוטערלייב, גייט ער נאקעט צוריק, אזוי ווי ער איז געקומען, און קיין זאך נעמט ער ניט מיט פאר זיין מי, כדי ער זאל עס אוועקטראגן אין זיין האנט. . יא, דאס אויך איז א פארדראסיקער ווייטאג, וואס גענוי ווי ער איז געקומען, אזוי גייט ער אוועק; און וואס קומט אים ארויס וואס ער מיט זיך פארן ווינט? . דערצו פארצערט ער אלע זיינע טעג אין פינצטערניש, און ערגערט זיך א סך, און האט קרענקעניש און פארדראס.
. אט וואס איך האב איינגעזען בעסער און שענער וואלט געווען צו עסן און טרינקען, און האבן וווילטאג פאר זיין גאנצער מי וואס ער מיט זיך אונטער דער זון אין די געציילטע טעג פון זיין לעבן וואס גאט האט אים געשאנקען; ווארום דאס איז זיין חלק. . און איטלעכער מענטש וואס גאט שענקט אים עשירות און גיטער, און גיט אים שליטה צו עסן דערפון, און צו נעמען זיין חלק, און זיך ווויל צו טאן פאר זיין מי, איז דאס א מתנה פון גאט. . יא, ער דארף געדענקען אז די טעג פון זיין לעבן זיינען ניט פיל – ווען גאט באווערט אים נאך די פרייד פון זיין הארצן.

. פאראן אן אומגליק וואס איך האב געזען אונטער דער זון, און עס איז זייער אפט ביים מענטשן . א מענטש וואס גאט שענקט אים עשירות און גיטער און כבוד, און אים גייט ניט אפ פאר זיך קיין זאך פון אלץ וואס ער געלוסט, אבער גאט האט אים ניט געגעבן קיין שליטה צו עסן דערפון, נאר א פרעמדער מענטש עסט עס. דאס איז נישטיקייט, און א פארדראסיקער ווייטאג. . אז א מענטש זאל האבן הונדערט קינדער, און לעבן א סך יארן, איז, וויפיל די טעג פון זיינע יארן זאלן זיין, אויב זיין זעל זעטיקט זיך ניט פון דעם גוטס, און צו מאל קיין קבורה האט ער ניט, זאג איך בעסער פון אים איז דעם מפיל־קינד. . ווארום אין נישטיקייט קומט עס, און אין פינצטערניש פארגייט עס, און אין פינצטערניש ווערט צוגעדעקט זיין נאמען. . עס האט צו מאל די זון ניט געזען און ניט געקענט; עס האט מער נחת ווי יענער. . און ווען ער זאל לעבן צוויי מאל טויזנט יאר, און ניט אנזען קיין גוטס, גייען דען ניט אלע אין איין ארט?
. די גאנצע מי פון מענטשן איז פאר זיין מויל, און פון דעסט וועגן ווערט די זעל ניט אנגעפילט.
. ווארום וואס איז די מעלה פון דעם חכם איבער דעם נארן? וואס, פון דעם ארימאן וואס פארשטייט? – ווי אומצוגיין מיטן לעבן. . בעסער זעונג פון די אויגן, איידער וואנדערניש פון דער זעל. דאס אויך איז נישטיקייט און ווינטיאגעניש.
. וואס געשעט איז לאנג צוריק אנגערופן געווארן מיטן נאמען, און עס איז באוווסט פארויס וואס דער מענטש איז; און ער קען זיך ניט האמפערן מיט דעם וואס איז שטארקער פון אים. . אויב פיל ווערטער מערן אפט נישטיקייט, וואס איז די מעלה מיטן מענטשן? . ווארום ווער ווייס וואס איז בעסער פארן מענטשן אין לעבן, אין די געציילטע טעג פון זיין נישטיקן לעבן וואס ער מאכט דורך ווי א שאטן? ווייל ווער קען זאגן דעם מענטשן, וואס וועט זיין נאך אים אונטער דער זון?

. א גוטער נאמען איז בעסער פון גוטן אייל; און דער טאג פון טויט, פון דעם טאג וואס מע ווערט געבארן. . בעסער צו גיין אין הויז פון טרויער, איידער צו גיין אין הויז פון א סעודה; ווייל דאס איז דער סוף פון יעטוועדער מענטשן, און דער לעבעדיקער דארף זיך נעמען צום הארצן. . בעסער קומער איידער געלעכטער, ווארום אז דער פנים איז טרויעריק, איז בעסער פארן הארצן. . דאס הארץ פון די קלוגע איז אין הויז פון טרויער, און דאס הארץ פון די נארן אין הויז פון פרייד. . בעסער צו הערן דעם אנגעשריי פון א קלוגן, איידער מע זאל הערן דאס לויבגעזאנג פון נארן. . ווארום אזוי ווי דאס קנאקן פון דערנער אונטערן טאפ, אזוי איז דאס געלעכטער פון דעם נארן. און דאס אויך איז נישטיקייט. . פאר וואר, רויב צעדולט דעם חכם, און שוחד פירט איבער דאס הארץ. . בעסער דער סוף פון א זאך איידער איר אנהייב; בעסער איינגעהאלטן אין געמיט, איידער האפערדיק אין געמיט. . זאלסט ניט זיין האסטיק אין דיין געמיט צו ווערן אין כעס, ווארום כעס רוט אין בוזעם פון די נארן.
. זאלסט ניט זאגן ווי איז דאס, וואס די פריערדיקע טעג זיינען געווען בעסער ווי די איצטיקע? ווארום ניט פון חכמה פרעגסטו וועגן דעם.
. גוט איז חכמה מיט א נחלה, און א מעלה פאר די וואס זעען די זון.
. ווארום חכמה איז א באשירעמונג, געלט איז א באשירעמונג, אבער די מעלה פון קענשאפט איז, וואס חכמה האלט אויף דאס לעבן פון דעם וואס האט זי.
. קוק אן דאס ווערק פון גאט; ווארום ווער קען אויסגלייכן וואס ער האט געמאכט קרום? . אין טאג פון גליק זיי גליקלעך, און אין טאג פון אומגליק קוק זיך ארום – דאס אויך אזוי ווי יענס האט גאט געמאכט – ווארום דער מענטש וועט דערנאך גארנישט שפירן.
. אלץ האב איך געזען אין מיינע נישטיקע טעג פאראן א צדיק וואס גייט אונטער אין זיין צדיקות, און פאראן א רשע וואס איז מאריך־ימים אין זיין שלעכטיקייט. . זאלסט ניט זיין צו פיל צדיק, און זאלסט זיך ניט קליגן איבריקס; נאך וואס זאלסטו זיך אומברענגען? . זאלסט ניט זיין צו שלעכט, און זאלסט ניט זיין קיין נאר; נאך וואס זאלסטו שטארבן פאר דער צייט? . גוט איז דו זאלסט זיך האלטן אן דעם, און אויך פון יענעם ניט אפלאזן דיין האנט; ווארום דער וואס האט מורא פאר גאט, קומט דורך מיט ביידע.
. די חכמה באשיצט דעם חכם מער ווי צען געוועלטיקער וואס זיינען אין שטאט. . ווארום ניטא א מענטש א צדיק אויף דער ערד וואס זאל טאן לויטער גוטס, און ניט זינדיקן.
. זאלסט אויך ניט לייגן דיין הארץ אויף אלע ווערטער וואס מע רעדט, כדי זאלסט ניט הערן ווי דיין קנעכט שילט דיך; . ווארום דיין הארץ ווייס אז פיל מאל האסט דו אויך געשאלטן אנדערע.
. דאס אלץ האב איך אויסגעפרוווט מיט חכמה; איך האב געזאגט איך וועל קלוג ווערן; אבער עס איז געווען ווייט פון מיר. . דאס וואס איז ווייט און טיף־טיף, ווער קען עס אויסגעפינען? . איך האב מיך ארומגעדרייט, און מיין הארץ איז געווען אויף צו פארשטיין און צו פארשן און זוכן חכמה און א חשבון, און צו דערקענען אז שלעכטיקייט איז טיפשות, און נארישקייט איז משוגעת. . און איך געפין אז ביטערער פון טויט איז די פרוי, וואס איר הארץ איז פאסטקעס און נעצן, אירע הענט זיינען בינדשטריק. דער וואס איז וווילגעפעלן פאר גאט, ווערט אנטרונען פון איר, און דער זינדיקער ווערט געפאנגען פון איר. . זע, דאס האב איך אויסגעפונען, זאגט קהלת, ווען איך האב צוגעלייגט איינס צום אנדערן, כדי צו געפינען דעם חשבון. . וואס מיין זעל זוכט נאכאנאנד, און איך געפין ניט איין מאן צווישן טויזנט האב איך געפונען, אבער א פרוי צווישן די אלע האב איך ניט געפונען. . זע, דאס אליין האב איך אויסגעפונען, אז גאט האט באשאפן דעם מענטשן גלייך, אבער זיי האבן געזוכט פיל אויסטראכטענישן.

. ווער איז ווי דער חכם\? און ווער ווייס דעם באשייד פון א זאך\? א מענטשנס חכמה באלייכט זיין פנים, און די פארשייטקייט פון זיין פנים ווערט פארביטן.
. איך זאג היט דעם מלכס באפעל פון וועגן דער שבועה צו גאט. . זאלסט ניט אוועקגיין איבעראיילט פון זיין פנים; זאלסט ניט צושטיין צו א שלעכטער זאך, ווארום אלץ וואס ער וויל, טוט ער. . מחמת דאס ווארט פון דעם מלך איז געוועלטיקונג; און ווער קען אים זאגן וואס טוסטו?
. דער וואס וויל ניט וויסן פון קיין בייז געשעעניש, היט דאס געבאט, און דעם קלוגנס הארץ ווייס אז פאראן א צייט און א משפט.
. ווארום פאר יעטוועדער זאך איז דא א צייט און א משפט, ווייל דאס בייז פון דעם מענטשן איז גרויס אויף אים. . ווארום ער ווייס ניט וואס וועט געשען; ווארום ווען עס דארף געשען, ווער וועט עס אים זאגן? . קיין מענטש געוועלטיקט ניט איבערן ווינט, צו קענען איינהאלטן דעם ווינט, און ניטא קיין געוועלטיקונג אין טאג פון טויט, און ניטא קיין אורלויב אין מלחמה, און דאס בייז וועט ניט ראטעווען זיין טוער. . דאס אלץ האב איך געזען, און האב מיר אריינגענומען אין הארצן וועגן יעטוועדער טוונג וואס ווערט געטאן אונטער דער זון, בעת איין מענטש געוועלטיקט איבערן אנדערן אים שלעכטס צו טאן.
. און אזוי האב איך געזען אז רשעים זיינען באגראבן געווארן, און זיינען געקומען צו זייער רו, און די וואס האבן געטאן רעכט זיינען אוועק פון דעם הייליקן ארט, און זיינען פארגעסן געווארן אין שטאט. דאס אויך איז נישטיקייט. . ווייל דער פסק פאר די שלעכטע מעשים ווערט ניט געטאן אויף גיך, דרום דערוועגט זיך דאס הארץ פון די מענטשנקינדער אין זיי צו טאן שלעכטס; . ווארום א זינדיקער טוט הונדערט מאל שלעכטס, און מע פארלענגערט אים. אבער איך ווייס פארט אז די וואס האבן מורא פאר גאט וועט זיין גוט, ווייל זיי האבן מורא פאר אים; . און דעם רשע וועט זיין ניט גוט, און אזוי ווי א שאטן וועט ער ניט מאריך־ימים זיין, ווייל ער האט ניט מורא פאר גאט. . פאראן א נישטיקייט וואס געשעט אויף דער ערד וואס עס זיינען פאראן צדיקים וואס זיי גייט וועדליק די מעשים פון די רשעים, און פאראן רשעים וואס זיי גייט וועדליק די מעשים פון די צדיקים. האב איך געזאגט דאס אויך איז נישטיקייט. . און איך האב געלויבט די פרייד, ווארום ניטא בעסערס פארן מענטשן אונטער דער זון, ווי צו עסן און טרינקען און זיין פריילעך, און אז דאס זאל אים באלייטן אין זיין מי, דורך די טעג פון זיין לעבן וואס גאט האט אים געשאנקען אונטער דער זון.
. אזוי ווי איך האב אפגעגעבן מיין הארץ צו קענען חכמה, און צו זען די טועניש וואס ווערט געטאן אויף דער ערד – ווארום סיי ביי טאג סיי ביי נאכט זעט דער מענטש ניט אן קיין שלאף אין זיינע אויגן – . האב איך געזען אין אלע מעשים פון גאט, אז דער מענטש קען ניט אויסגעפינען די מעשים וואס ווערן געטאן אונטער דער זון; ווארום ווי דער מענטש זאל זיך מיען צו זוכן, וועט ער עס ניט געפינען; און אפילו אז דער חכם זאגט, ער ווייס עס, קען ער עס ניט אויסגעפינען.

. ווארום דאס אלץ האב איך מיר אריינגענומען אין הארצן, כדי קלאר צו מאכן דאס אלץ אז די צדיקים און די חכמים מיט זייערע מעשים זיינען אין דער האנט פון גאט; סיי ליבשאפט, סיי שנאה – דער מענטש ווייס ניט; אלץ ליגט זיי פארויס. . אלצדינג ווי פאר אלעמען; איין טראף פאר דעם צדיק און פאר דעם רשע, פאר דעם גוטן און דעם ריינעם, און פאר דעם אומריינעם, און פאר דעם וואס שלאכט א קרבן, און פאר דעם וואס שלאכט ניט; אזוי דער גוטער אזוי דער זינדיקער, דער וואס שווערט ווי דער וואס שייט זיך פון א שבועה. . דאס איז דאס בייז אין אלץ וואס געשעט אונטער דער זון, וואס איין טראף איז פאר אלעמען, און אויך איז דאס הארץ פון די מענטשנקינדער פול מיט בייז, און משוגעת איז אין זייער הארצן ביי זייער לעבן, און דערנאך גייען זיי צו די טויטע.
. ווארום ביי דעם וואס איז נאך באהעפט צו אלע לעבעדיקע איז דא א האפענונג, ווייל א לעבעדיקן הונט איז בעסער ווי א טויטן לייב. . ווארום די לעבעדיקע ווייסן אז זיי וועלן שטארבן, אבער די טויטע ווייסן גארנישט, און זיי האבן ניט מער קיין לוין; ווארום זייער זכר איז פארגעסן. . אי זייער ליבשאפט אי זייער שנאה אי זייער קנאה איז לאנג אונטערגעגאנגען, און זיי האבן קיין מאל מער ניט קיין חלק אין אלץ וואס ווערט געטאן אונטער דער זון.
. גיי עס מיט שמחה דיין ברויט, און טרינק מיט א פריילעכן הארצן דיין וויין, ווארום גאט האט שוין באוויליקט דיינע מעשים. . צו יעטוועדער צייט זאלן דיינע בגדים זיין ווייס, און אייל זאל ניט פעלן אויף דיין קאפ.
. געניס דאס לעבן מיט דער ווייב וואס דו האסט ליב, אלע טעג פון דיין נישטיקן לעבן וואס מע האט דיר געשאנקען אונטער דער זון, אלע דיינע נישטיקע טעג; ווארום דאס איז דיין חלק אין לעבן, און אין דיין מי וואס דו מיסט זיך אונטער דער זון. . אלץ וואס דיין האנט פארמאגט צו טאן מיט דיין כוח, טו, ווארום ניטא קיין טאן, אדער אויסרעכענונג, אדער קענשאפט, אדער חכמה, אין דער אונטערערד וואס דו גייסט אהין.
. איך האב ווידער געזען אונטער דער זון, אז ניט די פלינקע געווינען דעם געוועטלויף, און ניט די גיבורים די מלחמה, און אויך ניט די חכמים ברויט, און אויך ניט די פארשטאנדיקע עשירות, און אויך ניט די וווילקענעוודיקע חן; נאר צייט און צופאל טרעפט זיי אלעמען. . ווארום דער מענטש ווייס צו מאל ניט זיין צייט; אזוי ווי פיש וואס ווערן געכאפט אין א בייזער נעץ, און אזוי ווי פויגלען וואס ווערן געכאפט אין א פאסטקע, אזוי ווי זיי, ווערן די מענטשנקינדער געפאנגען אין א בייזער צייט, ווען זי פאלט אויף זיי פלוצלינג.
. אבער דאס האב איך געזען פאר חכמה אונטער דער זון, און דאס איז גרויס ביי מיר . געווען א קליינע שטאט מיט ווינציק מענטשן אין איר; איז אויף איר געקומען א גרויסער מלך, און האט זי ארומגערינגלט, און געבויט ארום איר גרויסע באלעגערווערק. . האט מען געפונען אין איר אן ארימאן א חכם, און ער האט געראטעוועט די שטאט מיט זיין חכמה; הגם קיין מענטש האט ניט געדאכט אן דעם דאזיקן ארימאן. . האב איך געזאגט בעסער חכמה איידער גבורה; הגם די חכמה פון ארימאן ווערט פאראכט, און זיינע ווערטער ווערן ניט געהערט.
. די ווערטער פון די קלוגע מיט געלאסנקייט ווערן מער צוגעהערט ווי דער אנגעשריי פון א געוועלטיקער צווישן נארן. . בעסער חכמה איידער כלי־מלחמה; און איין זינדיקער פירט איבער א סך גוטס.

. טויטע פליגן פארשטינקען און צעבלעזלען דעם זאלבמישערס אייל, אזוי וועגט אריבער א ביסל נארישקייט חכמה און כבוד. . דער שכל פון דעם חכם איז אויף זיין רעכטער זייט, און דער שכל פון נארן אויף זיין לינקער. . און אויך אז דער נאר גייט אין וועג, פעלט אים שכל, און ער זאגט אלעמען אויס אז ער איז א נאר. . אז דאס געמיט פון דעם געוועלטיקער הייבט זיך אויף קעגן דיר, זאלסטו ניט פארלאזן דיין ארט; ווארום געלאסנקייט בארוט גרויסע זינד. . פאראן אן אומגליק וואס איך האב געזען אונטער דער זון, אזוי ווי א פארזע וואס גייט ארויס פון א געוועלטיקער. נארישקייט ווערט געשטעלט אין גרויסע הייכן, און נגידים זיצן אין דער נידער. . איך האב געזען קנעכט אויף פערד, און הארן וואס גייען ווי קנעכט אויף דער ערד. . דער וואס גראבט א גרוב, וועט אין איר אריינפאלן, און דער וואס ברעכט דורך א צאם, אים וועט איינבייסן א שלאנג. . דער וואס האקט ארויס שטיינער וועט זיך וויי טאן אן זיי, דער וואס שפאלט האלץ איז אין סכנה דורך דעם. . אז דער אייזן איז שטומפ, און מע האט דעם שארף ניט פארשלייפט, מוז מען שטארקן די כוחות; און די מעלה פון חכמה איז צוגרייטן. . אז די שלאנג בייסט איין פארן אפשפרעכן, איז אויס מעלה פון דעם מאן מיט דער צונג.
. די ווערטער פון דעם חכמס מויל זיינען מיט חן, און די ליפן פון דעם נארן ברענגען אים אום. . דער אנהייב פון די ווערטער פון זיין מויל איז נארישקייט, און דער סוף פון זיין רעדן איז בייזע משוגעת. . יא, דער נאר מערט ווערטער, אבער דער מענטש ווייס ניט וואס געשעט;
און וואס וועט געשען נאך אים, ווער וועט אים דערציילן?. די מי פון דעם נארן פארמאטערט אים, ווארום ער ווייס ניט צו מאל ווי צו גיין אין שטאט.
. וויי דיר לאנד, וואס דיין מלך איז א יונג, און דיינע הארן מאכן סעודות אין דער פרי!. ווויל דיר לאנד, וואס דיין מלך איז א פרייגעבארענער, און דיינע הארן עסן אין דער צייט, אין מאנהאפטיקייט און ניט אין זויפעריי. . פון פוילקייט פאלט איין דער באלקן, און פון אפגעלאזטע הענט רינט דאס הויז.
. א סעודה מאכט מען פון פריילעכקייט וועגן, און וויין מאכט לוסטיק דאס לעבן; אבער געלט באווערט אלץ.
. אפילו אין דיין געדאנקען זאלסטו ניט שילטן דעם מלך, און אין דיינע שלאפקאמערן זאלסטו ניט שילטן דעם עושר; ווארום א פויגל פון הימל וועט אוועקטראגן דעם קול, און דער וואס האט פליגלען וועט דערציילן די זאך.

. לאז אוועק דיין ברויט אויפן וואסער, ווארום אין פיל טעג ארום וועסטו עס געפינען. . צעטייל א חלק אויף זיבן, און אפילו אויף אכט, ווארום ווייסט ניט וואס פאר א בייז עס קען זיין אויף דער ערד. . אז די וואלקן ווערן פול מיט רעגן, ליידיקן זיי זיך אויס אויף דער ערד; און סיי א בוים פאלט אין צפון און סיי אין דרום –אין ארט ווו דער בוים פאלט, דארטן וועט ער בלייבן.
. דער וואס פאסט־אויף דעם ווינט וועט ניט זייען, און דער וואס קוקט אויף די וואלקנס וועט ניט שניידן. . אזוי ווי דו ווייסט ניט וואס איז דער וועג פון דעם ווינט, אדער ווי עס ווערן ביינער אין לייב פון א טראגעדיקער, אזוי ווייסטו ניט די טוונג פון גאטוואס טוט אלצדינג. . אין פרימארגן זיי דיין זאמען, און אין אוונט זאלסטו ניט אפלאזן דיין האנט, ווארום דו ווייסט ניט וואסערס וועט געראטן, דאס אדער יענס, אדער ביידע באגלייך וועלן זיין גוט. . און זיס איז די ליכטיקייט, און גוט איז פאר די אויגן צו זען די זון. . ווארום וויפיל יארן דער מענטש זאל לעבן, זאל ער אין זיי אלע זיין פריילעך; און זאל ער געדענקען די טעג פון פינצטערניש, אז זיי וועלן זיין פיל. אלץ וואס געשעט איז נישטיקייט.
. פריי זיך, בחור, אין דיין יוגנט, און לאז ווויל גיין דיין הארץ אין דיינע בחורשע טעג, און גיי אין די וועגן פון דיין הארצן, און נאך דער זעונג פון דיינע אויגן; אבער זיי וויסן אז פאר אלעם דעםוועט גאט דיך ברענגען צום משפט. . און טו אפ ערגערניש פון דיין הארצן, און האלט אפ בייז פון דיין לייב, ווארום יינגלשאפט און יוגנט זיינען א הויך.

. און געדענק דיין באשעפער אין דיינע בחורשע טעג, איידער עס וועלן קומען די שלעכטע טעג, און אנקומען וועלן די יארן, וואס דו וועסט זאגן איך האב ניט קיין הנאה פון זיי;. איידער עס וועט פינצטער ווערן די זון און דאס ליכט, און די לבנה און די שטערן; און די וואלקנס וועלן ווידער קערן נאכן רעגן; . אין דעם טאג וואס די הויזוועכטער וועלן זיך טרייסלען, און די חילס־לייט וועלן זיך אויסקרימען, און די מאלערינס וועלן ניט ארבעטן, ווייל זיי זיינען ווינציק, און די קוקערינס וועלן טונקל זיין אין די פענצטער, . און די טירן צום גאס וועלן פארשלאסן ווערן; ווען נידעריק וועט זיין דאס רוישן פון דער מיל, און מע וועט זיך אפשטעלן ביים פיפס פון א פויגל, און פארשטיקט וועלן זיין אלע טעכטער פון געזאנג;. אויך וועט מען מורא האבן פאר א הויכן ארט, און שרעקענישן וועלן זיין אויפן וועג; און דער מאנדלבוים וועט בליען, און דער היישעריק וועט זיך שלעפן, און די קאפערפרוכט וועט אויפהערן, ווייל דער מענטש גייט צו זיין אייביקער היים, און די באקלאגער וועלן זיך אומדרייען אין גאס; . איידער די זילבערנע שנור וועט צעריסן ווערן, און דער גילדערנער בעקן וועט צעהאקט ווערן, און דער קרוג וועט צעבראכן ווערן ביים קוואל, און דער ראד פאלט א צעהאקטער אין ברונעם;. און דער שטויב וועט זיך אומקערן צו דער ערד, ווי געווען, און דער גייסט וועט זיך אומקערן צו גאט וואס האט אים געגעבן. . נישטיקייט פון נישטיקייט, זאגט קהלת, אלץ איז נישטיקייט.
. און אחוץ וואס קהלת איז געווען א חכם, האט ער נאך געלערנט דאס פאלק קענשאפט; און ער האט געווויגן און געפארשט, און צונויפגעשטעלט שפריכווערטער א סך. . קהלת האט געזוכט צו געפינען נוצלעכע זאכן, און וואס איז געשריבן אויפריכטיק – אמתדיקע ווערטער.
. די ווערטער פון די חכמים זיינען אזוי ווי טרייבשפיצן, און ווי נעגל אריינגעשלאגענע זיינען די צונויפגעזאמלטע רייד; זיי זיינען געגעבן געווארן פון איין פאסטוך. . און ווייטער, מיין זון, זיי געווארנט צו מאכן פיל ספרים איז ניטא קיין ענד, אבער זיך גריבלען צו פיל מאטערט אפ דעם לייב.
. דער סוף פון דער זאך, נאך דעם ווי אלץ איז געהערט געווארן, איז האב מורא פאר גאט, און היט זיינע געבאט, ווארום דאס איז דער גאנצער מענטש. . ווייל דעם גאנצן באשאף וועט גאט ברענגען פאר א משפט איבער אלעם פארהוילענעם, סיי גוט און סיי שלעכט.

 יידיש פון יהואש
אסתר

. און עס איז געווען אין די טעג פון אחשורושן – דאס איז דער אחשורוש וואס האט געקיניגט פון הודו ביז כוש, איבער הונדערט און זיבן און צוואנציק מדינות – . אין יענע טעג, אז דער מלך אחשורוש איז געזעסן אויף דעם טראן פון זיין מלוכה וואס אין דער הויפטשטאט שושן, . אין דריטן יאר פון זיין מלוכה, האט ער געמאכט א מאלצייט פאר אלע זיינע הארן און זיינע קנעכט, דעם חיל פון פרס און מדי, די אדללייט און די הארן פון די מדינות, וואס פאר אים; . ווען ער האט געוויזן די עשירות פון זיין קיניגלעכן שטאט, און די זעלטענע פראכט פון זיין גרויסקייט, פיל טעג, הונדערט און אכציק טעג. . און אז די דאזיקע טעג זיינען דערפילט געווארן, האט דער מלך געמאכט פאר דעם גאנצן פאלק וואס האט זיך געפונען אין דער הויפטשטאט שושן, פון קלענסטן ביזן גרעסטן, א מאלצייט פון זיבן טעג אין הויף פון דעם מלכס פאלאצגארטן. . ווייסע צייג, דינע ליינען, און בלאע וואל, זיינען געווען באפעסטיקט מיט שנורן פון פיינליינען און פורפל אויף זילבערנע שטאנגען און זיילן פון מירמלשטיין; מיט גילדערנע און זילבערנע לענבעטלעך אויף א פלאסטערונג פון אלאבאסטער און מירמלשטיין, און פערלמוטער, און פלעקמירמל. . און געגעבן טרינקען האט מען אין גילדערנע כלים, און כלים פון כלים פארשיידן, און מלכותדיקער וויין איז געווען מיט א קיניגלעכער האנט. . און דאס טרינקען איז געווען ווי געהעריק; קיינער האט ניט גענייט; ווארום אזוי האט דער מלך פעסט אנגעזאגט איטלעכן עלטסטן פון זיין הויז, צו טאן לויט דעם רצון פון יעטוועדער איינעם.
. אויך די מלכה ושתי האט געמאכט א מאלצייט פאר די ווייבער אין דעם קיניגלעכן הויז פון מלך אחשורוש. . אויפן זיבעטן טאג, אז דעם מלכס הארץ איז געווען פריילעך פון וויין, האט ער געהייסן מהומן, בזתא, חרבונא, בגתאן, און אבגתא, זתר, און כרכס, די זיבן קאמערדינער וואס האבן באדינט פאר דעם מלך אחקשורוש, . ברענגען די מלכה ושתי פאר דעם מלך אין א קיניגלעכער קרוין, כדי צו ווייזן די פעלקער און די הארן איר שיינקייט, ווארום זי איז געווען שיין פון אויסזען. . האט די מלכה ושתי ניט געוואלט קומען אויף דעם מלכס אנזאג וואס דורך דער האנט פון די קאמערדינער, און דער מלך איז זייער אין כעס געווארן, און זיין גרימצארן האט אין אים געברענט.
. און דער מלך האט געזאגט צו די חכמים וואס קענען די צייטן – ווארום אזוי איז געווען דעם מלכס שטייגער אנטקעגן אלע וואס ווייסן א געזעץ און א דין; . און די נאנטע צו אים זיינען געווען כרשנא, שתר, אדמתא, תרשיש, מרס, מרסנא, ממוכן, זיבן הארן פון פרס און מדי וואס האבן געזען דעם מלכס פנים, וואס זיינען געזעסן אויבנאן אין דער מלוכה – . וואס דארף מען טאן לויט געזעץ צו דער מלכה ושתי פאר וואס זי האט ניט געטאן דעם אנזאג פון מלך אחשורוש דורך דער האנט פון די קאמערדינער.
. האט ממוכן געזאגט פאר דעם מלך און די הארן ניט אקעגן מלך אליין האט פארבראכן די מלכה ושתי, נאר אקעגן אלע הארן, און אקעגן אלע פעלקער וואס אין אלע מדינות פון מלך אחשורוש. . ווארום די מעשה מיט דער מלכה וועט ארויסקומען צו אלע ווייבער, צו מאכן זייערע מאנען פאראכט אין זייערע אויגן, אז מע וועט זאגן דער מלך אחשורוש האט געהייסן ברענגען פאר אים די מלכה ושתי, און זי איז ניט געקומען. . און נאך היינטיקן טאג וועלן די הארינטעס פון פרס און מדי, וואס האבן געהערט די מעשה מיט דער מלכה, דאס זאגן צו די הארן פון מלך, און עס וועט זיין גענוג בזיון און ערגערניש. . אויב דעם מלך איז וווילגעפעלן, זאל ארויסגיין א קיניגלעכער באפעל פון פאר אים, און עס זאל פארשריבן ווערן אין די געזעצן פון פרס און מדי, כדי עס זאל ניט בטל ווערן, אז ושתי זאל מער ניט קומען פאר דעם מלך אחשורוש, און איר מלכהשאפט זאל דער מלך געבן צו אן אנדערער וואס איז בעסער פון איר. . און אז דעם מלכס פסק וואס ער וועט מאכן, וועט באקאנט ווערן אין זיין גאנצן קיניגרייך, ווי גרויס עס איז, וועלן אלע ווייבער אפגעבן כבוד זייערע מאנען, פון גרעסטן ביזן קלענסטן.
. איז דאס ווארט וווילגעפעלן אין די אויגן פון דעם מלך און די הארן, און דער מלך האט געטאן אזוי ווי דאס ווארט פון ממוכנען. . און ער האט געשיקט בריוו צו אלע מדינות פון דעם מלך, צו איטלעכער מדינה לויט איר כתב, און צו איטלעכן פאלק לויט זיין לשון, אז יעטוועדער מאן זאל זיין דער הערשער אין זיין הויז, און רעדן אזוי ווי דער לשון פון זיין פאלק.

. נאך די דאזיקע געשעענישן, אז דער גרימצארן פון מלך אחשורוש האט זיך געשטילט, האט ער געדאכט אן ושתין, און אן וואס זי האט געטאן, און וואס איז נגזר געווארן אויף איר. . האבן געזאגט די יונגען פון מלך, זיינע משרתים זאל מען זוכן פארן מלך יונגע מיידלעך שיין פון אויסזען. . און דער מלך זאל אויפזעצן אויפזעער אין אלע מדינות פון זיין קיניגרייך, און זיי זאלן איינזאמלען ווו נאר א יונג מיידל פון שיינעם אויסזען אין דער הופטשטאט שושן, אין הויז פון די פרויען, אונטער דער האנט פון הגא דעם קאמערדינער פון מלך, דעם היטער פון די פרויען, און מע זאל זיי געבן זייערע זאלבונגען. . און די מיידל וואס וועט וווילגעפעלן אין די אויגן פון מלך, זאל ווערן די מלכה אנשטאט ושתין.
און די זאך איז וווילגעפעלן אין די אויגן פון מלך, און ער האט אזוי געטאן.
. איז געווען א ייד אין דער הויפטשטאט שושן מיטן נאמען מרדכי דער זון פון יאיר, דעם זון פון שמעי, דעם זון פון קישן, א מאן פון בנימין, . וואס איז פארטריבן געווארן פון ירושלים מיט די פארטריבענע וואס זיינען פארטריבן געווארן מיט איכניה דעם מלך פון יהודה, די וואס נבוכדנצר דער מלך פון בבל האט פארטריבן. . און ער האט דערצויגן הדסהן, דאס איז אסתר, די טאכטער פון זיין פעטער, ווארום זי האט ניט געהאט קיין פאטער און מוטער; און די מיידל איז געווען שיין אויפן געשטאלט, און שיין אויפן פנים; און אז איר פאטער און איר מוטער זיינען געשטארבן, האט זי מרדכי צוגענומען צו זיך פאר א טאכטער.
. און עס איז געווען, אז דער אנזאג פון מלך און זיין באפעל איז באקאנט געווארן, און אז פיל מיידלעך זיינען איינגעזאמלט געווארן אין דער הויפטשטאט שושן, אונטער דער האנט פון הגין, אזוי איז אויך אסתר צוגענומען געאוורן אין הויז פון מלך, אונטער דער האנט פון הגין דעם היטער פון די פרויען. . און די מיידל איז וווילגעפעלן אין זיינע אויגן, און זי האט נושא חן געווען פאר אים, און ער האט געאיילט מיט אירע זאלבונגען און אירע גאבן, און די זיבן מיידלעך וואס דארפן איר געגעבן ווערן פון מלכס הויז; און ער האט זי מיט אירע מיידלעך אויסגעצייכנט צום גוטן אין הויז פון די פרויען.
. אסתר האט ניט אויסגעזאגט איר פאלק און איר אפשטאם, ווארום אזוי האט איר מרדכי באפוילן, אז זי זאל ניט אויסזאגן. . און טאג פאר טאג איז מרדכי ארומגעגאנגען פאר דעם הויף פון דעם הויז פון די פרויען געוואר צו ווערן וואס אסתר מאכט, און וואס מיט איר געשעט.
. און אז עס האט דערגרייכט די ריי פון מיידל נאך מיידל, צו קומען צום מלך אחשורוש, נאך דעם ווי זי האט געהאט צוועלף חדשים, לויט דעם איינפיר פאר די פרויען – ווארום אזוי האבן געמוזט דערפילט ווערן די טעג פון זייערע זאלבונגען זעקס חדשים מיט אייל פון מירע, און זעקס חדשים מיט בשמים און מיט זאלבן פון פרויען – . און אז די מיידל איז דענצמאל געגאנגען צום מלך, פלעגט אלץ וואס זי פלעגט פארלאנגען איר געגעבן ווערן, מיטצוגיין מיט איר פון דעם הויז פון פרויען אין הויז פון מלך. . אין אוונט איז זי געגאנגען, און אין דער פרי האט זי זיך אומגעקערט אין צווייטן הויז פון די פרויען, אונטער דער האנט פון שעשגז דעם מלכס קאמערדינער, דעם היטער פון די קעפסווייבער. זי פלעגט מער ניט קומען צום מלך, סיידן דער מלך האט זי באגערט, און זי איז גערופן געווארן מיטן נאמען.
. און אז עס האט דערגרייכט די ריי פון אסתר דער טאכטער פון אביחיל, מרדכיס פעטער, וואס ער האט גענומען צו זיך פאר א טאכטער, צו קומען צום מלך, האט זי ניט פארלאנגט קיין זאך, אחוץ וואס הגי דעם מלכס קאמערדינער, דער היטער פון די פרויען, פלעגט זאגן. און אסתר האט נושא חן געווען אין די אויגן פון אלע וואס האבן זי געזען.
. און אסתר איז גענומען געווארן צום מלך אחשורוש אין זיין קיניגלעכן הויז, אין צענטן חודש, דאס איז דער חודש טבת, אין זיבעטן יאר פון זיין מלוכה. . און דער מלך האט ליב געקריגן אסתרן מער פון אלע ווייבער, און זי האט געקריגן ביי אים חן און לייטזעליקייט מער פון אלע יונגפרויען, און ער האט אנגעטאן א מלכות־קרוין אויף איר קאפ, און האט זי געמאכט פאר א מלכה אנשטאט ושתין. . און דער מלך האט געמאכט א גרויסן מאלצייט פאר אלע זיינע הארן און זיינע קנעכט, א מאלצייט פון אסתרס וועגן. און ער האט געמאכט די מדינות א הנחה, און געגעבן מתנות מיט א קיניגלעכער האנט.
. און אז יונגפרויען זיינען א צווייט מאל איינגעזאמלט געווארן, און מרדכי איז געזעסן אין טויער פון מלך – . אסתר האט נאך ניט געהאט אויסגעזאגט איר אפשטאם און איר פאלק, אזוי ווי מרדכי האט איר באפוילן; ווארום אסתר האט געטאן וואס מרדכי האט איר אנגעזאגט, אזוי ווי בעת זי איז געווען אין דערציונג ביי אים – . אין יענע טעג, ווען מרדכי איז געזעסן אין טויער פון מלך, האט געצערנט בגתן און תרש, צוויי קאמערדינער פון מלך, פון די שוועלהיטער, און זיי האבן געוואלט אויסשטרעקן א האנט אויפן מלך אחשורוש. . איז די זאך דערוווסט געווארן צו מרדכין, און ער האט דערציילט אסתר המלכהן, און אסתר האט געזאגט דעם מלך אין נאמען פון מרדכין. . און די זאך איז נאכגעזוכט געווארן, און איז אויסגעפונען געווארן, און זיי זיינען ביידע אויפגעהאנגען געווארן אויף א בוים; און עס איז פארשריבן געווארן אין בוך פון די צייטגעשעענישן פאר דעם מלך.

. נאך די דאזיקע געשעענישן האט דער מלך אחשורוש געגרייסט המן דעם זון פון המדתאן, דעם אגגי, און ער האט אים דערהויבן און געשטעלט זיין שטול איבער אלע הארן וואס ביי אים. . און אלע קנעכט פון מלך וואס אין מלכס טויער האבן זיך געקניט און געבוקט צו המנען, ווארום אזוי האט דער מלך באפוילן וועגן אים; נאר מרדכי פלעגט זיך ניט קניען און ניט בוקן. . האבן די קנעכט פון מלך וואס אין מלכס טויער געזאגט צו מרדכין פאר וואס טרעטסטו איבער דעם באפעל פון מלך? . און עס איז געווען, אז זיי האבן דאס צו אים געזאגט טאג פאר טאג, און ער האט ניט צוגעהערט צו זיי, אזוי האבן זיי דערציילט המנען, כדי צו זען אויב מרדכיס ווערטער וועלן באשטיין; ווארום ער האט זיי געזאגט אז ער איז א ייד. . און ווי המן האט געזען אז מרדכי קניט זיך ניט און בוקט זיך ניט צו אים, אזוי איז המן געווארן פול מיט גרימצארן. . און ער האט פאראכט אין זיינע אויגן אויסצושטרעקן א האנט אויף מרדכין אליין; ווארום מע האט אים געזאגט דאס פאלק פון מרדכין; נאר המן האט געזוכט צו פארטיליקן אלע יידן וואס אין גאנצן קיניגרייך פון אחשורושן, דאס פאלק פון מרדכין.
. אין ערשטן חודש, דאס איז חודש ניסן, אין צוועלפטן יאר פון מלך אחשורוש, האט מען געווארפן א פור, דאס איז א גורל, פאר המנען, פון טאג אויף טאג, און פון חודש אויף חודש, ביז צום צוועלפטן חודש, דאס איז חודש אדר.
. און המן האט געזאגט צום מלך אחשורוש פאראן איין פאלק, צעזייט און צעשפרייט צווישן די פעלקער אין אלע מדינות פון דיין קיניגרייך, און זייערע געזעצן זיינען אנדערש ווי ביי איטלעכן פאלק, און די געזעצן פון מלך טוען זיי ניט, און דעם מלך לוינט זיך ניט זיי צו לאזן בלייבן. . אויב דעם מלך איז וווילגעפעלן, זאל געשריבן ווערן זיי אומצוברענגען, און איך וועל אפוועגן צען טויזנט צענטנער זילבער אויף די הענט פון די ווירטשאפטער, אויף אריינצוברענגען אין די שאצקאמערן פון מלך. . האט דער מלך אראפגענומען זיין זיגלרינג פון זיין האנט, און האט אים געגעבן צו המן דעם זון פון המדתאן, דעם אגגי, דעם צורר־היהודים. . און דער מלך האט געזאגט צו המנען דאס געלט ווערט דיר געשאנקען, און אויך דאס פאלק, צו טאן מיט אים ווי עס איז גוט אין דיינע אויגן.
. און ד שרייבער פון מלך זיינען גערופן געווארן אין ערשטן חודש, אין דרייצנטן טאג אין דעם, און עס איז געשריבן געווארן אזוי ווי אלץ וואס המן האט באפוילן, צו די סאטראפן פון מלך, און צו די פירשטן וואס איבער איטלעכער מדינה, און צו די הארן פון איטלעכן פאלק; איטלעכער מדינה לויט איר כתב, און איטלעכן פאלק לויט זיין לשון, געשריבן אין נאמען פון מלך אחשורוש, און געחסמעט מיטן זיגלרינג פון מלך.
. און בריוו זיינען צעשיקט געווארן דורך דער האנט פון לויפערס צו אלע מדינות פון מלך, צו פארטיליקן, צו הרגען, און אומצוברענגען אלע יידן, פון יונג ביז אלט, קליינע קינדער און ווייבער, אין איין טאג, און דרייצנטן טאג פון צוועלטפטן חודש, דאס איז חודש אדר, און צו צערויבן זייער פארמעג. . דער נוסח פון דעם געשריפטס זאל ארויסגעגעבן ווערן פאר א באפעל אין איטלעכער מדינה, באקאנט געמאכט צו אלע פעלקער, אז זיי זאלן זיין אנגעברייט פאר דעם דאזיקן טאג.
. זיינען די לויפערס ארויס אין געאיילט מיט דעם מלכס אנזאג, און דאס געזעץ איז ארויסגעגעבן געווארן אין דער הויפטשטאט שושן. און דער מלך און המן האבן זיך געזעצט טרינקען, און די שטאט שושן איז געווען צעטומלט.

. און ווי מרדכי האט זיך דערוווסט אלץ וואס איז געשען, אזוי האט מרדכי צעריסן זיינע קליידער, און ער האט אנגעטאן זאק מיט אש און ער איז ארויסגעגאנגען אין מיטן שטאט, און האט געשריען א גרויס און ביטער געשריי. . און ער איז געקומען ביז צום מלכס טויער; ווארום מע האט ניט געטארט אריינגיין אין מלכס טויער אין זאק.
. און אין איטלעכער מדינה, ווו נאר דער אנזאג פון מלך און זיין באפעל איז אנגעקומען, איז געווען א גרויס טרויער ביי יידן, און א תענית, און געוויין און קלאג; זאק און אש האבן פיל זיך אונטערגעבעט.
. זיינען געקומען אסתרס מיידלעך און אירע קאמערדינער, און האבן איר דאס דערציילט, און די מלכה איז אויפגעציטערט געווארן, און זי האט געשיקט קליידער אנצוטאן מרדכין, און אויסצוטאן זיין זאק פון אים, אבער ער האט ניט אנגענומען. . האט אסתר גערופן התכן, איינעם פון דעם מלכס קאמערדינער וואס ער האט געשטעלט פאר איר, און זי האט אים באפוילן צו מרדכין, געוואר צו ווערן וואס דאס איז, און פאר וואס דאס איז.
. איז התך ארויסגעגאנגען צו מרדכין אויפן ברייטן פלאץ פון שטאט וואס פארן מלכס טויער, . און מרדכי האט אים דערציילט אלץ וואס אים איז געשען, און דעם באטרעף פון דעם זילבער וואס המן האט צוגעזאגט אפצווועגן אין די שאצקאמערן פון מלך פאר די יידן, כדי זיי אומצוברענגען. . אויך דעם נוסח פון דעם געשריבענעם באפעל וואס איז ארויסגעגעבן געווארן אין שושן זיי צו פארטיליקן, האט ער אים געגעבן, צו ווייזן אסתרן, און איר דערציילן, און איר אנזאגן צו גיין צום מלך, צו בעטן ביי אים, און זיך שתדלען ביי אים פאר איר פאלק.
. איז התך געקומען, און האט דערציילט אסתרן די ווערטער פון מרדכין. . און אסתר האט גערעדט צו התכן און האט אים באפוילן צו מרדכין . אלע קנעכט פון מלך און דאס פאלק פון מלכס מדינות, ווייסן אז איטלעכער מאן אדער פרוי וואס גייט אריין צום מלך אין אינעווייניקסטן הויף, ווען ער ווערט ניט גערופן, איז פאר אים בלויז איין געזעץ, טייטן, סיידן דער וואס דער מלך שטרעקט אויס צו אים דעם גילדערנעם צעפטער, ער בלייבט לעבן; און איך בין ניט גערופן געווארן צו קומען פארן מלך שוין דרייסיק טעג.
. האט מען דערציילט מרדכין די ווערטער פון אסתרן. . און מרדכי האט געהייסן ענטפערן אסתרן זאלסט ניט מיינען ביי זיך, אז דו פון אלע יידן וועסט אנטרונען ווערן אין מלכס הויז. . ווארום אויב שווייגן וועסטו שווייגן אין דער צייט, וועט א דערלייכטערונג און א רעטונג אויפשטיין פאר יידן פון אן אנדער ארט, און דו און דיין פאטערס הויז וועלן אונטערגיין. און ווער ווייס אויב דו האסט ניט דערגרייכט די מלוכה פאר אזא צייט ווי די?
. האט אסתר געהייסן ענטפערן מרדכין . גיי זאמל איין אלע יידן וואס געפינען זיך אין שושן, און פאסט פאר מיר, און איר זאלט ניט עסן און ניט טרינקען דריי טעג, נאכט און טאג; אויך איך און מיינע מיידלעך וועלן אזוי פאסטן. און אזוי וועל איך גיין צום מלך, וואס איז ניט לויט געזעץ; און אז איך וועל אונטערגיין, וועל איך אונטערגיין.
. איז מרדכי אוועק, און האט געטאן אזוי ווי אלץ וואס אסתר האט אים באפוילן.

. און עס איז געווען אויפן דריטן טאג, האט אסתר זיך אנגעטאן מלכותדיק, און האט זיך געשטעלט אין אינעווייניקסטן הויף פון מלכס הויז אקעגן מלכס הויז; און דער מלך איז געזעסן אויף זיין קיניגלעכן טראן אין קיניגלעכן הויז, אקעגן דעם איינגאנג פון הויז. . איז ווי דער מלך האט דערזען אסתר המלכה שטייענדיק אין הויף, האט זי נושא חן געווען אין זיינע אויגן, און דער מלך האט אויסגעשטרעקט צו אסתרן דעם גילדערנעם צעפטער וואס אין זיין האנט, און אסתר האט גענענט, און האט אנגערירט דעם שפיץ צעפטער. . האט דער מלך צו איר געזאגט וואס איז דיר, אסתר המלכה? און וואס איז דיין בקשה? אפילו ביז א האלבער מלוכה זאל דיר געגעבן ווערן. . האט אסתר געזאגט אויב דעם מלך איז וווילגעפעלן, זאל דער מלך און המן קומען היינט צו דעם מאלצייט וואס איך האב פאר אים געמאכט. . האט דער מלך געזאגט איילט אהער המנען, צו טאן דאס ווארט פון אסתרן.
און דער מלך און המן זיינען געקומען צו דעם מאלצייט וואס אסתר האט געמאכט. . און דער מלך האט געזאגט צו אסתרן אויף דעם וויינמאלצייט וואס נאר דיין פארלאנג, וועט דיר געגעבן ווערן, און וואס נאר דיין בקשה, אפילו ביז א האלבער מלוכה וועט געטאן ווערן. . האט אסתר געענטפערט און האט געזאגט מיין פארלאנג און מיין בקשה – . אויב איך האב געפונען לייטזעליקייט אין די אויגן פון מלך, און אויב דעם מלך איז וווילגעפעלן צו געבן מיין פארלאנג און צו טאן מיין בקשה – זאל דער מלך און המן קומען צו דעם מאלצייט וואס איך וועל זיי מאכן; און מארגן וועל איך טאן אזוי ווי דאס ווארט פון מלך.
. און המן איז ארויסגעגאנגען אין יענעם טאג פריילעך און מיט אן אויפגעראמטן הארצן. אבער ווי המן האט געזען מרדכין אין טויער פון מלך, אז ניט ער האט זיך אויפגעשטעלט און ניט ער האט זיך גערירט פאר אים, אזוי איז המן פול געווארן מיט גרימצארן אויף מרדכין. . אבער המן האט זיך איינגעהאלטן, און ער איז אוועק אין זיין הויז און האט געשיקט און געבראכט זיינע גוטע פריינט, און זיין ווייב זרש. . און המן האט אויסדערציילט פאר זיי זיין גרויס עשירות, און זיינע פיל קינדער, און אלצדינג ווי אזוי דער מלך האט אים געגרייסט, און ווי אזוי ער האט אים דערהויבן איבער די הארן און די קנעכט פון מלך. . און המן האט געזאגט אויך האט אסתר המלכה ניט געלאזט קומען קיינעם מיטן מלך צו דעם מאלצייט וואס זי האט געמאכט נאר בלויז מיך, און אויך אויף מארגן בין איך פארבעטן צו איר מיטן מלך. . אבער דאס אלץ איז מיר נישט ווערט, איטלעכס מאל וואס איך זע מרדכי דעם יידן זיצן אין טויער פון מלך. . האט צו אים געזאגט זיין ווייב זרש, און אלע זיינע גוטע פריינט זאל מען מאכן א תליה פופציק איילן הויך, און אין דער פרי זאג דעם מלך, מע זאל אויפהענגען אויף איר מרדכין; און גיי א פריילעכער מיט דעם מלך צום מאלצייט. איז די זאך וווילגעפעלן פאר המנען, און ער האט געמאכט די תליה.

. אין יענער נאכט האט זיך אפגעטאן דער שלאף פון מלך, און ער האט געהייסן ברענגען דעם ספר־הזכרונות פון די צייט געשעענישן, און זיי זיינען פארגעלייענט געווארן פארן מלך. . איז געפונען געווארן פארשריבן אז מרדכי האט אויסגעזאגט אויף בגתנא און תרש, די צוויי קאמערדינער פון מלך, פון די שוועלהיטער, וואס האבן געזוכט אויסצושטרעקן א האנט אויפן מלך אחשורוש. . האט דער מלך געזאגט וואס פאר א כבוד און גדולה איז געטאן געווארן מרדכין דערפאר? האבן געזאגט די יונגען פון מלך, זיינע משרתים קיין זאך איז מיט אים ניט געטאן געווארן. . האט דער מלך געזאגט ווער איז אין הויף? ערשט המן קומט אין אויסווייניקסטן הויף פון דעם מלכס הויז, צו זאגן דעם מלך, מע זאל אויפהענגען מרדכין אויף דער תליה וואס ער האט צוגעגרייט פאר אים. . האבן די יונגען פון מלך צו אים געזאגט אן שטייט המן אין הויף. האט דער מלך געזאגט זאל ער אריינקומען. . איז המן אריינגעקומען, און דער מלך האט צו אים געזאגט וואס דארף מען טאן מיט א מאן וואס דער מלך וויל אים אנטאן כבוד? האט המן געקלערט ביי זיך אין הארצן וועמען וועט דער מלך וועלן אנטאן כבוד אחוץ מיר? . און המן האט געזאגט צום מלך א מאן וואס דער מלך וויל אים אנטאן כבוד – . זאל מען ברענגען א מלכותדיק קלייד וואס דער מלך האט זיך דערין אנגעקליידט, און א פערד וואס דער מלך איז אויף אים געריטן, און וואס א מלכותדיקע קרוין איז אנגעטאן געווארן אויף זיין קאפ. . און מע זאל געבן דאס קלייד און דעם פערד אויף דער האנט פון איינעם פון די הארן פון מלך, די אדלייט, און מע זאל אנקליידן דעם מאן וואס דער מלך וויל אים אנטאן כבוד, און מע זאל אים מאכן רייטן אויפן פערד דורך דער ברייטער גאס פון שטאט, און אויסרופן פאר אים אזוי ווערט געטאן צו דעם מאן וואס דער מלך וויל אים אנטאן כבוד. . האט דער מלך געזאגט צו המנען אייל און נעם דאס קלייד און דעם פערד, אזוי ווי דו האסט גערעדט, און טו אזוי צו מרדכי דעם יידן וואס זיצט אין מלכס טויער; זאלסט ניט לאזן אפפאלן א ווארט פון אלץ וואס דו האסט גערעדט.
. האט המן גענומען דאס קלייד און דעם פערד, און ער האט אנגעקליידט מרדכין, און האט אים געמאכט רייטן דורך דער ברייטער גאס פון שטאט, און האט פאר אים אויסגערופן אזוי ווערט געטאן צו דעם מאן וואס דער מלך וויל אים אנטאן כבוד.
. און מרדכי האט זיך אומגעקערט צום טויער פון מלך. אבער המן איז אוועק אין האסט אהיים, טרויעריק און מיט א פארדעקטן קאפ. . און המן האט דערציילט זיין ווייב זרש און אלע זיינע גוטע פריינט אלץ וואס אים האט געטראפן. האבן זיינע קלוגע לייט און זיין ווייב זרש געזאגט צו אים אויב פון יידישן אפשטאם איז דער מרדכי וואס דו האסט אנגעהויבן פאלן פאר אים, וועסטו ניט אויספירן אקעגן אים, נאר פאלן וועסטו פאלן פאר אים.
. ווי זיי רעדן נאך מיט אים, אזוי זיינען אנגעקומען דעם מלכס קאמערדינער, און געאיילט צו ברענגען המנען צו דעם מאלצייט וואס אסתר האט געמאכט.

. און דער מלך און המן זיינען געקומען צו טרינקען ביי אסתר המלכה. . און דער מלך האט געזאגט צו אסתרן אויך אויפן צווייטן טאג, ביים וויינמאלצייט וואס נאר דיין פארלאנג, אסתר המלכה, וועט דיר געגעבן ווערן, און וואס נאר דיין בקשה, אפילו ביז א האלבער מלוכה וועט געטאן ווערן.
. האט אסתר המלכה געענטפערט און האט געזאגט אויב איך האב געפונען לייטזעליקייט אין דיינע אויגן, מלך, און אויב דעם מלך איז וווילגעפעלן, זאל מיר מיין לעבן געשאנקן ווערן אויף מיין געבעט, און מיין פאלק אויף מיין בקשה. . ווארום מיר זיינען פארקויפט געווארן, איך און מיין פאלק, צום פארטיליקן, צום הרגען, און אומצוברענגען; און ווען מיר וואלטן פארקויפט געווארן פאר קנעכט און פאר דינסטן וואלט איך געשוויגן, אבער דער פיינט איז ניט ווערט דעם מלך שאדן. . האט זיך אפגערופן דער מלך אחשורוש, און האט געזאגט צו אסתר המלכה ווער איז דער, און ווו איז דער, וואס זיין הארץ האט אים דערוועגט אזוי וואס צו טאן? . האט אסתר געזאגט א מאן א צורר און א פיינט, דער דאזיקער בייזער המן. און המן האט זיך דערשראקן פאר דעם מלך און דער מלכה. . און דער מלך איז אויפגעשטאנען אין זיין גרימצארן פון דעם וויינמאלצייט, און איז אריין אין דעם פאלאצגארטן; און המן האט זיך אפגעשטעלט צו בעטן אום זיין לעבן ביי אסתר המלכה, ווארום ער האט געזען אז בייז איז באשלאסן אויף אים פון מלך. . און ווי דער מלך האט זיך אומגעקערט פון דעם פאלאצגארטן אין הויז פון דעם וויינמאלצייט, ערשט המן ליגט אנידערגעפאלן אויף דעם לענבעטל וואס אסתר איז דערויף. האט דער מלך געזאגט נאך באצווינגען די מלכה ביי מיר אין הויז? ווי דאס ווארט איז ארויס פון מלכס מויל, אזוי האט מען צוגעדעקט המנס פנים.
. האט געזאגט כרבונה, איינער פון די קאמערדינער פארן מלך אן שטייט אויך לעבן המנס הויז די תליה פופציק איילן הויך וואס המן האט געמאכט פאר מרדכין, דעם וואס האט גערעדט צום גוטן פון מלך. האט דער מלך געזאגט הענגט אים אויף דערויף. . האט מען אויפגעהאנגען המנען אויף דער תליה וואס ער האט צוגעגרייט פאר מרדכין, און דער גרימצארן פון מלך האט זיך געשטילט.

. אין יענעם טאג האט דער מלך אחשורוש אוועקגעגעבן צו אסתר המלכה דאס הויז פון המן דעם צורר־היהודים. און מרדכי איז געקומען פארן מלך, ווארום אסתר האט אים דערציילט, וואס ער איז אירער. . און דער מלך האט אראפגענומען זיין זיגלרינג וואס ער האט אוועקגענומען פון המנען, און האט אים געגעבן מרדכין; און אסתר האט אויפגעזעצט מרדכין איבער המנס הויז.
. און אסתר האט ווידער גערעדט פארן מלך, און זי איז געפאלן פאר זיינע פיס, און האט געוויינט און געבעטן ביי אים, אפצוטאן דאס בייז פון המן דעם אגגי, און זיין טראכטונג וואס ער האט געטראכט אקעגן די יידן. . האט דער מלך אויסגעשטרעקט צו אסתרן דעם גילדערנעם צעפטער, און אסתר האט זיך אויפגעהויבן און האט זיך געשטעלט פארן מלך. . און זי האט געזאגט אויב דעם מלך איז וווילגעפעלן, און אויב איך האב געפונען לייטזעליקייט פאר אים, און די זאך איז רעכט פארן מלך, און איך בין וווילגעפעלן אין זיינע אויגן, זאל געשריבן ווערן אפצורופן די בריוו, די טראכטונג פון המן דעם זון פון המדתאן, דעם אגגי, וואס ער האט געשריבן אומצוברענגען די יידן אין אלע מדינות פון מלך. . ווארום ווי וועל איך קענען צוזען דאס בייז וואס וועט טרעפן מיין פאלק? און ווי וועל איך קענען צוזען דעם אונטערגאנג פון מיין אפשטאם?
. האט דער מלך אחשורוש געזאגט צו אסתר המלכה און צו מרדכי דעם יידן זעט, המנס הויז האב איך אוועקגעגעבן צו אסתרן, און אים האט מען אויפגעהאנגען אויף דער תליה, פאר וואס ער האט אויסגעשטרעקט א האנט אויף די יידן. . און איר, שרייבט וועגן די יידן, אזוי ווי עס איז גוט אין אייערע אויגן, אין נאמען פון מלך, און חתמעט אונטער מיט דעם זיגלרינג פון מלך, ווארום א געשריפטס וואס איז געשריבן אין נאמען פון מלך, און געחתמעט מיטן זיגלרינג פון מלך, איז ניט אפצורופן.
. זיינען גערופן געווארן די שרייבער פון מלך אין יענער צייט, אין דריטן חודש, דאס איז חודש סיון, דריי און צוואנציקסטן טאג אין אים; און עס איז געשריבן געווארן אזוי ווי אלץ וואס מרדכי האט באפוילן, צו די יידן, און צו די סאטראפן, און די פירשטן, און די הארן פון די מדינות וואס פון הודו ביז כוש, הונדערט און זיבן און צוואנציק מדינות; איטלעכער מדינה לויט איר כתב, און איטלעכן פאלק לויט זיין לשון, און צו די יידן לויט זייער כתב און לויט זייער לשון. . און מע האט געשריבן אין נאמען פון מלך אחשורוש, און געחתמעט מיטן זיגלרינג פון מלך, און צעשיקט בריוו דורך דער האנט פון די לויפערס אויף פערד, רייטער אויף יאגפערד פון די קיניגלעכע סטאדעס, . אז דער מלך האט דערלויבט די יידן וואס אין איטלעכער שטאט, זיך איינצוזאמלען, און זיך צו שטעלן פאר זייער לעבן, צו פארטיליקן, צו הרגען, און אומצוברענגען יעטוועדער חיל פון דעם פאלק און דער מדינה וואס וועלן באפאלן זיי מיט די קליינע קינדער און די ווייבער, און צו צערויבן זייער פארמעג, . אין איין טאג אין אלע מדינות פון מלך אחשורוש, אין דרייצנטן טאג פון צוועלפטן חודש, דאס איז חודש אדר. . דער נוסח פון דעם געשריפטס זאל ארויסגעגעבן ווערן פאר א באפעל אין איטלעכער מדינה, באקאנט געמאכט פאר אלע פעלקער, און די יידן זאלן זיין אנגעברייט פאר דעם דאזיקן טאג זיך נוקם צו זיין אן זייערע פיינט.
. זיינען די לויפערס, די רייטערס אויף יאגפערד, ארויס אין האסט און געאייל אויף דעם אנזאג פון מלך, און דער באפעל איז ארויסגעגעבן געווארן אין דער הויפטשטאט שושן. . און מרדכי איז ארויסגעגאנגען פון פארן מלך אין בגדי־מלכות פון בלאען און ווייסן, מיט א גרויסער גילדערנער קרוין, און א מאנטל פון פיינליינען און פורפל. און די שטאט שושן האט געהילכט און זיך געפרייט. . ביי די יידן איז געווען א ליכטיקייט און א שמחה און א פרייד און א גדולה. . און אין איטלעכער מדינה און אין איטלעכער שטאט, ווו נאר דער אנזאג פון מלך און זיין באפעל איז אנגעקומען, איז געווען ששון־ושמחה ביי יידן, א סעודה און א יום־טוב. און פיל פון די פעלקער פון לאנד האבן זיך אויסגעגעבן פאר יידן, ווייל די מורא פאר יידן איז געפאלן אויף זיי.

. און אין צוועלפטן חודש, דאס איז חודש אדר, אין דרייצנטן טאג אין אים, ווען דער אנזאג פון דעם מלך און זיין באפעל איז געקומען נאנט צום געטאן ווערן, אין דעם טאג וואס די פיינט פון די יידן האבן געהאפט צו געוועלטיקן איבער זיי, און עס איז געווארן פארקערט, אז זיי, די יידן, האבן געוועלטיקט איבער זייערע שונאים, . האבן זיך איינגעזאמלט די יידן אין זייערע שטעט, אין אלע מדינות פון מלך אחשורוש אויסצושטרעקן א האנט אויף די וואס האבן געזוכט אויף זיי בייז; און קיינער איז ניט באשטאנען אקעגן זיי, ווארום זייער מורא איז געפאלן אויף אלע פעלקער. . און אלע הארן פון די מדינות, און די סאטראפן, און די פירשטן, און דעם מלכס ווירטשאפטער, האבן אונטערגעהאלפן די יידן, ווארום די מורא פאר מרדכין איז געפאלן אויף זיי. . ווייל מרדכי איז געווען גרויס אין הויז פון מלך, און זיין שם איז געגאנגען אין אלע מדינות; ווארום דער מאן מרדכי איז געווארן אלץ גרעסער. . און די יידן האבן געשלאגן צווישן אלע זייערע פיינט א שלאק פון שווערד און טייטונג און פארטיליקונג, און זיי האבן געטאן מיט זייערע שונאים לויט זייער ווילן. . און אין דער הויפטשטאט שושן האבן די יידן געהרגעט און אומגעבראכט פינף הונדערט מאן. . אויך פרשנדתא, און דלפון, און אספתא, . און פורתא, און אדליא, און ארידתא. . און פרמשתא, און אריסי, און ארידי און אויזתא, . די צען זין פון המן דעם זון פון המדתאן, דעם צורר־היהודים, האבן זיי געהרגעט; אבער צום רויב האבן זיי ניט אויסגעשטרעקט זייער האנט.
. אין יענעם טאג איז געקומען די צאל פון די הרוגים אין דער הויפשטאט שושן, פאר דעם מלך. . האט דער מלך געזאגט צו אסתר המלכה אין דער הויפטשטאט שושן האבן די יידן געהרגעט און אומגעבראכט פינף הונדערט מאן, און המנס צען זין; וואס שוין האבן זיי געטאן אין די איבעריקע מדינות פון מלך! און וואס נאר דיין פארלאנג, וועט דיר געגעבן ווערן, און וואס נאך דיין בקשה, וועט געטאן ווערן. . האט אסתר געזאגט אויב דעם מלך איז וווילגעפעלן, זאל אויך מארגן געגעבן ווערן די יידן וואס אין שושן צו טאן אזוי ווי דער באפעל פון היינט; און די צען זין פון המנען זאל מען אויפהענגען אויף דער תליה. . האט דער מלך געהייסן אז אזוי זאל געטאן ווערן, און א באפעל איז ארויסגעגעבן געווארן אין שושן; און די צען זין פון המנען האט מען אויפגעהאנגען. . און די יידן וואס אין שושן האבן זיך איינגעזאמלט אויך אין פערצנטן טאג פון חודש אדר, און האבן אויסגעהרגעט אין שושן דריי הונדערט מאן; אבער צום רויב האבן זיי ניט אויסגעשטרעקט זייער האנט.
. און די איבעריקע יידן וואס אין די מדינות פון מלך האבן זיך איינגעזאמלט, און זיך געשטעלט פאר זייער לעבן, און זיי זיינען לויז געווארן פון זייערע פיינט, און האבן אויסגעהרגעט פון זייערע שונאים פינף און זיבעציק טויזנט; אבער צום רויב האבן זיי ניט אויסגעשטרעקט זייער האנט.
. דאס איז געווען אין דרייצנטן טאג פון חודש אדר; און אין פערצנטן טאג אין אים האבן זיי גערוט, און האבן אים געמאכט פאר א טאג פון א סעודה און א שמחה. . אבער די יידן וואס אין שושן האבן זיך איינגעזאמלט אין דרייצנטן און אין פערצנטן טאג אין אים, און אין פופצנטן טאג אין אים האבן זיי גערוט, און האבן אים געמאכט פאר א טאג פון א סעודה און א שמחה. . דרום מאכן די יידן פון די אפענע ערטער, די וואס זיצן אין אפענע שטעט, אין פערצנטן טאג פון חודש אדר א שמחה און א סעודה און א יום־טוב, מיט שלח־מנות פון איינעם צום אנדערן.
. און מרדכי האט אויפגעשריבן די דאזיקע זאכן, און ער האט געשיקט בריוו צו אלע יידן וואס אין אלע מדינות פון מלך אחשורוש, די נאנטע און די ווייטע, . צו באפעסטיקן אויף זיי, אז זיי זאלן האלטן דעם פערצנטן טאג פון חודש אדר, און דעם פופצנטן טאג אין אים, אלע יאר אין יאר, . אזוי ווי די טעג וואס די יידן זיינען לויז געווארן פון זייערע פיינט, און דעם חודש וואס איז זיי פארקערט געווארן פון קומער אין א שמכה, און פון טרויער אין א יום־טוב; זיי צו מאכן פאר טעג פון א סעודה און א שמכה, מיט שלח־מנות פון איינעם צום אנדערן, און מתנות צו ארימע לייט. . און די יידן האבן אנגענומען וואס זיי האבן אנגעהויבן צו טאן, און וואס מרדכי האט צו זיי געשריבן. . ווארום המן דער זון פון המדתאן, דער אגגי, דער צורר אויף אלע יידן, האט געטראכט אויף די יידן זיי אונטערצוברענגען, . און ער האט עווארפן א פור, דאס איז א גורל, זיי צו פארטומלען און זיי אונטערצוברענגען. אבער אז זי איז געקומען פארן מלך, האט ער אנגעזאגט מיט א בריוו, אז זיין בייזע מחשבה וואס ער האט געטראכט אויף די יידן, זאל זיך אומקערן אויף זיין קאפ; און מע האט אויפגעהאנגען אים און זיינע זין אויף דער תליה. . דרום האט מען גערופן די דאזיקע טעג פורים, אויף דעם נאמען פור. דערפאר, פון וועגן די ווערטער פון דעם דאזיקן בריוו, און וואס זיי האבן זיך אנגעזען דערפון, און וואס זיי איז געשען, . האבן די יידן באפעסטיקט און גענומען אויף זיך, און אויף זייערע קינדער, און אויף אלע וואס באהעפטן זיך אן זיי, אז עס זאל ניט בטל ווערן, צו האלטן די דאזיקע צוויי טעג, אזוי ווי עס איז געשריבן וועגן זיי, און לויט זייער צייט, אלע יאר פאר יאר. . און די דאזיקע טעג זאלן געדאכט ווערן, און געהאלטן ווערן אין איטלעכן דור, איטלעכער משפחה, איטלעכער מדינה, און איטלעכער שטאט; און די דאזיקע טעג פון פורים זאלן ניט אפגעשאפט ווערן פון צווישן יידן, און זייער געדעכעניש זאל ניט אויפהערן ביי זייערע קינדער.
. און אסתר המלכה, די טאכטער פון אביחילן, און מרדכי דער ייד, האבן געשריבן מיט גארער שטארקייט, צו באפעסטיקן דעם דאזיקן צווייטן בריוו וועגן פורים. . און ער האט צעשיקט בריוו צו אלע יידן, צו די הונדערט און זיבן און צוואנציק מדינות פון אחשורושעס קיניגרייך, מיט ווערטער פון פריד און ווארהאפטיקייט, . אז זיי זאלן באפעסטיקן די דאזיקע טעג פון פורים אין זייערע צייטן, אזוי ווי מרדכי דער ייד און אסתר המלכה האבן באפעסטיקט אויף זיי, און אזוי ווי זיי האבן באפעסטיקט אויף זיך אליין און אויף זייערע קינדער, די אנזאגן וועגן די תעניתים און זייער קלאג. . און אסתרס באפעל האט באפעסטיקט די דאזיקע אנזאגן וועגן פורים; און עס איז פארשריבן געווארן אין א בוך.

. און דער מלך אחשורוש האט ארויפגעלייגט א צינז אויפן לאנד, און אויף די אינדזלען פון אים. . און די מעשה פון זיין שטארקייט און זיינע גבורות, און די אויסדערציילונג פון מרדכיס גרויסקייט וואס דער מלך האט אים געגרייסט, זיי זיינען שוין פארשריבן אין דעם בוך פון די צייטגעשעענישן פון די מלכים פון מדי און פרס. . ווארום מרדכי דער ייד איז געווען דער שני־למלך פון אחשורושן, און גרויס ביי יידן, און באליבט ביי זיינע פיל ברידער. ער האט געזוכט גוטס פאר זיין פאלק, און גערעדט צום פריד פאר זיין גאנצן שטאם.

 יידיש פון יהואש
דניאל

. אין דריטן יאר פון דער מלוכה פון יהויקים דעם מלך פון יהודה, איז געקומען נבוכדנצר דער מלך פון בבל אויף ירושלים, און האט געלעגערט אויף איר. . און גאט האט געגעבן אין זיין האנט יהויקים דעם מלך פון יהודה, און טייל פון די כלים פון גאטס הויז, און ער האט זיי געבראכט קיין לאנד שנער, אין הויז פון זיין גאט; און די כלים האט ער געבראכט אין דער שאצקאמער פון זיין גאט.
. און דער מלך האט געהייסן אשפנז דעם הויפט פון זיינע הויפדינער, ברענגען פון די קינדער פון ישראל, און פון דעם קיניגלעכן אפשטאם, און פון די אדללייט, . יינגלעך וואס אין זיי איז ניטא קיין פעלער, און שיינע אויפן אויסזען, און באהאוונט אין אלערליי חכמות, און וווילקענעוודיק אין קענשאפט, און פארשטאנדיק אין וויסן, און וואס האבן בכוח צו שטיין אין פאלאץ פון מלך; און זיי לערנען דעם כתב און דעם לשון פון די כשדים. . און דער מלך האט זיי באשטימט א טאגטעגלעכע אויסקומעניש פון דעם מלכס שפייז, און פון דעם וויין וואס ער טרינקט, און געהייסן זיי דערציען דריי יאר, און צום סוף פון זיי, זאלן זיי זיך שטעלן פארן מלך.
. זיינען געווען צווישן זיי פון די קינדער פון יהודה, דניאל, חנניה, מישאל, און עזריה. . און דער הויפט פון די הויפדינער האט זיי געגעבן נעמען, און ער האט געגעבן דניאלן [דעם נאמען] בלטשאצר, און חנניהן – שדרך, און מישאלן – מישך, און עזריהן – עבד־נגו.
. און דניאל האט זיך אריינגענומען אין הארצן, אז ער זאל זיך ניט פאראומווערדיקן מיט דעם מלכס שפייז, און מיט דעם וויין וואס ער טרינקט, און ער האט געבעטן פון דעם הויפט פון די הויפדינער, אז ער זאל זיך ניט דארפן פאראומווערדיקן. . און גאט האט געגעבן דניאלן גענאד און דערבארימונג ביי דעם הויפט פון די הויפדינער. . אבער דער הויפט פון די הויפדינער האט געזאגט צו דניאלן איך האב מורא פאר מיין האר דעם מלך וואס האט באשטימט אייער שפייז און אייער געטראנק, טאמער וועט ער זען אייערע פנימער אומעטיקער ווי ביי יינגלעך פון אייער עלטער, און איר וועט פארשולדיקן מיין קאפ פארן מלך. . האט דניאל געזאגט צו דעם טראנקמייסטער וואס דער הויפט פון די הויפדינער האט געשטעלט איבער דניאלן, חנניהן, מישאלן, און עזריהן . פרווו, איך בעט דיך, דיינע קנעכט צען טעג, און זאל מען אונדז געבן פון גרינס צום עסן, און וואסער צום טרינקען. . און זאל באוויזן ווערן פאר דיר אונדזער אויסזען און דאס אויסזען פון די יינגלעך וואס עסן דעם מלכס שפייז; און אזוי ווי דו וועסט זען, טו מיט דיינע קנעכט. . האט ער צוגעהערט צו זיי אין דער דאזיקער זאך, און ער האט זיי געפרוווט צען טעג. . און צום סוף פון די צען טעג, האט זייער אויסזען אויסגעוויזן בעסער, און זיי זיינען געווען פעטער אויפן לייב, פון אלע יינגלעך וואס האבן געגעסן דעם מלכס שפייז. . אזוי פלעגט דער טראנקמייסטער אוועקנעמען זייער שפייז, און דעם וויין וואס זיי זאלן טרינקען, און פלעגט זיי געבן גרינס.
. און די דאזיקע פיר יינגלעך, זיי האט גאט געגעבן קענשאפט און פארשטאנדיקייט אין אלערליי ספרים און חכמה; און דניאל האט פארשטאנען יעטוועדער זעונג און חלומות. . און צום סוף פון די טעג וואס דער מלך האט זיי געהייסן דענצמאל ברענגען, האט זיי דער הויפט פון די הויפדינער געבראכט פאר נבוכדנצרן. . און דער מלך האט מיט זיי גערעדט; און צווישן זיי אלעמען איז ניט געפונען געווארן אזא ווי דניאל, חנניה, מישאל, און עזריה; און זיי זיינען געשטאנען פארן מלך. . און אין יעטוועדער זאך פון פארשטאנדיקער חכמה וואס דער מלך האט ביי זיי געפרעגט, האט ער זיי געפונען צען מאל העכער ווי אלע חרטומים און צויבערשפרעכער וואס אין זיין גאנצן קיניגרייך.
. און דניאל איז געבליבן ביז דעם ערשטן יאר פון מלך כורש.

. און אין צווייטן יאר פון נבוכדנצרס מלוכה האבן זיך נבוכדנצרן געחלומט חלומות, און זיין געמיט איז געווען צערודערט, און זיין שלאף איז אים צעבראכן געווארן. . האט דער מלך געהייסן רופן די חרטומים, און די צויבערשפרעכער, און די מכשפים, און די כשדים, כדי זיי זאלן זאגן דעם מלך זיינע חלומות; און זיי זיינען געקומען, און האבן זיך געשטעלט פארן מלך. . האט דער מלך צו זיי געזאגט מיר האט זיך געחלומט א חלום, און מיין געמיט איז צערודערט, צו וויסן דעם חלום. . האבן די כשדים גערעדט צו דעם מלך אין אראמיש אייביק לעבן זאל דער מלך! דערצייל דעם חלום צו דיינע קנעכט, און מיר וועלן זאגן דעם פיתרון. . האט זיך אפגערופן דער מלך און האט געזאגט צו די כשדים די זאך איז ביי מיר פעסט אויב איר מאכט מיך ניט וויסן דעם חלום און זיין פיתרון, וועט איר אין שטיקער צעהאקט ווערן, און אייערע הייזער וועלן געמאכט ווערן פאר מיסטהויפנס. . אויב אבער איר וועט זאגן דעם חלום און זיין פיתרון, וועט איר קריגן פון מיר מתנות און באלוינונגען און גרויס כבוד; נאר זאגט מיר דעם חלום און זיין פיתרון. . האבן זיי געענטפערט א צווייט מאל, און געזאגט זאל דער מלך דערציילן דעם חלום צו זיינע קנעכט, און מיר וועלן זאגן דעם פיתרון. . האט זיך אפגערופן דער מלך און האט געזאגט געוויס פארשטיי איך אז איר ווילט געווינען צייט, ווייל איר זעט אז די זאך איז ביי מיר פעסט, . אז אויב איר מאכט מיך ניט וויסן דעם חלום, איז בלויז איין משפט פאר אייך; ווארום איר האט אפגעמאכט צו זאגן פאר מיר ליגן און באטרוג, ביז די צייט וועט זיך ענדערן. דרום זאגט מיר דעם חלום, און איך וועל וויסן אז איר קענט מיר באשיידן זיין פיתרון. . האבן די כשדים געענטפערט פארן מלך און געזאגט ניטא א מענטש אויף דער ערד וואס קען זאגן די זאך פון דעם מלך; ווארום קיין גרויסער און מאכטיקער מלך האט ניט פארלאנגט אזא זאך פון קיין חרטום, אדער צויבערשפרעכער, אדער כשדי. . און די זאך וואס דער מלך פארלאנגט איז שווער, און קיין אנדערער וואס קען דאס זאגן פאר דעם מלך איז ניטא, אחוץ די געטער וואס זייער וווינונג איז ניט מיט באשעפענישן פון פלייש.
. איבער דעם איז דער מלך אין כעס געווארן, און ער האט שטארק געצערנט, און האט באפוילן אומצוברענגען אלע חכמים פון בבל. . און דער באפעל איז ארויס, און די חכמים האבן געזאלט געטייט ווערן, און מע האט געזוכט דניאלן און זיינע חברים זיי צו טייטן.
. דענצמאל האט דניאל געענטפערט מיט קלוגשאפט און שכל אריוך דעם אויבערלייבוועכטער פון דעם מלך, וואס איז ארויסגעגאנגען טייטן די חכמים פון בבל. . ער האט זיך אפגערופן און האט געזאגט צו אריוך דעם הויפטמאן פון דעם מלך פאר וואס
איז דער באפעל אזוי שטרענג פון פאר דעם מלך? דענצמאל האט אריוך געמאכט וויסן דניאלן די זאך. . איז דניאל ארויפגעגאנגען און האט געבעטן ביים מלך, אז ער זאל אים געבן צייט, כדי צו זאגן דעם מלך דעם פיתרון.
. דענצמאל איז דניאל אוועקגעגאנגען אין זיין הויז, און האט געמאכט וויסן די זאך צו זיינע חברים, חנניהן, מישאלן, און עזריהן. . כדי זיי זאלן בעטן רחמים ביי גאט אין הימל וועגן דעם דאזיקן סוד, אז דניאל און זיינע חברים זאלן ניט אומגעבראכט ווערן מיט די איבעריקע חכמים פון בבל. . דענצמאל איז דער סוד אנטפלעקט געווארן דניאלן אין א זעונג פון דער נאכט. האט דענצמאל דניאל געלויבט גאט אין הימל. . דניאל האט זיך אפגערופן און האט געזאגט
געלויבט זאל זיין דער נאמען פון גאט פון אייביקייט ביז אייביקייט; ווארום חכמה און גבורה זיינען זיינע, . און ער בייט די צייטן און די תקופות; ער שאפט אפ מלכים, און שטעלט אויף מלכים; ער גיט חכמה צו די חכמים, און קענשאפט צו די וואס קענען פארשטאנדיקייט. . ער אנטפלעקט די טיפעניש און די פארבארגעניש, ער ווייס וואס אין דער פינצטערניש און די ליכטיקייט רוט ביי אים. . דיך, גאט פון מיינע עלטערן, טו איך דאנקען און לויבן, וואס דו האסט מיר געגעבן חכמה און גבורה, און האסט מיך אצונד געמאכט וויסן וואס מיר האבן געבעטן פון דיר; וואס די זאך פון מלך האסטו אונדז געמאכט וויסן.
. פון וועגן דעם איז דניאל ארויפגעגאנגען צו אריוכן, וועמען דער מלך האט געשטעלט אומצוברענגען די חכמים פון בבל; ער איז געקומען און האט צו אים אזוי געזאגט זאלסט ניט אומברענגען די חכמים פון בבל; פיר מיך ארויף פאר דעם מלך, און איך וועל זאגן דעם מלך דעם פיתרון.
. דענצמאל האט אריוך ארויפגעפירט דניאלן אויף גיך פארן מלך, און האט צו אים אזוי געזאגט איך האב געפונען א מאן פון די גלות־קינדער פון יהודה, וואס וועט דעם מלך מאכן וויסן דעם פיתרון. . האט דער מלך זיך אפגערופן צו דניאלן וואס זיין נאמען איז געווען בלטשאצר קענסטו מיך מאכן וויסן דעם חלום וואס איך האב געזען, און זיין פיתרון? . האט געענטפערט דניאל פאר דעם מלך, און האט געזאגט דעם סוד וואס דער מלך פארלאנגט קענען קיין חכמים, צויבערשפרעכער, חרטומים, שטערנזעער, דעם מלך ניט זאגן. . אבער פאראן א גאט אין הימל וואס אנטפלעקט סודות, און ער האט געלאזט וויסן דעם מלך נבוכדנצר וואס וועט געשען אין סוף פון די טעג. דיין חלום, און די זעונגען פון דיין קאפ אויף דיין געלעגער, זיינען אט־וואס . דיר, מלך, זיינען ארויפגעקומען רעיונות אויף דיין געלעגער, וואס וועט געשען נאך דעם, און דער וואס אנטפלעקט סודות האט דיך געלאזט וויסן וואס וועט געשען. . און איך, ניט ווייל אין מיר איז דא מער חכמה פון אלע לעבעדיקע, איז מיר דער דאזיקער סוד אנטפלעקט געווארן, נייערט כדי מע זאל דעם פיתרון מאכן וויסן דעם מלך, און זאלסט פארשטיין די רעיונות פון דיין הארצן.
. דו, מלך, האסט געזען, ערשט עס שטייט א געוואלטיקע געשטאלט. די דאזיקע געשטאלט איז געווען גרויס, און איר גלאנץ איז געווען אויסנאמיק; זי איז געשטאנען פאר דיר, און איר אנבליק איז געווען מוראדיק. . די דאזיקע געשטאלט, איר קאפ איז געווען פון טייערן גאלד, איר ברוסט און אירע ארעמס פון זילבער, איר בויך און אירע לענדן פון קופער, . אירע שענקלען פון אייזן, אירע פיס, טייל פון זיי פון אייזן און טייל פון זיי פון ליים. . האסטו געקוקט ביז א שטיין האט זיך אפגעריסן אן עמיצנס האנט, און האט געשלאגן די געשטאלט אויף אירע פיס פון אייזן און ליים, און האט זיי צעשטויסן. . דענצמאל זיינען צעשטויסן געווארן אין איינעם דאס אייזן, די ליים, דאס קופער, דאס זילבער, און דאס גאלד, און זיי זיינען געווארן אזוי ווי שפריי פון זומערשייערן, און דער ווינט האט זיי אוועקגעטראגן, און קיין צייכן איז פון זיי ניט געפונען געווארן. און דער שטיין וואס האט געשלאגן די געשטאלט איז געווארן א גרויסער בארג, און האט אנגעפילט די גאנצע ערד. . דאס איז דער חלום; און מיר וועלן זאגן פאר דעם מלך זיין פיתרון.
. דו, מלך, דער מלך פון מלכים, וואס דער גאט פון די הימלען האט דיר געגעבן מלוכה, רייכטום, און שטארקייט, און כבוד, . און ווו נאר עס וווינון מענטשנקינדער, חיות פון פעלד, אדער פויגלען פון הימל, האט ער געגעבן אין דיין האנט, און דיך געמאכט געוועלטיקן איבער זיי אלעמען – דו ביסט דער קאפ פון גאלד. . און נאך דיר וועט אויפשטיין אן אנדער מלוכה, נידעריקער פון דיר, און נאך אן אנדערע א דריטע מלוכה, פון קופער, וואס וועט געוועלטיקן איבער דער גאנצער ערד. . און א פירטע מלוכה וועט זיין שטארק אזוי ווי אייזן; ווארום אייזן צעשטויסט און צעהאקט אלצדינג, און אזוי ווי אייזן וואס צעברעכט, אזוי וועט זי אלע די דאזיקע צעשטויסן און צעברעכן. . און וואס דו האסט געזען די פיס און די פינגער, טייל פון זיי טעפערליים און טייל פון זיי אייזן באטייט עס וועט זיין א געטיילטע מלוכה, און פון דער פעסטיקייט פון אייזן וועט זיין אין איר, אזוי ווי דו האסט געזען אייזן צונויפגעמישט מיט ערדליים. . און די פינגער פון די פיס, טייל פון זיי אייזן און טייל פון זיי ליים באטייטן א טייל פון דער מלוכה וועט זיין שטארק, און א טייל פון איר וועט זיין צעבראכן. . און וואס דו האסט געזען אייזן צונויפגעמישט מיט ערדליים [באטייט] זיי וועלן זיך צונויפמישן דורך דעם זאמען פון מענטשן, אבער זיי וועלן זיך ניט באהעפטן איינס אן אנדערן, אט אזוי ווי אייזן מישט זיך ניט אויס מיט ליים. . און אין די טעג פון די דאזיקע מלכים וועט דער גאט פון די הימלען אויפשטעלן א מלוכה וואס וועט אייביק ניט צעשטערט ווערן, און די מלוכה וועט ניט איבערגעלאזן ווערן צו קיין אנדער פאלק; זי וועט צעשטויסן און פארטיליקן אלע די דאזיקע מלוכות, און זי וועט באשטיין אויף אייביק. . וועגן וואס דו האסט געזען ווי פון בארג האט זיך אפגעריסן א שטיין אן עמיצנס הענט, און האט צעשטויסן דאס אייזן, דאס קופער, די ליים, דאס זילבער, און דאס גאלד – דאס האט דער גרויסער גאט געלאזט וויסן דעם מלך וואס נאך דעם וועט געשען; און געוויס איז דער חלום, און אמת איז זיין פיתרון.
. דענצמאל איז דער מלך נבוכדנצר געפאלן אויף זיין פנים, און ער האט זיך געבוקט צו דניאלן; און ער האט באפוילן צו ברענגען אן אפפערגעשאנק און שמעקעדיקע ריחות צו אים. . דער מלך האט זיך אפגערופן צו דניאלן, און האט געזאגט אמת אז אייער גאט איז דער גאט פון געטער, און דער האר פון מלכים, און דער אנטפלעקער פון סודות, אז דו האסט געקענט אנטפלעקן דעם דאזיקן סוד.
. דענצמאל האט דער מלך גרויס געמאכט דניאלן, און האט אים געגעבן פיל גרויסע מתנות, און אים געמאכט פאר געוועלטיקער איבער דער גאנצער מדינה פון בבל, און פאר דעם הויפטפארשטייער איבער אלע חכמים פון בבל. . און דניאל האט געבעטן ביים מלך, און ער האט אויפגעזעצט שדרכן, מישכן, און עבד־נגון, אויף דער פירונג פון דער מדינה פון בבל; און דניאל איז געווען אין טויער פון מלך.

. דער מלך נבוכדנצר האט געמאכט א געשטאלט פון גאלד, וואס איר הייך איז געווען זעכציק איילן, איר ברייט זעקס איילן; ער האט זי אויפגעשטעלט אין טאל דורא, אין דער מדינה פון בבל. . און דער מלך נבוכדנצר האט געשיקט איינזאמלען די סאטראפן, די הערשער, און די פירשטן, די ריכטער, די שאצמיינסטער, די ראטגעבער, די אויפזעער, און אלע געוועלטיקער פון דער מדינה, צו קומען צו דער באנייאונג פון דער געשטאלט, וואס דער מלך נבוכדנצר האט אויפגעשטעלט. . דענצמאל האבן זיך איינגעזאמלט די סאטראפן, די הערשער, און די פירשטן, די ריכטער, די שאצמיינסטער, די ראטגעבער, די אויפזעער, און אלע געוועלטיקער פון דער מדינה, צו דער באנייאונג פון דער געשטאלט, וואס דער מלך נבוכדנצר האט אויפגעשטעלט; און זיי האבן זיך געשטעלט אקעגן דער געשטאלט, וואס נבוכדנצר האט אויפגעשטעלט. . און א שרייער האט אויסגערופן אין דער הייך אייך באפעלט מען, איר פעלקער, אומות און לשונות; . בעת איר וועט הערן דעם קול פון דעם הארן, פלייט, גיטאר, פירסטרונע, הארף, פייפזאק, און אלערליי כלי־זמר, זאלט איר אנידערפאלן און זיך בוקן צו דער גילדערנער געשטאלט, וואס דער מלך נבוכדנצר האט אויפגעשטעלט. . און ווער עס וועט ניט אנידערפאלן און זיך בוקן, וועט אין דער אייגענער שעה אריינגעווארפן ווערן אין אן אויוון מיט ברענעדיקן פייער.
. דעריבער, אין יענער צייט, ווי אלע פעלקער האבן דערהערט דעם קול פון דעם הארן, פלייט, גיטאר, פירסטרונע, הארף, און אלערליי כלי־זמר, אזוי זיינען אלע פעלקער, אומות, און לשונות, אנידערגעפאלן און האבן זיך געבוקט צו דער גילדערנער געשטאלט, וואס דער מלך נבוכדנצר האט אויפגעשטעלט.
. דעריבער האבן אין יענער צייט גענענט מענער, כשדים, און האבן געמסרט אויף די יידן. . זיי האבן זיך אפגערופן און געזאגט צו דעם מלך נבוכדנצר אייביק לעבן זאל דער מלך! . דו, מלך, האסט געגעבן א באפעל, אז יעטוועדער מענטש וואס וועט הערן דעם קול פון דעם הארן, פלייט, גיטאר, פירסטרונע, הארף, פייפזאק, און אלערליי כלי־זמר, זאל אנידערפאלן און זיך בוקן צו דער גילדערנער געשטאלט; . און ווער עס וועט ניט אנידערפאלן און זיך בוקן, זאל אריינגעווארפן ווערן אין אן אויוון מיט ברענעדיקן פייער. . זיינען פאראן יידישע מענער וואס דו האסט ארויפגעזעצט אויף דער פירונג פון דער מדינה פון בבל, שדרך, מישך, און עבד־נגו; די דאזיקע מענער לייגן ניט אכט אויף דיר, מלך, צו דיין גאט דינען זיי ניט, און צו דער גילדערנער געשטאלט וואס דו האסט אויפגעשטעלט, בוקן זיי זיך ניט.
. דענצמאל האט נבוכדנצר מיט כעס און גרימצארן באפוילן צו ברענגען שדרכן, מישכן, און עבד־נגון. זיינען די דאזיקע מענער דענצמאל געבראכט געווארן פארן מלך. . האט זיך אפגערופן נבוכדנצר און האט געזאגט צו זיי איז דאס בכיוון, שדרך, מישך, און עבד־נגו, וואס איר דינט ניט צו מיין גאט, און איר בוקט זיך ניט צו דער גילדערנער געשטאלט, וואס איך האב אויפגעשטעלט? . אצונד, אויב איר זייט גרייט, אז בעת איר וועט הערן דעם קול פון דעם הארן, פלייט, גיטאר, פירסטרונע, הארף, און פייפזאק, און אלערליי כלי־זמר, זאלט איר אנידערפאלן און זיך בוקן צו דער געשטאלט, וואס איך האב געמאכט –, אויב אבער איר וועט זיך ניט בוקן, וועט איר אין דער אייגענער שעה אריינגעווארפן ווערן אין אן אויוון מיט ברענעדיקן פייער; און ווער איז דער גאט, וואס וועט אייך מציל זיין פון מיין האנט? . האבן געענטפערט שדרך, מישך, און עבד־נגו, און האבן געזאגט צום מלך נבוכדנצר, אונדז פעלט ניט אויף דעם דאזיקן באפעל דיר צו ענטפערן. . אויב אונדזער גאט צו וועמען מיר דינען, קען אונדז מציל זיין, וועט ער פון דעם אויוון מיט ברענעדיקן פייער, און פון דיין האנט, מלך, מציל זיין. . און אפילו אז ניט, זיי וויסן, מלך, אז צו דיין גאט וועלן מיר ניט דינען, און צו דער גילדערנער געשטאלט וואס דו האסט אויפגעשטעלט, וועלן מיר זיך ניט בוקן.
. דענצמאל איז נבוכדנצר אנגעפילט געווארן מיט גרימצארן, און דער אנבליק פון זיין פנים האט זיך געביטן אקעגן שדרכן, מישכן, און עבד־נגון; האט ער זיך אפגערופן און האט באפוילן אנצוהייצן דעם אויוון זיבן מאל אזוי פיל ווי מע דארף אים אנהייצן. . און עטלעכע שטארקע גיבורים וואס אין זיין חיל האט ער באפוילן צו בינדן שדרכן, מישכן, און עבד־נגון, און אריינצוווארפן אין דעם אויוון מיט ברענעדיקן פייער. . דענצמאל זיינען די דאזיקע מענער געבונדן געווארן אין זייערע הויזן, זייערע העמדער, און זייערע מאנטלען, און זייערע אנדערע מלבושים, און מע האט זיי אריינגעווארפן אין דעם אויוון מיט ברענעדיקן פייער. . דעריבער, ווייל דאס ווארט פון דעם מלך איז געווען שטרענג, און דער אויוון איז געווען שטארק אנגעהייצט, האט די פלאם פון דעם פייער געטייט יענע מענער וואס האבן ארויפגעבראכט שדרכן, מישכן, און עבד־נגון. . און די דאזיקע דריי מענער, שדרך, מישך, און עבד־נגו, זיינען אריינגעפאלן געבונדענערהייט אין דעם אויוון מיט ברענעדיקן פייער.
. דענצמאל האט דער מלך נבוכדנצר זיך דערשראקן, און ער איז אויפגעשטאנען אויף גיך, און ער האט זיך אפגערופן צו זיינע מיניסטארן, און האט געזאגט האבן מיר ניט דריי מענער אריינגעווארן געבונדענערהייט אין פייער? האבן זיי געענטפערט און געזאגט צום מלך געוויס, מלך. . האט ער זיך אפגערופן און האט געזאגט אט זע איך פיר מענער לויזע ארומגיין אין מיטן פייער, און קיין שעדיקונג איז אויף זיי ניטא; און דער אנבליק פון דעם פירטן איז געגליכן צו א זון פון די געטער.
. דענצמאל האט נבוכדנצר גענענט צו דער טיר פון דעם אויוון מיט ברענעדיקן פייער; ער האט אויסגערופן און געזאגט שדרך, מישך, און עבד־נגו, קנעכט פון העכסטן גאט, גייט ארויס, און קומט אהער. דענצמאל זיינען שדרך, מישך, און עבד־נגו, ארויסגעגאנגען פון פייער. . און די סאטראפן, די הערשער, און די פירשטן, און די מיניסטארן פון דעם מלך, האבן זיך איינגעזאמלט, און האבן באקוקט די דאזיקע מענער, וואס דאס פייער האט ניט געהאט קיין שליטה אויף זייערע לייבער, און די האר פון זייער קאפ איז ניט אנגעברענט געווארן, און זייערע הויזן האבן זיך ניט פארענדערט, און קיין ריח פון פייער איז ניט אריבער אויף זיי. . האט אויסגערופן נבוכדנצר און האט געזאגט געלויבט איז דער גאט פון שדרכן, מישכן, און עבד־נגון, וואס ער האט געשיקט זיין מלאך, און האט מציל געווען זיינע קנעכט וואס האבן זיך פארלאזט אויף אים, און האבן געטאן אנדערש ווי דעם מלכס ווארט, און אפגעגעבן זייערע לייבער, כדי זיי זאלן ניט דינען און זיך ניט בוקן צו קיין גאט אחוץ צו זייער גאט. . פון מיר ווערט געגעבן א באפעל אז יעטוועדער פאלק, אומה, און לשון, וואס וועט רעדן מיט אומכבוד אויף דעם גאט פון שדרכן, מישכן, און עבד־נגון, זאל אין שטיקער צעריסן ווערן, און זיין הויז זאל געמאכט ווערן פאר א מיסטהויפן; ווארום עס איז ניטא קיין אנדער גאט וואס קען אזוי מציל זיין.
. דענצמאל האט דער מלך דערהויבן שדרכן, מישכן, און עבד־נגון, אין דער מדינה פון בבל.
. ״דער מלך נבוכדנצר צו אלע פעלקער, אומות, און לשונות, וואס וווינען אויף דער גאנצער ערד אייער פריד זאל זיך מערן! . די צייכנס און די ווונדער וואס דער העכסטער גאט האט מיט מיר געטאן, איז וווילגעפעלן פאר מיר צו לאזן וויסן.
זיינע צייכנס, ווי גרויס! און זיינע ווונדער, ווי שטארק! זיין מלוכה איז אן אייביקע מלוכה, און זיין געוועלטיקייט איז פון דור צו דור.

. איך נבוכדנצר בין געווען רואיק אין מיין הויז, און בליענדיק אין מיין פאלאץ. . האב איך א חלום געזען און ער האט מיך דערשראקן, און טראכטענישן אויף מיין געלעגער, און זעונגען פון מיין קאפ האבן מיך צעגרוילט. . דרום איז פון מיר געגעבן געווארן א באפעל, צו ברענגען פאר מיר אלע חכמים פון בבל, אז זיי זאלן מיך מאכן וויסן דעם פיתרון פון דעם חלום. . דענצמאל זיינען געקומען די חרטומים, די צויבערשפרעכער, די כשדים, און די שטערנזעער, און איך האב דערציילט מיין חלום פאר זיי, אבער זיי האבן מיך ניט געמאכט וויסן זיין פיתרון. . נאר צום לעצטן איז אריינגעקומען פאר מיר דניאל, וואס זיין נאמען איז בלטשאצר, אזוי ווי דער נאמען פון מיין גאט, און וואס דער גייסט פון די הייליקע געטער איז אין אים; און איך האב דערציילט מיין חלום פאר אים . בלטשאצר, דו הויפט פון די חרטומים, וואס איך ווייס אז דער גייסט פון די הייליקע געטער איז אין דיר, און קיין סוד איז פון דיר ניט פארהוילן, די זעונגען פון מיין חלום וואס איך האב געזען און זיין פיתרון טו זאגן.
. און [דאס זיינען] די זעונגען פון מיין קאפ אויף מיין געלעגער איך האב געזען,
ערשט א בוים איז אין מיטן דער ערד, און זיין הייך איז געווען גרויס. . איז געוואקסן דער בוים אונגעווארן שטארקער, ביז זיין הייך האט דערגרייכט צום הימל, און זיין אנזען איז געווען ביז צום עק פון דער גאנצער ערד. . זיינע בלעטער זיינען געווען שיין, און זיין פרוכט פיל, און שפייז פאר אלעמען איז אויף אים געווען; אונטער אים האבן זיך געשאטנט די חיות פון פעלד, און אין זיינע צווייגן האבן געוווינט די פויגלען פון הימל, און פון אים האבן זיך געשפייזט אלע לייבער.
. האב איך געזען אין די זעונגען פון מיין קאפ אויף מיין געלעגער, ערשט א מלאך און א הייליקער האט אראפגענידערט פון הימל. . האט ער אויסגערופן אין דער הייך, און האט אזוי געזאגט
האקט אפ דעם בוים, און שניידט אפ זיינע צווייגן, שאקלט אראפ זיינע בלעטער, און צעשפרייט זיין פרוכט; זאלן די חיות אוועקוואנדערן פון אונטער אים, און די פויגלען פון זיינע צווייגן. . נאר דעם שטאם פון זיינע ווארצלען לאזט אין דער ערד, און אין א קייט פון אייזן און קופער, צווישן די גראז פון פעלד; און פון דעם טוי פון הימל זאל ער באנעצט ווערן, און מיט די חיות זאל זיין זיין טייל, צווישן קרייטעכץ פון דער ערד. . זיין הארץ זאל מען פארבייטן פון א מענטשנס, און א הארץ פון א חיה זאל אים געגעבן ווערן, און זיבן צייטן זאלן אריבערגיין איבער אים. . לויט דער גזרה פון די וואכערס איז דער שפרוך, און א באפעל פון די הייליקע איז די זאך, כדי די לעבעדיקע זאלן וויסן, אז דער אויבערשטער געוועלטיקט איבער דער מלוכה פון מענטשן, און צו וועמען ער וויל גיט ער זי, און דעם נידעריקסטן פון מענטשן קען ער זעצן דערויף.
. דעם דאזיקן חלום האב איך, מלך נבוכדנצר, געזען, און דו, בלטשאצר, זאג דעם פיתרון, ווייל אלע חכמים פון מיין קיניגרייך קענען מיך ניט מאכן וויסן דעם פיתרון; אבער דו קענסט יא, ווייל דער גייסט פון די הייליקע איז אין דיר.
. דענצמאל איז דניאל, וואס זיין נאמען איז געווען בלטשאצר, פארשטארט געווארן א וויילע, און זיינע רעיונות האבן אים געשראקן. האט זיך אפגערופן דער מלך און האט געזאגט בלטשאצר, זאל דער חלום און דער פיתרון דיך ניט דערשרעקן. האט געענטפערט בלטשאצר און האט געזאגט מיין האר, דיין חלום אויף דיינע פיינט, און זיין פיתרון אויף דיינע שונאים! . דער בוים וואס דו האסט געזען, וואס איז געוואקסן און געווארן שטארקער, און זיין הייך האט דערגרייכט ביזן הימל, און זיין אנזען ביז דער גאנצער ערד, . און זיינע בלעטער זיינען געווען שיין, און זיין פרוכט פיל, און שפייז פאר אלעמען איז אויף אים געווען; וואס אונטער אים האבן געוווינט די חיות פון פעלד, און אין זיינע צווייגן האבן גערוט די פויגלען פון הימל – . דאס ביסט דו, מלך, וואס דו ביסט געוואקסן און געווארן שטארקער, און וואס דיין גרויסקייט איז געוואקסן און האט דערגרייכט ביזן הימל, און דיין געוועלטיקייט ביז עק ערד. . און וואס דער מלך האט געזען ווי א מלאך און א הייליקער האט אראפגענידערט פון הימל, און האט געזאגט האקט אפ דעם בוים און צעשטערט אים, נאר דעם שטאם פון זיינע ווארצלען לאזט איבער אין דער ערד, און אין א קייט פון אייזן און קופער, צווישן די גראז פון פעלד; און פון דעם טוי פון הימל זאל ער באנעצט ווערן, און מיט די חיות פון פעלד זאל זיין זיין טייל, ביז זיבן צייטן וועלן אריבערגיין איבער אים – . דאס, מלך, איז דער פיתרון, און עס איז די גזרה פון דעם אויבערשטן וואס איז געקומען אויף מיין האר דעם מלך; . מע וועט דיך פארטרייבן פון מענטשן, און מיט די חיות פון פעלד וועט זיין דיין וווינונג, און גראז ווי אקסן וועט מען דיך מאכן עסן, און מיט דעם טוי פון הימל וועט מען דיך באנעצן, און זיבן צייטן וועלן אריבערגיין איבער דיר; ביז דו וועסט וויסן אז דער אויבערשטער געוועלטיקט איבער דער מלוכה פון מענטשן, און צו וועמען ער וויל גיט ער זי. . און וואס מע האט אנגעזאגט, צו לאזן דעם שטאם פון די ווארצלען פון בוים [באטייט] דיין מלוכה וועט דיר בלייבן נאך דעם ווי דו וועסט דערקענען אז די הימלען זיינען די וואס געוועלטיקן. . דרום, מלך, זאל מיין עצה וווילגעפעלן פאר דיר, און טו אפ דיינע זינד דורך צדקה, און דיינע פארברעכן דורך דערבארימונג אויף די ארימע; אויב עס קען נאך זיין א פארלענגערונג פאר דיין שלווה. ״
. דאס אלץ איז געקומען אויפן מלך נבוכדנצר. . צום סוף פון צוועלף חדשים איז ער אומגעגאנגען אויף דעם קיניגלעכן פאלאץ פון בבל. . האט אויסגערופן דער מלך און האט געזאגט איז דאס ניט די גרויסע בבל, וואס איך האב געבויט פאר א קיניגלעכן וווינארט מיט מיין גרויס רייכטום, און פאר דעם כבוד פון מיין פראכטיקייט? . דאס ווארט איז נאך געווען אין מלכס מויל, איז אראפ א קול פון הימל דיר זאגט מען אן, מלך נבוכדנצר די מלוכה האט זיך אפגעטאן פון דיר. . און פון מענטשן וועט מען דיך פארטרייבן, און מיט די חיות פון פעלד וועט זיין דיין וווינונג, גראז ווי אקסן וועט מען דיך מאכן עסן, און זיבן צייטן וועלן אריבערגיין איבער דיר; ביז דו וועסט וויסן אז דער אויבערשטער געוועלטיקט איבער דער מלוכה פון מענטשן, און צו וועמען ער וויל גיט ער זי. . אין דער אייגענער שעה איז דערפילט געווארן דאס ווארט אויף נבוכדנצרן, און ער איז פון מענטשן פארטריבן געווארן, און גראז ווי אקסן האט ער געגעסן, און פון דעם טוי פון הימל איז באנעצט געווארן זיין לייב, ביז זיינע האר זיינען אויסגעוואקסן אזוי ווי ביי אדלערס, און זיינע נעגל אזוי ווי ביי פויגלען.
. ״און צום סוף פון די טעג, האב איך, נבוכדנצר, אויפגעהויבן מיינע אויגן צום הימל, און מיין שכל האט זיך אומגעקערט צו מיר, און איך האב געבענטשט דעם אויבערשטן, און געלויבט און געאכפערט דעם וואס לעבט אייביק,
וואס זיין געוועלטיקייט איז אן אייביקע געוועלטיקייט, און זיין מלוכה איז אויף דור־דורות. . און אלע באוווינער פון דער ערד זיינען ווי גארנישט גערעכנט; און לויט זיין רצון טוט ער מיט דעם חיל פון הימל, און מיט די באוווינער פון דער ערד, און ניטא ווער זאל ווערן זיין האנט, און אים זאגן וואס טוסטו?
. אין דער אייגענער שעה האט מיין שכל זיך אומגעקערט צו מיר, און צו דעם כבוד פון מיין מלוכה, האט מיין פראכט און מיין גלאנץ זיך אומגעקערט צו מיר; און מיינע מיניסטארן און מיינע גרויסע לייט האבן מיך געזוכט; און איך בין באפעסטיקט געווארן אין מיין מלוכה, און נאך א גרעסערע מאכט איז מיר צוגעלייגט געווארן. . אצונד טו איך, נבוכדנצר, לויבן און דערהייבן און אכפערן דעם קיניג פון די הימלען, וואס אלע זיינע טוונגען זיינען אמת, און זיינע וועגן גערעכטיקייט, און די וואס גייען מיט גאווה קען ער דערנידערן״.


. דער מלך בלשאצר האט געמאכט א גרויסן מאלצייט פאר טויזנט פון זיינע גרויסע לייט, און האט געטרונקען וויין מיט די טויזנט. . האט בלשאצר, אז ער האט פארזוכט דעם וויין, באפוילן צו ברענגען די גילדערנע און זילבערנע כלים, וואס זיין פאטער נבוכדנצר האט ארויסגענומען פון דעם טעמפל וואס אין ירושלים; כדי דער מלך, און זיינע גרויסע לייט, זיינע ווייבער, און זיינע קעפסווייבער, זאלן טרינקען אין זיי. . דענצמאל האט מען געבראכט די גילדערנע כלים, וואס מע האט ארויסגענומען פון דעם טעמפל פון גאטס הויז וואס אין ירושלים, און דער מלך, און זיינע גרויסע לייט, זיינע ווייבער, און זיינע קעפסווייבער, האבן געטרונקען אין זיי. . זיי האבן געטרונקען וויין, און געלויבט די געטער פון גאלד און זילבער, פון קופער, אייזן, האלץ, און שטיין. . אין דער אייגענער שעה זיינען ארויס פינגער פון א מענטשנס האנט, און האבן געשריבן אקעגן דעם לייכטער, אויפן קאלך פון דער וואנט פון דעם מלכס פאלאץ; און דער מלך האט געזען די האנטפלעך וואס האט געשריבן. . דענצמאל האט זיך געביטן דעם מלכס פארב, און זיינע רעיונות האבן אים געשראקן, און די געלענקען פון זיינע לענדן זיינען לויז געווארן, און זיינע קני האבן זיך געקלאפט איינס אן אנדערן. . האט דער מלך אויסגערופן אין דער הייך, מע זאל אריינברענגען די צויבערשפרעכער, די כשדים, און די שטערנזעער. דער מלך האט זיך אפגערופן און האט געזאגט צו די חכמים פון בבל ווער נאר עס וועט איבערלייענען דאס דאזיקע געשריפטס, און וועט דעם פיתרון דערפון מיר באשיידן, וועט אין פורפל אנגעקליידט ווערן, מיט א גילדערנער קייט אויף זיין האלדז, און ווי א דריטער אין דער מלוכה געוועלטיקן.
. דענצמאל זיינען אריינגעקומען אלע חכמים פון מלך, אבער זיי האבן ניט געקענט איבערלייענען דאס געשריפטס, און דעם פיתרון לאזן וויסן דעם מלך. . האט דענצמאל דער מלך בלשאצר זיך שטארק דערשראקן, און זיין פארב האט זיך אויף אים געביטן, און זיינע גרויסע לייט זיינען געווארן צעטומלט. . איז פון וועגן די ווערטער פון דעם מלך און זיינע גרויסע לייט אריינגעקומען די מלכה אין הויז פון מאלצייט; האט זיך אפגערופן די מלכה און האט געזאגט אייביק לעבן זאל דער מלך! זאלן דיינע רעיונות דיך ניט שרעקן, און דיין פארב זאל זיך ניט בייטן. . פאראן א מאן אין דיין קיניגרייך, וואס דער גייסט פון די הייליקער געטער איז אין אים, און אין די טעג פון דיין פאטער איז געפונען געווארן אין אים ליכטיקייט, און פארשטאנדיקייט, און חכמה אזוי ווי די חכמה פון די געטער; און דער מלך נבוכדנצר דיין פאטער האט אים פאר דעם הויפט פון די חרטומים, די צויבערשפרעכער, די כשדים, און די שטערנזעער אויפגעשטעלט – דיין פאטער דער מלך. . ווייל אן אויסנאמיקער גייסט, און קענשאפט, און פארשטאנדיקייט, פותר זיין חלומות, און באשיידונג פון רעטענישן, און אפבינדונג פון קנופן, זיינען געפונען געווארן אין אים, אין דניאלן, וואס דער מלך האט געמאכט זיין נאמען בלטשאצר. אצונד, זאל דניאל גערופן ווערן, און ער וועט באשיידן דעם פיתרון.
. דענצמאל איז דניאל אריינגעבראכט געווארן פאר דעם מלך. האט זיך אפגערופן דער מלך און האט געזאגט צו דניאלן ביסטו דאס דער דניאל וואס פון די גלות־קינדער פון יהודה, וואס מיין פאטער דער מלך האט געבראכט פון יהודה? . ווארום איך האב געהערט אויף דיר, אז דער גייסט פון די געטער איז אין דיר, און ליכטיקייט, און פארשטאנדיקייט, און אויסנאמיקע חכמה, געפינען זיך אין דיר. . און אצונד זיינען אריינגעבראכט געווארן פאר מיר די חכמים, די צויבערשפרעכער, אז זיי זאלן איבערלייענען דאס דאזיקע געשריפטס, און מיך מאכן וויסן דעם פיתרון דערפון, אבער זיי קענען דעם פיתרון פון דער זאך ניט באשיידן. . און איך האב געהערט אויף דיר, אז דו קענסט פותר זיין פיתרונים, און אפבינדן קנופן; אצונד, אויב דו קענסט איבערלייענען דאס געשריפטס, און מיך מאכן וויסן דעם פיתרון דערפון, וועסטו אין פורפל אנגעקליידט ווערן, מיט א גילדערנער קייט אויף דיין האלדז, און ווי א דריטער אין דער מלוכה געוועלטיקן.
. דענצמאל האט געענטפערט דניאל און האט געזאגט פאר דעם מלך דיינע מתנות זאלן בלייבן ביי דיר, און דיינע באלוינונגען גיב אן אנדערן; אבער דאס געשריפטס וועל איך דעם מלך איבערלייענען, און דעם פיתרון וועל איך אים מאכן וויסן. . דו, מלך – דער העכסטער גאט האט געגעבן דיין פאטער נבוכדנצרן מלוכה, און גרויסקייט, און כבוד, און פראכט. . און פון וועגן דער גרויסקייט וואס ער האט אים געגעבן, האבן אלע פעלקער, אומות, און לשונות, געציטערט און מורא געהאט פאר אים; וועמען ער האט געוואלט האט ער געטייט, און וועמען ער האט געוואלט האט ער געלאזט לעבן, און וועמען ער האט געוואלט האט ער דערהויבן, און וועמען ער האט געוואלט האט ער דערנידערט. . אבער אז זיין הארץ האט זיך דערהויבן, און זיין גייסט איז געווארן תקיף ביז צום מוטוויליקן, איז ער אראפגעזעצט געווארן פון דעם טראן פון זיין מלוכה, און דעם כבוד האט מען אפגעטאן פון אים. . און פון מענטשנקינדער איז ער פארטריבן געווארן, און זיין הארץ האט מען געמאכט גלייך צו א חיהס, און מיט וואלדאייזלען איז געווען זיין וווינונג; גראז אזוי ווי אקסן האט מען אים געמאכט עסן, און פון דעם טוי פון הימל איז ער באנעצט געווארן; ביז ער האט געוווסט אז דער העכסטער גאט געוועלטיקט איבער דער מלוכה פון מענטשן, און וועמען ער וויל זעצט ער דערויף. . און דו, זיין זון בלשאצר, האסט ניט געבייגט דיין הארץ, הגם דו האסט דאס אלץ געוווסט, . נאר דו האסט זיך דערהויבן אקעגן דעם האר פון הימל, און די כלים פון זיין הויז האט מען געבראכט פאר דיר, און דו, און דיינע גרויסע לייט, דיינע ווייבער, און דיינע קעפסווייבער, האבן וויין געטרונקען אין זיי, און געטער פון זילבער, און גאלד, קופער, אייזן, האלץ, און שטיין, וואס ניט זיי זעען, און ניט זיי הערן, און ניט זיי ווייסן, האסטו געלויבט; און דעם גאט וואס דיין נשמה איז אין זיין האנט, און אלע דיינע וועגן זיינען ביי אים, האסטו ניט געאכפערט. . דענצמאל איז ארויסגעשיקט געווארן פון פאר אים די האנטפלעך, און האט אנגעצייכנט דאס דאזיקע געשריפטס. . און דאס איז דאס געשריפטס וואס איז אנגעצייכנט געווארן; מנא מנא תקל אופרסין. . דאס איז דער פיתרון פון דער זאך מנא, גאט האט אפגעציילט דיין מלוכה, און האט זי געענדיקט. . תקל, דו ביסט געווויגן געווארן אויף א וואגשאל, און ביסט געפונען געווארן פעליק. . פרס, דיין מלוכה ווערט צעטיילט, און אוועקגעגעבן צו פרס און מדי.
. דענצמאל האט בלשאצר באפוילן, און מע האט אנגעקליידט דניאלן אין פורפל, מיט א גילדערנער קייט אויף זיין האלדז, און מע האט אויסגערופן אויף אים, אז ער זאל זיין א דריטער געוועלטיקער אין דער מלוכה.
. אין דער אייגענער נאכט איז בלשאצר דער מלך פון די כשדים געטייט געווארן.
. און דריוש פון מדי האט איבערגענומען די מלוכה, ווען ער איז געווען ארום צוויי און זעכציק יאר אלט. . איז וווילגעפעלן פאר דריושן, און ער האט ארויפגעזעצט איבער דעם קיניגרייך הונדערט און צוואנציק סאטראפן, וואס זאלן זיין אין גאנצן קיניגרייך; . און איבער זיי דריי אויבערלייט וואס דניאל איז געווען איינער פון זיי; כדי די דאזיקע סאטראפן זאלן אפגעבן צו זיי רעכנשאפט, און דער מלך זאל ניט האבן קיין הזק. . דענצמאל האט דער דאזיקער דניאל זיך אויסגעצייכנט איבער די אויבערלייט און די סאטראפן, ווייל אן אויסנאמיקער גייסט איז געווען אין אים; און דער מלך האט געקלערט אים ארויפצוזעצן איבער דעם גאנצן קיניגרייך.
. דענצמאל האבן די אויבערלייט און די סאטראפן געזוכט אן אויסרעד אקעגן דניאלן בנוגע צו דער מלוכה, אבער זיי האבן קיין אויסרעד און קיין פעלער ניט געקענט געפינען, ווייל ער איז געווען געטריי, און קיין פארזע אדער פעלער איז ביי אים ניט געפונען געווארן. . האבן דענצמאל די דאזיקע מענער געזאגט מיר וועלן ניט געפינען קיין אורזאך אקעגן דעם דאזיקן דניאלן, סיידן מיר געפינען עס אין דעם געזעץ פון זיין גאט. . דענצמאל זיינען די דאזיקע אויבערלייט און סאטראפן געקומען מיט אימפעט צום מלך, און האבן צו אים אזוי געזאגט אייביק לעבן זאל דער מלך דריוש! . אלע אויבערלייט פון דער מלוכה, די הערשער, און די סאטראפן, די ראטגעבער, און די פירשטן, האבן זיך באקלערט, אז דער מלך זאל אויפשטעלן א געזעץ, און מאכן א שטארקן פארווער, אז איטלעכער וואס וועט בעטן א געבעט פון וואסער עס איז גאט אדער מענטשן ביז דרייסיק טעג, אחוץ פון דיר, מלך, זאל אריינגעווארפן ווערן אין דער גרוב פון לייבן. . אצונד, מלך, זאלסטו אויפשטעלן דעם פארווער, און חתמען דאס געשריפטס, אז מע זאל עס ניט ענדערן, לויט דעם געזעץ פון מדי און פרס וואס ווערט ניט בטל. . איבער דעם האט דער מלך דריוש געחתמעט דאס געשריפטס און דעם פארווער.
. און דניאל, אז ער האט זיך דערוווסט אז דאס געשריפטס איז געחתמעט געווארן, איז ער אריינגעגאנגען אין זיין הויז – און ער האט געהאט פענצטער אין זיין אויבערשטוב אפן אקעגן ירושלים – און דריי מאל אין טאג האט ער געקניט אויף זיינע קני, און תפילה געטאן, און געגעבן א לויב פאר זיין גאט, אזוי ווי ער פלעגט טאן פריער. . דענצמאל זיינען די דאזיקע מענער אריין מיט אימפעט, און האבן געפונען דניאלן, ווי ער בעט און איז מתפלל פאר זיין גאט. . האבן זיי דענצמאל גענענט, און האבן גערעדט פאר דעם מלך וועגן דעם מלכס פארווער האסטו ניט געחתמעט א פארווער, אז איטלעכער מענטש וואס וועט בעטן פון וואסער עס איז גאט אדער מענטשן ביז דרייסיק טעג, אחוץ פון דיר, מלך, זאל אריינגעווארפן ווערן אין דער גרוב פון לייבן? האט געענטפערט דער מלך און האט געזאגט די זאך איז פעסט, לויט דעם געזעץ פון מדי און פרס וואס טאר ניט אפגעשאפט ווערן. . דענצמאל האבן זיי זיך אפגערופן און האבן געזאגט פארן מלך אז דניאל וואס איז פון די גלות־קינדער פון יהודה לייגט ניט אכט אויף דיר, מלך, און אויף דעם פארווער וואס דו האסט געחתמעט, און דריי מאל אין טאג בעט ער זיין געבעט. . דענצמאל, אז דער מלך האט געהערט די זאך, האט אים זייער פארדראסן, און ער האט געלייגט דעם געדאנקען אויף דניאלן, אים צו ראטעווען, און ביז זונאונטערגאנג האט ער זיך געמיט אים מציל צו זיין. . דענצמאל זיינען די דאזיקע מענער געקומען מיט אימפעט צום מלך, און האבן געזאגט צום מלך זיי וויסן, מלך, אז עס איז א געזעץ פון מדי און פרס, אז איטלעך פארווער אדער באפעל וואס דער מלך שטעלט אויף, איז ניט צום ענדערן. . דענצמאל האט דער מלך באפוילן, און מע האט געבראכט דניאלן און אים אריינגעווארפן אין דער גרוב פון לייבן. האט זיך אפגערופן דער מלך און האט געזאגט צו דניאלן דיין גאט וואס דו דינסט צו אים שטענדיק, ער וועט דיך מציל זיין. . און א שטיין איז געבראכט געווארן, און איז ארויפגעלייגט געווארן אויפן מויל פון דער גרוב, און דער מלך האט עס פארחתמעט מיט זיין זיגלרינג און מיט דעם זיגלרינג פון זיינע גרויסע לייט, כדי קיין זאך זאל ניט געענדערט ווערן מיט דניאלן.
. דענצמאל איז דער מלך אוועק אין זיין פאלאץ, און ער האט צוגעבראכט די נאכט אין פאסטן, און פארוויילונגען זיינען ניט געבראכט געווארן פאר אים, און זיין שלאף האט זיך אפגעטאן פון אים. . דענצמאל איז דער מלך אויפגעשטאנען באגינען מיטן פרימארגנליכט, און איז האסטיק אוועק צו דער גרוב פון לייבן. . און ווי ער האט גענענט צו דער גרוב, האט ער געשריען צו דניאלן מיט א טרויעריקן קול; דער מלך האט גערופן צו דניאלן און האט געזאגט דניאל, דו קנעכט פון דעם לעבעדיקן גאט, האט דער גאט וואס דו דינסט צו אים תמיד, דיך געקענט מציל זיין פון די לייבן? . דענצמאל האט דניאל געזאגט צום מלך אייביק לעבן זאל דער מלך! . מיין גאט האט געשיקט זיין מלאך, און ער האט פארשלאסן דאס מויל פון די לייבן, און זיי האבן מיר ניט שלעכטס געטאן; ווייל פאר אים איז מיר געפונען געווארן א זכות; און אויך אקעגן דיר, מלך, האב איך שלעכטס ניט געטאן. . דענצמאל האט זיך דער מלך זייער דערפרייט, און ער האט באפוילן ארויפברענגען דניאלן פון דער גרוב; און דניאל איז ארויפגעבראכט געווארן פון דער גרוב, און קיין שעדיקונג איז אויף אים ניט געפונען געווארן, ווייל ער האט געגלויבט אין זיין גאט. . און דער מלך האט באפוילן, און מע האט געבראכט יענע מענער וואס האבן געמסרט אויף דניאלן, און מע האט זיי אריינגעווארפן אין דער גרוב פון לייבן, זיי, זייערע קינדער, און זייערע ווייבער; און זיי האבן צו מאל ניט דערגרייכט צום דעק פון דער גרוב, האבן שוין די לייבן געוועלטיקט איבער זיי, און אלע זייערע ביינער צעמאלן.
. דענצמאל האט דער מלך דריוש געשיקט צו אלע פעלקער, אומות, און לשונות, וואס וווינען אויף דער גאנצער ערד אייער פריד זאל זיך מערן! . פון מיר ווערט געגעבן א באפעל, אז אין דער גאנצער געוועלטיקייט פון מיין קיניגרייך זאל מען ציטערן און מורא האבן פאר דעם גאט פון דניאלן;
ווארום ער איז דער לעבעדיקער גאט, און ער באשטייט אייביק, און זיין מלוכה איז אזא וואס ווערט ניט צעשטערט, און זיין געוועלטיקייט איז ביז צום סוף. . ער ראטעוועט און איז מציל, און ער מאכט צייכנס און ווונדער, אין הימל און אויף דער ערד; ער איז דער וואס האט מציל געווען דניאלן פון דער מאכט פון די לייבן.
. און דער דאזיקער דניאל האט באגליקט אונטער דער מלוכה פון דריושן, און אונטער דער מלוכה פון כורש דעם פרסער.
. אין ערשטן יאר פון בלשאצר דעם מלך פון בבל, האט דניאל געזען א חלום, און זעונגען פון זיין קאפ אויף זיין געלעגער; דענצמאל האט ער אויפגעשריבן דעם חלום, און האט דערציילט דעם עיקר פון דער זאך. . דניאל האט אנגעהויבן און דערציילט איך האב געזען אין מיין זעואנג ביי נאכט, ערשט די פיר ווינטן פון הימל האבן אויסגעבראכן אויפן גרויסן ים. . און פיר גרויסע חיות זיינען ארויסגעקומען פון ים, איינע אנדערש פון דער אנדערער. . די ערשטע איז געווען אזוי ווי א לייב, און פליגלען פון אן אדלער האט זי געהאט; איך האב געקוקט ביז אירע פליגלען זיינען אויסגעפליקט געווארן, און זי איז אויפגעהויבן געווארן פון דער ערד, און איז אוועקגעשטעלט געווארן אויף צוויי פיס אזוי ווי א מענטש, און א הארץ פון א מענטשן איז איר געגעבן געווארן. . און זע, אן אנדער חיה, א צווייטע, איז געווען געגליכן צו א בער, און זי איז געשטעלט געווארן אויף איין זייט, און דריי ריפן זיינען געווען אין איר מויל צווישן אירע ציינער; און אזוי האט מען צו איר געזאגט שטיי אויף, עס פלייש א סך. . דערנאך האב איך געזען, ערשט אן אנדערע, אזוי ווי א לעמפערט; און זי האט געהאט פיר פליגלען פון א פויגל אויף איר רוקן, און פיר קעפ האט די חיה געהאט; און געוועלטיקייט איז איר געגעבן געווארן. . דערנאך האב איך געזען אין די זעונגען פון דער נאכט, ערשט א פירטע חיה, שרעקלעך און מוראדיק, און געוואלטיק שטארק; און גרויסע אייזערנע ציינער האט זי געהאט; זי האט געגעסן און האט צעמאלן, און דעם רעשט האט זי צעטראטן מיט אירע פיס; און זי איז געווען אנדערש פון אלע חיות וואס פאר איר, און צען הערנער האט זי געהאט. . האב איך באטראכט די הערנער, ערשט אן אנדער הארן, א קליינער, איז ארויסגעוואקסן צווישן זיי, און דריי פון די פאדערשטע הערנער זיינען אויסגעריסן געווארן פון פאר אים; און זע, אויגן אזוי ווי די אויגן פון א מענטשן זיינען געווען אין דעם דאזיקן הארן, און א מויל וואס האט גערעדט גרויס. . איך האב געקוקט
ביז טראנען האט מען אויפגעשטעלט, און אן אלטבאטאגטער האט זיך געזעצט; זיין מלבוש איז געווען ווי ווייסער שניי, און די האר פון זיין קאפ ווי לויטערע וואל; זיין טראן איז געווען פלאמען פייער, די רעדער דערפון, ברענעדיק פייער. . א טייך פייער האט ארויסגעשטראמט, און איז ארויסגעגאנגען פון פאר אים; טויזטן מאל טויזנט האבן אים באדינט, און צען טויזנט מאל צען טויזנט זיינען פאר אים געשטאנען; א בית־דין איז געזעסן, און ביכער זיינען געווען געעפנט.
. האב איך דענצמאל געקוקט פון וועגן דעם קול פון די גרויסע ווערטער וואס דער הארן האט גערעדט – איך האב געקוקט ביז די חיה איז געטייט געווארן, און איר לייב איז פארטיליקט געווארן, און איבערגעגעבן געווארן צום בראנד פון פייער. . און פון די איבעריקע חיות האט מען אפגעטאן זייער געוועלטיקייט, אבער א פארלענגערונג פון לעבן איז זיי געגעבן געווארן ביז א צייט און שעה.
. איך האב געזען אין זעונגען פון דער נאכט, ערשט אויף וואלקנס פון הימל איז אנגעקומען אזוי ווי א מענטשנקינד, און ביז דעם אלטבאטאגטן האט ער דערגרייכט, און מע האט אים געבראכט פאר אים. . און אים איז געגעבן געווארן געוועלטיקייט, און כבוד, און מלוכה, אז אלע פעלקער, אומות, און לשונות, זאלן דינען צו אים; זיין געוועלטיקייט אן אייביקע געוועלטיקייט, וואס פארגייט ניט, און זיין מלוכה, אזא וואס ווערט ניט צעשטערט.
. איז מיר, דניאל, באטריבט געווארן מיין געמיט אין לייב, און די זעונגען פון מיין קאפ האבן מיך געשראקן. . האב איך גענענט צו איינעם פון די וואס זיינען געשטאנען דערביי, און איך האב געפרעגט די ריכטיקייט וועגן דעם אלעם, און ער האט מיר דערציילט, און האט מיך געמאכט וויסן דעם פיתרון פון די זאכן . די דאזיקע גרויסע חיות, וואס זיינען פיר, זיינען פיר מלכים וואס וועלן אויפשטיין אויף דער ערד. . אבער די הייליקע פון דעם העכסטן וועלן איבערנעמען די מלוכה, און זיי וועלן האלטן די מלוכה ביז אייביקייט און ביז אייביקאייביקייטן. . דענצמאל האב איך געוואלט וויסן די ריכטיקייט וועגן דער פירטער חיה, וואס איז געווען אנדערש פון זיי אלעמען- זייער מוראדיק, וואס אירע ציינער זיינען געווען פון אייזן, און אירע נעגל פון קופער, וואס האט געגעסן, צעמאלן, און דעם רעשט צעטראטן מיט אירע פיס; . און וועגן די צען הערנער וואס אויף איר קאפ, און דעם אנדערן וואס איז אויסגעוואקסן, און דריי זיינען ארויסגעפאלן פון פאר אים – דעם דאזיקן הארן וואס האט געהאט אויגן, און א מויל וואס האט גערעדט גרויס, און זיין אויסזען איז געווען גרעסער ווי פון זיינע חברים. . איך האב געזען ווי דער דאזיקער הארן האט געמאכט א מלחמה מיט די הייליקע, און איז זיי בייגעקומען; . ביז דער אלטבאטאגטער איז געקומען, און רעכט איז געגעבן געווארן די הייליקע פון דעם העכסטן, און די צייט איז געקומען, און די מלוכה האבן פארנומען די הייליקע. . האט ער אזוי געזאגט די פירטע חיה באטייט א פירטע מלוכה וועט זיין אויף דער ערד, וואס וועט זיין אנדערש פון אלע מלוכות, און זי וועט פארצערן די גאנצע ערד, און וועט זי צעטרעטן און צעמאלן. . און די צען הערנער באטייטן פון דער דאזיקער מלוכה וועלן אויפשטיין צען מלכים, און נאך אן אנדערער וועט אויפשטיין נאך זיי, און ער וועט זיין אנדערש פון די פריערדיקע, און דריי מלכים וועט ער אראפווארפן. . און ווערטער אקעגן דעם העכסטן וועט ער רעדן, און די הייליקע פון דעם העכסטן וועט ער מאטערן, און ער וועט טראכטן צו ענדערן די צייטן און דאס געזעץ; און זיי וועלן איבערגעגעבן ווערן אין זיין האנט, ביז א צייט און צייטן און א האלבע צייט. . אבער א בית־דין וועט זיצן, און זיין געוועלטיקייט וועט מען אוועקנעמען, כדי זי צו פארטיליקן און אונטערברענגען ביזן סוף. . און די מלוכה, און די געוועלטיקייט, און די גרויסקייט פון די קיניגרייכן אונטערן גאנצן הימל, וועט איבערגעגעבן ווערן צו דעם פאלק פון הייליקע פון דעם העכסטן; זייער מלוכה וועט זיין אן אייביקע מלוכה, און אלע געוועלטיקער וועלן דינען און געהארכן צו זיי.
. ביז דאנען איז דער סוף פון דער זאך. מיך, דניאל, האבן מיינע רעיונות זייער געשראקן, און מיין פארב האט זיך אויף מיר געביטן, און איך האב די זאך באהאלטן אין מיין הארצן.

. אין דריטן יאר פון מלך בלשאצרס מלוכה האט זיך א זעונג באוויזן צו מיר, צו מיר דניאל, נאך דעם וואס האט זיך צו מיר באוויזן אין אנהייב. . און איך האב געזען אין א זעונג – און אז איך האב עס געזען, בין איך געווען אין דער הויפטשטאט שושן, אין דער מדינה עילם – איך האב געזען אין א זעונג, ווי איך בין ביי דעם שטראם אולי. . און איך האב אויפגעהויבן מיינע אויגן, און האב א קוק געטאן, ערשט א ווידער שטייט פאר דעם שטראם, און ער האט צוויי הערנער, און די צוויי הערנער זיינען הויכע, און איינער איז העכער פון צווייטן, און דער העכערער איז ארויסגעוואקסן צולעצט. . האב איך געזען דעם ווידער שטויסן צו מערב, און צו צפון, און צו דרום, און קיין חיה האט זיך ניט געקענט שטעלן אקעגן אים, און עס איז ניט געווען ווער זאל מציל זיין פון זיין האנט; און ער האט געטאן לויט זיין ווילן, און האט זיך געגרייסט.
. און ווי איך האב דאס באטראכט, ערשט א ציגנבאק איז אנגעקומען פון מערב־זייט איבערן געזיכט פון דער גאנצער ערד, אבער ער האט ניט אנגערירט די ערד; און דער באק האט געהאט אן אנזעעוודיקן הארן צווישן זיינע אויגן. . און ער איז צוגעקומען ביז צו דעם ווידער מיט די הערנער, וואס איך האב געזען שטיין פארן שטראם, און ער איז ארויפגעלאפן אויף אים מיט דעם אימפעט פון זיין כוח. . און איך האב אים געזען זיך אנשטויסן אן דעם ווידער, און ער איז געווען דערביטערט אויף אים, און ער האט געשלאגן דעם ווידער, און האט צעבראכן זיינע ביידע הערנער; און דער ווידער האט ניט געהאט קיין כוח צו באשטיין פאר אים; און ער האט אים אנידערגעווארפן אויף דער ערד, און האט אים געטרעטן, און עס איז ניט געווען ווער זאל מציל זיין דעם ווידער פון זיין האנט. . און דער ציגנבאק האט זיך זייער געגרייסט; אבער אין זיין רעכטער שטארקייט, האט זיך אפגעבראכן דער גרויסער הארן, און דאס אויסזען פון פיר איז ארויסגעוואקסן אויף זיין ארט, אקעגן די פיר ווינטן פון הימל.
. און פון איינעם פון זיי איז ארויסגעגאנגען א קליינער הארן, און ער איז געווארן זייער גרויס קעגן דרום, און קעגן מזרח, און קעגן דעם שיינעם לאנד. . און ער איז געווארן גרויס ביז צו דעם חיל פון הימל, און האט אראפגעווארפן צו דער ערד טייל פון דעם חיל – פון די שטערן, און האט זיי צעטרעטן. . און ביז צו דעם האר פון חיל האט ער זיך געגרייסט; און דער שטענדיקער קרבן איז פון אים אוועקגענומען געווארן, און דער ארט פון זיין הייליקטום איז איינגעווארפן געווארן. . און דער חיל איז איבערגעגעבן געווארן אין איינעם מיט דעם שטענדיקן קרבן דורך פארברעך; און ער האט געשליידערט דעם אמת צו דער ערד, און ער האט אויפגעטאן און האט באגליקט. . און איך האב געהערט ווי איין הייליקער האט גערעדט, און איין הייליקער האט געזאגט צו דעם אומבאקענטן וואס האט גערעדט אויף ביז וואנען איז די זעונג וועגן דעם שטענדיקן קרבן, און דעם פארברעך וואס צעגרוילט, דאס איבערגעבן אי דאס הייליקטום אי דעם חיל צום צעטרעטן? . האט ער צו מיר געזאגט ביז צוויי טויזנט און דריי הונדערט אוונטן און פרימארגנס; דענצמאל וועט דאס הייליקטום קומען צו זיין רעכט.
. און עס איז געווען, ווי איך, דניאל, האב געזען די זעונג, און האב געזוכט צו פארשטיין, ערשט אקעגן מיר שטייט אזוי ווי דאס אויסזען פון א מאן. . און איך האב געהערט דעם קול פון א מענטשן איבערן אולי, און ער האט אויסגערופן און האט געזאגט גבריאל, גיב דעם דאזיקן צו פארשטיין די זעונג. . איז ער צוגעקומען לעבן ווו איך בין געשטאנען, און ווי ער איז צוגעקומען, אזוי בין איך דערשראקן געווארן, און בין געפאלן אויף מיין פנים; האט ער צו מיר געזאגט פארשטיי, דו מענטשנקינד, ווארום פאר דער צייט פון קץ איז די זעונג. . און ווי ער האט צו מיר גערעדט, בין איך אנטשלאפן געווארן אויף מיין פנים צו דער ערד; האט ער מיך אנגערירט, און האט מיך ווידער אויפגעשטעלט ווו איך בין געשטאנען. . און ער האט געזאגט זע, איך מאך דיך וויסן וואס וועט געשען אין סוף פון דעם צארן, ווארום דאס איז פאר דער צייט פון קץ. . דער ווידער וואס דו האסט געזען, מיט די צוויי הערנער, דאס זיינען די מלכים פון מדי און פרס. . און דער האריקער באק איז דער מלך פון יון; און דער גרויסער הארן וואס צווישן זיינע אויגן, דאס איז דער ערשטער מלך. . און דער צעבראכענער וואס אויף זיין ארט זיינען אויפגעשטאנען פיר [באטייט] פיר מלוכות וועלן אויפשטיין פון דעם פאלק, אבער אן זיין מאכט. און אין סוף פון זייער מלוכה, אז די פארברעכער וועלן האבן אויסגעפירט, וועט אויפשטיין א מלך מיט א פארשייטן פנים, וואס פארשטייט זיך אויף ליסטיקייטן. . און זיין מאכט וועט זיין גרויס, אבער ניט מיט זיין אייגענעם כוח; און ער וועט ווונדערלעך צעשטערן, און וועט באגליקן און אויפטאן; און ער וועט אומברענגען די מאכטיקע, און דאס פאלק פון הייליקע. . און דורך זיין שכל וועט ער באגליקן אין דעם באטרוג פון זיין האנט; און ער וועט זיך גרייסן אין זיין הארצן, און אין מיטן פון שלום וועט ער אומברענגען פיל, און אקעגן דעם האר פון די הארן וועט ער זיך שטעלן; אבער אן עמיצנס האנט וועט ער צעבראכן ווערן. . און די זעונג פון די אוונטן און פרימארגנס וואס איז אנגעזאגט געווארן איז אמת; אבער דו באהאלט די זעונג, ווארום דאס איז אויף פיל טעג ארום.
. און איך, דניאל, בין פיל טעג געווען צעבראכן און קראנק; דערנאך בין איך אויפגעשטאנען, און האב געטאן די ארבעט פארן מלך; און איך בין געווען א צעגרוילטער פון דער זעונג, אבער קיינער האט ניט געמערקט.

. אין ערשטן יאר פון דריוש דען זון פון אכשורוש פון דעם אפשטאם פון מדי, וואס איז געמאכט געווארן פאר א מלך איבער דעם קיניגרייך פון די כשדים, . אין ערשטן יאר פון זיין מלוכה, האב איך, דניאל, נאכגעקוקט אין די ספרים די צאל פון די יארן וואס דאס ווארט פון גאט איז געווען צו ירמיה הנביא, צו דערפילן אויף די חורבות פון ירושלים – זיבעציק יאר. . און איך האב געקערט מיין פנים צו גאט דעם האר, צו בעטן א תפילה און א בקשה מיט פאסטן, און זאק און אש. . און איך האב מתפלל געווען צו יהוה מיין גאט, און האב מיך מתוודה געווען, און האב געזאגט איך בעט דיך גאט, דו גרויסער און פארכטיקער גאט, וואס היט דעם בונד און די גענאד צו די וואס האבן אים ליב, און צו די וואס היטן זיינע געבאט, . מיר האבן געזינדיקט, און פארבראכן, און שלעכטס געטאן, און ווידערשפעניקט, און זיך אפגעקערט פון דיינע געבאט און דיינע געזעצן; . און מיר האבן ניט צוגעהערט צו דיינע קנעכט די נביאים, וואס האבן גערעדט אין דיין נאמען צו אונדזערע מלכים, אונדזערע הארן, און אונדזערע עלטערן, און צו דעם גאנצן פאלק פון לאנד. . צו דיר, גאט, איז די גערעכטיקייט, און צו אונדז איז היינטיקן טאג די שאנד פון פנים – צו די מענער פון יהודה, און צו די באוווינער פון ירושלים, און צו גאנץ ישראל, די נאנטע און די ווייטע, אין אלע לענדער וואס דו האסט זיי פארשטויסן אהין, פון וועגן דער פעלשונג וואס זיי האבן געפעלשט אן דיר. . גאט, צו אונדז איז די שאנד פון פנים, צו אונדזערע מלכים, צו אונדזערע הארן, און צו אונדזערע עלטערן, ווייל מיר האבן געזינדיקט צו דיר. . ביי גאט אונדזער האר איז די דערבארימונג און די פארגעבונג; ווארום מיר האבן ווידערשפעניקט אן אים, . און מיר האבן ניט צוגעהערט צו דעם קול פון יהוה אונדזער גאט, צו גיין אין זיינע לערנונגען, וואס ער האט אוועקגעלייגט פאר אונדז דורך דער האנט פון זיינע קנעכט די נביאים. . און גאנץ ישראל האבן איבערגעטרעטן דיין תורה, און זיך אפגעקערט, ניט צוצוהערן צו דיין קול, און אויף אונדז איז אויסגעגאסן געווארן די קללה און די שבועה וואס שטייט געשריבן אין דער תורה פון משה דעם קנעכט פון גאט, ווייל מיר האבן געזינדיקט צו אים. . און ער האט מקיים געווען זיין ווארט, וואס ער האט גערעדט וועגן אונדז, און וועגן אונדזערע שופטים וואס האבן אונדז געמשפט, צו ברענגען אויף אונדז א גרויס בייז, וואס איז ניט געשען אונטערן גאנצן הימל אזוי ווי עס איז געשען צו ירושלים. . אזוי ווי עס שטייט געשריבן אין דער תורה פון משהן, איז דאס דאזיקע גאנצע בייז געקומען אויף אונדז; אבער מיר האבן ניט געבעטן פאר יהוה אונדזער גאט, כדי זיך אומצוקערן פון אונדזערע זינד, און זיך צו קליגן אין דיין אמת. . און גאט האט אויפגעפאסט אויף דעם בייז, און האט עס געבראכט אויף אונדז, ווארום יהוה אונדזער גאט איז גערעכט אין אלע זיינע טוונגען וואס ער האט געטאן, און מיר האבן ניט צוגעהערט צו זיין קול. . און אצונד, יהוה אונדזער גאט, דו וואס האסט ארויסגעצויגן דיין פאלק פון לאנד מצרים מיט א שטארקער האנט, און דיר געמאכט א נאמען אזוי ווי אויף היינטיקן טאג – מיר האבן געזינדיקט, מיר האבן שלעכטס געטאן. . גאט, לויט אלע דיינע גערעכטיקייטן, זאל, איך בעט דיך, זיך אפקערן דיין כעס און דיין גרימצארן פון דיין שטאט ירושלים, דיין הייליקן בארג, ווארום פון וועגן אונדזערע זינד, און פון וועגן די פארברעכן פון אונדזערע עלטערן, איז ירושלים און דיין פאלק צו שאנד ביי אלע אונדזערע ארומיקע. . און אצונד, אונדזער גאט, הער צו די תפילה פון דיין קנעכט, און זיין בקשה, און דערלייכט דיין פנים אויף דיין פארוויסטן הייליקטום פון גאטס וועגן. . נייג, מיין גאט, דיין אויער, און הער, עפן דיינע אויגן, און זע אונדזערע פארוויסטונגען, און די שטאט וואס דיין נאמען ווערט אויף איר גערופן, ווארום ניט פון וועגן אונדזערע גערעכטיקייטן מאכן מיר פאלן פאר דיר אונדזער בקשה, נייערט פון וועגן דיין גרויס דערבארימונג. . גאט, הער, גאט, פארגיב, גאט, פארנעם און טו, זאלסט ניט זאמען; פון דיינעטוועגן, מיין גאט, ווארום דיין נאמען ווערט גערופן אויף דיין שטאט און אויף זיין פאלק.
. און ווי איך רעד נאך, און בין מתפלל, און בין זיך מתוודה אויף מיינע זינד, און די זינד פון מיין פאלק ישראל, און מאך פאלן מיין בקשה פאר יהוה מיין גאט, פון וועגן דעם הייליקן בארג פון מיין גאט – . ווי איך רעד נאך אין געבעט, אזוי איז דער מאן גבריאל, וואס איך האב געזען אין דער זעונג אין אנהייב, געקומען פליעדיק צו פליען, און האט מיך אנגערירט, ארום דער צייט פון אוונט־קרבן. . און ער האט געגעבן צו פארשטיין, און האט מיט מיר גערעדט, און האט געזאגט דניאל, איך בין אצונד ארויסגעקומען דיך צו קליגן אין פארשטאנדיקייט. . ביים אנהייב פון דיין בקשה איז ארויס א ווארט, און איך בין געקומען עס צו זאגן, ווארום דו ביסט באליבט; דרום באטראכט דאס ווארט, און פארשטיי די זעונג. . זיבעציק [יאר-] וואכן זיינען נגזר געווארן אויף דיין פאלק און אויף דיין הייליקער שטאט, כדי צו פארלענדן דעם פארברעך, און פארטיליקן דעם חטא, און מכפר זיין אויף דער זינד, און ברענגען אייביקע גערעכטיקייט, און באזיגלען די זעונג און די נביאות, און זאלבן דעם קדשי־קדשים. . און זאלסט וויסן און פארשטיין, אז פון דעם ארויסגאנג פון דעם ווארט, ווידער אויפצובויען ירושלים, ביז דעם געזאלבטן פירשט, זיינען זיבן וואכן, און צוויי און זעכציק וואסן וועט זי ווידער זיין אויפגעבויט, מיט מערק און גראבנס, אבער אין געדריקטע צייטן. . און נאך די צוויי און זעכציק וואכן, וועט פארשניטן ווערן א געזאלבטער, און פון אים וועט ניט בלייבן; און די שטאט און דאס הייליקטום וועט צעשטערן דאס פאלק פון א פירשט וואס וועט קומען; און זיין סוף וועט זיין מיט פלייצונג; און ביז צום סוף פון דער מלחמה זיינען נגזר געווארן פארוויסטונגען. . און ער וועט מאכן א שטארקן בונד מיט פיל פאר איין וואך; און א האלבע וואך וועט ער פארשטערן שלאכטאפפער און שפייזאפפער; און אויף דעם פליגל פון אומווערדיקייטן וועט קומען דער פארוויסטער, אזש ביז א פארלענדונג און א גזר וועט אויסגעגאסן ווערן אויף דעם פארוויסטער.

. אין דריטן יאר פון כורש דעם מלך פון פרס איז אנטפלעקט געווארן א ווארט צו דניאלן, וואס זיין נאמען איז גערופן געווארן בלטשאצר; און דאס ווארט איז געווען אמת, און וועגן א לאנגער צייט; און ער האט באטראכט דאס ווארט, און האט פארשטאנען די זעונג.
. אין יענע טעג האב איך, דניאל, געטרויערט דריי וואכן צייט. . גלוסטיקע שפייז האב איך ניט געגעסן, און פלייש און וויין איז ניט געקומען אין מיין מויל, און זאלבן האב איך זיך ניט געזאלבט, ביז עס זיינען פול געווארן דריי וואכן צייט. . און אין פיר און צוואנציקסטן טאג פון ערשטן חודש, ווען איך בין געווען ביים ברעג פון גרויסן טייך, דאס איז חדקל, . האב איך אויפגעהויבן מיינע אויגן, און האב געזען, ערשט א מאן אנגעקליידט אין ליינען, און זיינע לענדן ארומגעגורט מיט גאלד פון אופז, . און זיין לייב אזוי ווי גאלדשטיין, און זיין פנים אזוי ווי דאס אויסזען פון בליץ, און זיינע אויגן אזוי ווי פלאמען פייער, און זיינע ארעמס און זיינע פיס אזוי ווי דער אנבליק פון בלאנקן קופער, און דער קול פון זיינע ווערטער אזוי ווי דער קול פון א מחנה. . און איך, דניאל, אליין האב געזען די זעונג, אבער די מענטשן וואס מיט מיר האבן ניט געזען די זעונג, נאר א גרויסע ציטערניש איז אויף זיי געפאלן, און זיי זיינען אנטלאפן זיך צו באהאלטן. . בין איך געבליבן אליין, און איך האב געזען די דאזיקע גרויסע זעונג, און אין מיר איז ניט געבליבן קיין כוח, ווארום מיין פארב האט זיך אויף מיר שרעקלעך געביטן, און איך האב מער ניט געהאט קיין כוח. . און איך האב געהערט דעם קול פון זיינע ווערטער; און ווי איך האב געהערט דעם קול פון זיינע ווערטער, אזוי בין איך אנטשלאפן געווארן אויף מיין פנים, מיט מיין פנים צו דער ערד. . ערשט א האנט האט מיך אנגערירט, און האט מיך געטרייסלט פאר מיינע קני און מיינע האנטפלעכן. . און ער האט צו מיר געזאגט דניאל, דו באליבטער מאן, פארשטיי די ווערטער וואס איך רעד צו דיר, און שטיי אויף ווו דו ביסט געשטאנען, ווארום איך בין אצונד געשיקט געווארן צו דיר. און ווי ער האט מיט מיר גערעדט דאס דאזיקע ווארט, בין איך אויפגעשטאנען ציטערנדיקערהייט. . און ער האט צו מיר געזאגט זאלסט ניט מורא האבן, דניאל, ווארום פון דעם ערשטן טאג אן וואס דו האסט אפגעגעבן דיין הארץ צו פארשטיין, און זיך צו פייניקן פאר דיין גאט, זיינען דיינע ווערטער געהערט געווארן, און איך בין געקומען פון וועגן דיינע ווערטער. . אבער דער שר פון מלכות פרס האט זיך געשטעלט אקעגן מיר איין און צוואנציק טעג, אבער זע, מיכאל, איינער פון די ערשטע שרים, איז מיר געקומען צו הילף. אזוי בין איך דארטן פארבליבן ביי די מלכים פון פרס. . און איך בין געקומען דיר געבן צו פארשטיין וואס וועט געשען צו דיין פאלק אין סוף פון די טעג; ווארום דאס איז נאך א זעונג אויף א צייט.
. און ווי ער האט גערעדט צו מיר אזוי ווי די דאזיקע ווערטער, אזוי האב איך געקערט מיין פנים צו דער ערד, און בין אנשטומט געווארן. . ערשט אזוי ווי א געשטאלט פון מענטשנקינדער האט מיך אנגערירט אויף די ליפן, און איך האב געעפנט מיין מויל, און איך האב גערעדט און געזאגט צו דעם וואס איז געשטאנען אקעגן מיר מיין האר, פון דער זעונג זיינען ווייען געקומען אויף מיר, און איך האב מער ניט קיין כוח. . און ווי קען דער דאזיקער קנעכט פון מיין האר רעדן מיט דעם דאזיקן האר מיינעם, אז אין מיר האט זיך אצונד ניט אפגעשטעלט קיין כוח, און קיין אטעם איז אין מיר ניט געבליבן? . האט מיך ווידער אנגערירט אזוי ווי דאס אויסזען פון א מענטשן, און ער האט מיך געשטארקט. . און ער האט געזאגט זאלסט ניט מורא האבן, באליבטער מאן! פריד צו דיר! זיי שטארק און זיי שטארק! און ווי ער האט צו מיר גערעדט, אזוי בין איך געשטארקט געווארן, און איך האב געזאגט זאל מיין האר רעדן, ווארום האסט מיך געשטארקט. . האט ער געזאגט ווייסטו וועגן וואס איך בין געקומען צו דיר? און אצונד וועל איך זיך אומקערן מלחמה צו האלטן מיט דעם שר פון פרס; און ווי איך גיי ארויס, אט וועט אנקומען דער שר פון יון. . אבער איך וועל דיר זאגן וואס איז פארצייכנט אין דעם געשריפטס פון אמת. און קיינער האלט ניט מיט מיר אקעגן די דאזיקע, נאר בלויז אייער שר מיכאל.

. אבער איך בין, אין ערשטן יאר פון דריוש פון מדי, אויפגעשטאנען פאר אן אנהאלט און פאר א שטארקייט צו אים.
. און אצונד וועל איך דיר אנזאגן דעם אמת. זע, נאך דריי מלכים וועלן אויפשטיין פון פרס, און דער פירטער וועט פארמאגן גרויסע עשירות מער פון אלע; און ווייל ער וועט שטארק זיין דורך זיין עשירות, וועט ער דערוועקן אלעמען אקעגן מלכות יון. . און א מלך א גיבור וועט אויפשטיין, און וועט געוועלטיקן א גרויסע געוועלטיקייט, און וועט טאן לויט זיין ווילן. . און אז ער וועט אויפשטיין, וועט זיין מלוכה צעבראכן ווערן, און וועט צעטיילט ווערן צו אלע ווינטן פון הימל, אבער ניט צו זיינע נאכקומער, און ניט אזוי ווי זיין געוועלטיקייט וואס ער האט געוועלטיקט; ווארום זיין מלוכה וועט אויסגעווארצלט ווערן, און פאר אנדערע, ניט פאר די דאזיקע.
. און דער מלך פון דרום וועט ווערן שטארק, אבער איינער פון זיינע הארן וועט זיך שטארקן איבער אים, און וועט געוועלטיקן; א גרויסע געוועלטיקייט וועט זיין זיין געוועלטיקייט.
 . און אין סוף פון די יארן וועלן זיי זיך באהעפטן; און די טאכטער פון דעם מלך פון דרום וועט קומען צו דעם מלך פון צפון, כדי צו מאכן אן אויסגלייך, אבער איר ארעם וועט ניט אנהאלטן די מאכט; אויך ער און זיין ארעם וועט ניט באשטיין; און זי, און די וואס האבן זי געבראכט, און דער וואס האט זי געבארן, און דער וואס האט געהאלטן מיט איר, וועלן איבערגעגעבן ווערן, אין יענע צייטן.
. אבער איינער פון די ריטלעך פון אירע ווארצלען וועט אויפשטיין אויף זיין ארט, און ער וועט קומען אויפן חיל, און וועט אריינגיין אין דער פעסטונג פון דעם מלך פון צפון, און ער וועט אויספירן קעגן זיי, און וועט בייקומען. . און אויך זייערע געטער, מיט זייערע געגאסענע געצן, מיט זייערע גלוסטיקע כלים פון זילבער און גאלד, וועט ער ברענגען אין געפאנגענשאפט קיין מצרים; און ער וועט יארן לאנג אוועקשטיין פון דעם מלך פון צפון. . און ער וועט קומען אין דעם קיניגרייך פון דעם מלך פון דרום, אבער ער וועט זיך אומקערן אין זיין לאנד.
. און זיינע זין וועלן זיך אויפרירן, און זיי וועלן איינזאמלען א סך גרויסע חילות, און ער וועט קומען און וועט פלייצנדיק דורכגיין; דערנאך וועט ער ווידערקערן, און מלחמה האלטן ביז צו זיין פעסטונג. . און דער מלך פון דרום וועט ווערן דערביטערט, און ער וועט ארויסגיין, און וועט מלחמה האלטן מיט אים, מיט דעם מלך פון צפון; און יענער וועט אויפשטעלן א גרויסע מחנה, אבער די מחנה וועט איבערגעגעבן ווערן אין זיין האנט. . און ווי ער וועט אוועקנעמען די מחנה, אזוי וועט זיך דערהייבן זיין הארץ, און ער וועט מאכן פאלן צענדליקער טויזנט, אבער ער וועט ניט גובר זיין.
. און דער מלך פון צפון וועט ווידער אויפשטעלן א מחנה גרעסער פון דער ערשטער; און אין סוף פון א צייט יארן וועט ער קומען מיט א גרויסן חיל, און מיט פיל פארמעג. . און אין יענע צייטן וועלן פיל זיך שטעלן אקעגן דעם מלך פון דרום, און די פארשייטע יונגען פון דיין פאלק וועלן זיך דערהייבן אויפצושטעלן די זעונג, אבער זיי וועלן געשטרויכלט ווערן. . און דער מלך פון צפון וועט קומען, און וועט אנשיטן אן ערדוואל, און וועט באצווינגען די שטאט פון פעסטונגען; און די ארעמס פון דרום וועלן ניט קענען באשטיין, און זיין געקליבענע מאנשאפט וועט ניט האבן קיין כוח צו באשטיין. . און דער וואס וועט קומען אויף אים, וועט טאן לויט זיין ווילן, און קיינער וועט ניט באשטיין פאר אים; און ער וועט שטיין אין דעם שיינעם לאנד מיט פארלענדונג אין זיין האנט. . און ער וועט קערן זיין פנים צו קומען אין מאכט איבער זיין גאנצן קיניגרייך, און וועט מאכן מיט אים אן אויסגלייכעניש, און וועט אים געבן א יונגפרוי, כדי עס צו צעשטערן; אבער דאס וועט ניט באשטיין, און עס וועט ניט ווערן זיינס. . און ער וועט קערן זיין פנים צו די אינדזלען, און ער וועט באצווינגען פיל, אבער א פירשט וועט מאכן אויפהערן זיין לעסטערונג; ניין, ער וועט נאך אומקערן זיין לעסטערונג אויף אים אליין. . און ער וועט קערן זיין פנים צו די פעסטונגען פון זיין אייגענעם לאנד, אבער ער וועט געשטרויכלט ווערן און פאלן, און וועט זיך מער ניט געפינען.
. און אויף זיין ארט וועט אויפשטיין איינער וואס וועט מאכן דורכגיין א דריקער דורך דער פראכט פון דעם קיניגרייך; אבער אין א קורצער צייט וועט ער צעבראכן ווערן, און ניט אין צארן, און ניט אין מלחמה.
. און אויף זיין ארט וועט אויפשטיין א נבזה, וואס מע האט ניט ארויפגעטאן אויף אים דעם גלאנץ פון מלוכה; און ער וועט קומען אין מיטן פון שלום, און וועט קריגן די מלוכה מיט גלאטע רייד. . און די ארעמס פון דער פלייצונג וועלן אוועקגעפלייצט ווערן פון פאר אים, און זיי וועלן צעבראכן ווערן, און אויך דער פירשט פון בונד. . און נאך דעם ווי מע וועט זיך פארבינדן מיט אים, וועט ער באגיין א באטרוג; און ער וועט שטייגן און ווערן שטארק מיט ווינציק פאלק. . אין מיטן פון שלום און אין די פעסטע ערטער פון דער מדינה וועט ער קומען, און ער וועט טאן וואס זיינע עלטערן און זיינע עלטערנס עלטערן האבן ניט געטאן; רויב און פאנג און פארמעג וועט ער פאנאנדערשענקען צו זיי; און אקעגן פעסטונגען וועט ער אויסקלערן זיינע תחבולות, אבער נאר ביז א צייט.
. און ער וועט דערוועקן זיין קראפט און זיין מוט אקעגן דעם מלך פון דרום מיט א גרויסן חיל; און דער מלך פון דרום וועט זיך ארויסרירן אין מלחמה מיט זייער א גרויסן און שטארקן חיל; אבער ער וועט ניט באשטיין, ווארום מע וועט אויסקלערן אקעגן אים תחבולות. . און די וואס עסן זיין שפייז, וועלן אים צעברעכן, און זיין חיל וועט מען אוועקפלייצן, און פיל דערשלאגענע וועלן פאלן. . און דאס הארץ פון ביידע מלכים וועט זיין צום בייזן, און ביי איין טיש וועלן זיי רעדן ליגן, אבער עס וועט ניט באגליקן, ווארום א סוף איז נאך פאראן צו דער באשטימטער צייט. . און ער וועט זיך אומקערן אין זיין לאנד מיט א גרויס פארמעג, און זיין הארץ וועט זיין אקעגן דעם הייליקן בונד; און ער וועט אפטאן, און זיך אומקערן אין זיין לאנד.
. אין דער באשטימטער צייט וועט ער ווידער קומען קיין דרום, אבער דאס לעצטע מאל וועט ניט זיין אזוי ווי דאס ערשטע. . ווארום שיפן פון כתאים וועלן קומען אויף אים, און ער וועט איינגעשראקן ווערן, און וועט זיך אומקערן, און ער וועט צערענען אויף דעם הייליקן בונד, און וועט אויספירן; און אז ער וועט זיך אומקערן וועט ער אכטן אויף די וואס פארלאזן דעם הייליקן בונד.
. און ארעמס פון אים וועלן אויפשטיין, און וועלן פארשוועכן די הייליקע פעסטונג, און זיי וועלן אפטאן דעם שטענדיקן קרבן, און וועלן אריינשטעלן די אומווערדיקייט וואס צעגרוילט. . און די וואס פארברעכן קעגן בונד, וועט ער מאכן זינדיק דורך גלאטע רייד; אבער דאס פאלק וואס קען זיין גאט, וועט זיך האלטן פעסט, און וועט אויספירן. . און די פארשטאנדיקע פון פאלק וועלן מאכן פיל צו פארשטיין; אבער זיי וועלן פאלן דורכן שווערד, און דורך פלאם, און דורך געפאנגענשאפט, און דורך רויב, פיל טעג. . און אז זיי וועלן פאלן, וועלן זיי געהאלפן ווערן א קליין הילף; און פיל וועלן זיך באהעפטן צו זיי מיט גלאטע רייד. . און פון די פארשטאנדיקע וועלן פאלן, כדי צו לייטערן צווישן זיי, און צו קלערן, און צו רייניקן, ביז דער צייט פון קץ; ווארום עס וועט נאך דויערן ביז דער באשטימטער צייט.
. און דער מלך וועט טאן לויט זיין ווילן, און ער וועט זיך דערהייבן און זיך גרייסן איבער איטלעכן גאט, און אקעגן דעם גאט פון די געטער וועט ער רעדן פארשייט; און ער וועט באגליקן, ביז דער צארן וועט זיך ענדיקן; ווארום וואס איז נגזר געווארן, מוז געשען. . ער וועט אויך ניט אכטן אויף די געטער פון זיינע עלטערן, און אויף דער גלוסטיקייט פון פרויען, און אויף קיין גאט וועט ער ניט אכטן, נאר איבער אלעמען וועט ער זיך גרייסן. . נאר דעם גאט פון פעסטונגען וועט ער טאן כבוד אויף זיין ארט; יא, א גאט וואס זיינע עלטערן האבן ניט גקענט, וועט ער טאן כבוד מיט גאלד און מיט זילבער, און מיט טייער געשטיין, און מיט גלוסטיקע זאכן. . און ער וועט ארבעטן אויף שטארקע פעסטונגען מיט א פרעמדן גאט, צו די וואס ער וועט אנדערקענען וועט ער מערן כבוד; און ער וועט זיי מאכן געוועלטיקן איבער פילן, און ערד וועט ער זיי צעטיילן צום לוין.
. און אין דער צייט פון קץ, וועט זיך צונויפשטויסן מיט אים דער מלך פון דרום, און דער מלך פון צפון וועט שטורעמען אויף אים מיט רייטוועגן, און מיט רייטער, און מיט פיל שיפן; און ער וועט קומען אין די לענדער, און וועט פלייצנדיק דורכגיין. . און ער וועט קומען אין דעם שיינעם לאנד, און פיל לענדער וועלן פאלן, נאר די דאזיקע וועלן ניצול ווערן פון זיין האנט אדום, און מואב, און דער הויפטטייל פון די קינדער פון עמון. . און ער וועט אויסשטרעקן זיין האנט אויף די לענדער, און דאס לאנד מצרים וועט ניט אנטרונען ווערן. . און ער וועט געוועלטיקן איבער די שאצן פון גאלד און זילבער, און איבער אלע גלוסטיקע זאכן פון מצרים; און די לובים און די כושים וועלן זיין צו זיינע טריט. . אבער הערונגען פון מזרח און פון צפון וועלן אים דערשרעקן; און ער וועט ארויסגיין מיט גרויס גרימצארן צו פארטיליקן און צו פארוויסטן פיל. . און ער וועט אויפשטעלן די געצעלטן פון זיין פאלאץ צווישן די ימען און דעם בארג פון הייליקער שיינקייט. און ער וועט קומען צו זיין סוף, און קיינער וועט אים ניט העלפן.

. און אין יענער צייט וועט אויפשטיין מיכאל, דער גרויסער שר, וואס שטייט פאר די קינדער פון דיין פאלק, און עס וועט זיין א צייט פון נויט וואס איז ניט געווען פון זינט עס איז דא אן אומה ביז יענער צייט. און אין יענער צייט וועט דיין פאלק ניצול ווערן, איטלעכער וואס איז פארשריבן אין דעם בוך. . און פיל פון די וואס שלאפן אין דעם שטויב פון דער ערד, וועלן זיך אויפכאפן, טייל צו אייביקן לעבן, און טייל צו שאנדן, צו אייביקן עקל. . און די פארשטאנדיקע וועלן גלאנצן אזוי ווי דער גלאנץ פון הימל, און די וואס האבן געבראכט פיל צו גערעכטיקייט, אזוי ווי די שטערן אויף אייביק און שטענדיק.
. און דו, דניאל, באהאלט די ווערטער, און פארחתמע דאס בוך ביז דער צייט פון קץ; פיל וועלן ארומוואנדערן הין און הער, און די קענשאפט וועט זיך מערן.
. און איך, דניאל, האב געזען, ערשט צוויי אנדערע זיינען געשטאנען, איינער ביים ברעג טייך פון דער זייט, און איינער ביים ברעג טייך פון יענער זייט. . און איינער האט געזאגט צו דעם מאן אנגעקליידט אין ליינען, וואס איז געווען איבער די וואסערן פון טייך ווי לאנג ביז דעם ווונדערלעכן קץ? . און איך האב געהערט דעם מאן אנגעקליידט אין ליינען, וואס איבער די וואסערן פון טייך, ווי ער האט אויפגעהויבן זיין רעכטע האנט און זיין לינקע צום הימל, און האט געשווארן ביי דעם וואס לעבט אייביק, אז דאס איז ביז א צייט, צייטן, און א האלב; און ווען מע ענדיקט צעפיצלען די מאכט פון דעם הייליקן פאלק, וועט זיך ענדיקן דאס אלץ.
. און איך האב געהערט, אבער איך האב ניט פארשטאנען; האב איך געזאגט מיין האר, וואס וועט זיין דער סוף דערפון? . האט ער געזאגט גיי, דניאל, ווארום באהאלטן און פארחתמעט זיינען די ווערטער ביז דער צייט פון קץ. . פיל וועלן געקלערט און גערייניקט און געלייטערט ווערן, אבער די שלעכטע וועלן טאן שלעכטס, און אלע שלעכטע וועלן ניט פארשטיין; אבער די פארשטאנדיקע וועלן פארשטיין. . און פון דער צייט וואס דער שטענדיקער קרבן וועט אפגעטאן ווערן, און מע וועט אויפשטעלן די אומווערדיקייט וואס צעגרוילט, וועט זיין טויזנט צוויי הונדערט און ניינציק טעג. . ווויל צו דעם וואס הארט און וועט דערגרייכן ביז טויזנט דריי הונדערט און פינף און דרייסיק טעג. . און דו גיי, ביז צום קץ; און וועסט קומען צו דיין רו, און וועסט אויפשטיין צו דיין גורל אין סוף פון די טעג.

תרגום יידיש פון יהואש
 עזרא

. און אין ערשטן יאר פון כורש דעם מלך פון פרס, אז עס איז אויסגעפירט געווארן דאס ווארט פון גאט דורך ירמיהס מויל, האט גאט דערוועקט דעם גייסט פון כורש דעם מלך פון פרס, און ער האט ארויסגעלאזט אן אויסרוף אין זיין גאנצן קיניגרייך, און אויך דורך א געשריפטס, אזוי צו זאגן . אזוי האט געזאגט כורש דער מלך פון פרס אלע קיניגרייכן פון דער ערד האט מיר געגעבן יהוה דער גאט פון די הימלען; און ער האט מיר באפוילן אים צו בויען א הויז אין ירושלים וואס אין יהודה. . ווער עס איז דא צווישן אייך פון זיין גאנצן פאלק, זאל זיין גאט זיין מיט אים, און זאל ער ארויפגיין קיין ירושלים וואס אין יהודה, און בויען דאס הויז פון יהוה דעם גאט פון ישראל, דאס איז דער גאט וואס אין ירושלים. . און איטלעכער וואס איז געבליבן, פון איטלעכן ארט וואס ער וווינט דארטן, זאלן די מענטשן פון זיין ארט אים העלפן מיט זילבער און מיט גאלד, און מיט גוטס, און מיט בהמות, אין איינעם מיט א נדבה פאר גאטס הויז וואס אין ירושלים.
. זיינען אויפגעשטאנען די הויפטן פון די פאטערהייזער פון יהודה און בנימין, און די כהנים און די לויים, איטלעכער וואס גאט האט דערוועקט זיין גייסט ארויפצוגיין בויען דאס הויז פון גאט וואס אין ירושלים. . און אלע זייערע ארומיקע האבן געשטארקט זייערע הענט מיט זילבערנע כלים, מיט גאלד, מיט גוטס, און מיט בהמות, און מיט טייערע זאכן, אחוץ אלע וואס זיי האבן מנדב געווען.
. און דער מלך כורש האט ארויסגענומען די כלים פון גאטס הויז וואס נבוכדנצר האט ארויסגעפירט פון ירושלים, און זיי אריינגעשטעלט אין הויז פון זיינע געטער; . זיי האט ארויסגענומען כורש דער מלך פון פרס דורך דער האנט פון מתרדת דעם שאצמיינסטער, און ער האט זיי אויסגעציילט צו ששבצר דעם פירשט פון יהודה. . און דאס איז געווען זייער צאל גילדערנע בעקנס דרייסיק, זילבערנע בעקסן טויזנט, חלפים ניין און צוואנציק; . גילדערנע בעכערס דרייסיק, זילבערנע בעכערס פון צווייטן מין פיר הונדערט און צען; אנדערע כלים טויזנט. . אלע כלים פון גאלד און פון זילבער זיינען געווען פינף טויזנט און פיר הונדערט. אלע האט ששבצר ארויפגעבראכט, ווען די פארטריבענע זיינען ארויפגעבראכט געווארן פון בבל קיין ירושלים.

. און דאס זיינען די קינדער פון דער יידישער מדינה וואס זיינען ארויפגעגאנגען פון די גלות־געפאנגענע, וואס נבוכדנצר דער מלך פון בבל האט פארטריבן קיין בבל, און זיי האבן זיך אומגעקערט קיין ירושלים און יהודה, איטלעכער צו זיין שטאט; . די וואס זיינען געקומען מיט זרובבלן, ישוען, נחמיהן, שריהן, רעליהן, מרדכין, בלשנען, מספרן, בגוין, רחומען, בענהן.
די צאל פון די מענער פון פאלק ישראל
. די קינדער פון פרעוש, צוויי טויזנט הונדערט און צוויי און זיבעציק.
. די קינדער פון שפטיה, דריי הונדערט צוויי און זיבעציק.
. די קינדער פון ארך, זיבן הונדערט פינף און זיבעציק.
. די קינדער פון פחת־מואב, פון די קינדער פון ישוע און יואב, צוויי טויזנט אכט הונדערט און צוועלף.
. די קינדער פון עילם, טויזנט צוויי הונדערט פיר און פופציק.
. די קינדער פון זתוא, ניין הונדערט און פינף און פערציק.
. די קינדער פון זכי, זיבן הונדערט און זעכציק.
. די קינדער פון בני, זעקס הונדערט צוויי און פערציק.
. די קינדער פון בבי, זעקס הונדערט דריי און צוואנציק.
. די קינדער פון עזגר, טויזנט צוויי הונדערט צוויי און צוואנציק.
. די קינדער פון אדוניקם, זעקס הונדערט זעקס און זעכציק.
. די קינדער פון בגוי, צוויי טויזנט זעקס און פופציק.
. די קינדער פון עדין, פיר הונדערט פיר און פופציק.
. די קינדער פון אטר, פון יחזקיהן, אכט און ניינציק.
. די קינדער פון בצי, דריי הונדערט דריי און צוואנציק.
. די קינדער פון יורה, הונדערט און צוועלף.
. די קינדער פון חשום, צוויי הונדערט דריי און צוואנציק.
. די קינדער פון גבר, פינף און ניינציק.
. די קינדער פון בית־לחם, הונדערט דריי און צוואנציק.
. די מענטשן פון נטופה, זעקס און פופציק.
. די מענטשן פון ענתות, הונדערט אכט און צוואנציק.
. די קינדער פון עזמות, צוויי און פערציק.
. די קינדער פון קרית־ערים, כפירה, און בארות, זיבן הונדערט און דריי און פערציק.
. די קינדער פון רמה און גבע, זעקס הונדערט איין און צוואנציק.
. די מענטשן פון מכמס, הונדערט צוויי און צוואנציק.
. די מענטשן פון בית־אל און עי, צוויי הונדערט דריי און צוואנציק.
. די קינדער פון נבו, צוויי און פופציק.
. די קינדער פון מגביש, הונדערט זעקס און פופציק.
. די קינדער פון דער אנדער עילם, טויזנט צוויי הונדערט פיר און פופציק.
. די קינדער פון חרם, דריי הונדערט און צוואנציק.
. די קינדער פון לוד, חדיד, און אונו, זיבן הונדערט פינף און צוואנציק.
. די קינדער פון יריחו, דריי הונדערט פינף און פערציק.
. די קינדער פון סנאה, דריי טויזנט און זעקס הונדערט און דרייסיק.

. די כהנים
די קינדער פון ידעיה, פון דעם הויז פון ישוע, ניין הונדערט דריי און זיבעציק.
. די קינדער פון אמר, טויזנט צוויי און פופציק.
. די קינדער פון פשחור, טויזנט צוויי הונדערט זיבן און פערציק.
. די קינדער פון חרם, טויזנט און זיבעצן.
. די לויים
די קינדער פון ישוע און קדמיאל, פון די קינדער פון הודויה, פיר און זיבעציק.

. די זינגערס
די קינדער פון אסף, הונדערט אכט און צוואנציק.
. די קינדער פון די טויערלייט
די קינדער פון שלום, די קינדער פון אטר, די קינדער פון טלמון, די קינדער פון עקוב, די קינדער פון חטיטא, די קינדער פון שובי; אין גאנצן הונדערט ניין און דרייסיק.
. די נתינים
די קינדער פון ציחא, די קינדער פון חשופא, די קינדער פון טבעות; . די קינדער פון קרוס, די קינדער פון סיעהא, די קינדער פון פדון; . די קינדער פון לבנה, די קינדער פון חגבה, די קינדער פון עקוב; . די קינדער פון חגב, די קינדער פון שלמי, די קינדער פון חנן; . די קינדער פון גדל, די קינדער פון גחר, די קינדער פון ראיה. . די קינדער פון רצין, די קינדער פון נקודא, די קינדער פון גזם; . די קינדער פון עוזא, די קינדער פון פסח, די קינדר פון בסי; . די קינדער פון אסנה, די קינדער פון מעונים, די קינדער פון נפוסים; . די קינדער פון בקבוק, די קינדער פון חקופא, די קינדער פון חרחור; . די קינדער פון בצלות, די קינדער פון מחידא, די קינדער פון חרשא; . די קינדער פון ברקוס, די קינדער פון סיסרא, די קינדער פון תמח; . די קינדער פון נציח, די קינדער פון חטיפא.
. די קינדער פון שלמהס קנעכט
די קינדער פון סוטי, די קינדער פון הסופרת, די קינדער פון פרודא; . די קינדער פון יעלה, די קינדער פון דרקון, די קינדער פון גדל; . די קינדער פון שפטיה, די קינדער פון חטיל, די קינדער פון פוכרת־הצביים, די קינדער פון אמי.
. אלע נתינים און די קינדער פון שלמהס קנעכט דריי הונדערט צוויי און ניינציק.
. און דאס זיינען די וואס זיינען ארויפגעגאנגען פון תל־מלח, תל־חרשא, כרוב, אדן, אמר, און האבן ניט געקענט זאגן זייער פאטערהויז און זייער אפשטאם, אויב זיי זיינען פון ישראל
. די קינדער פון דליה, די קינדער פון טוביה, די קינדער פון נקודא – זעקס הונדערט צוויי און פופציק. און פון די קינדער פון די כהנים די קינדער פון חביה, די קינדער פון הקוץ, די קינדער פון ברזלין וואס האט גענומען א ווייב פון די טעכטער פון ברזלי פון גלעד, און איז גערופן געווארן אויף זייער נאמען.
. די דאזיקע האבן געזוכט זייערע יחוס־בריוו, און זיי זיינען ניט געפונען געווארן, און זיי זיינען געהאלטן געווארן פאר אומווערדיק צו דער כהונה. . און דער תרשתא האט זיי פארזאגט, אז זיי זאלן ניט עסן פון דעם גאר הייליקן, ביז עס וועט אויפשטיין א כהן מיט אורים־ותומים.
. די גאנצע עדה אין איינעם איז געווען צוויי און פערציק טויזנט דריי הונדערט און זעכציק; . אחוץ זייערע קנעכט און זייערע דינסטן; די דאזיקע זיינען געווען זיבן טויזנט דריי הונדערט זיבן און דרייסיק. און זיי האבן געהאט זינגערס און זינגערינס צוויי הונדערט. . זייערע פערד זיינען געווען זיבן הונדערט זעקס און דרייסיק; זייערע מוילאייזלען, צוויי הונדערט פינף און פערציק; . זייערע קעמלען, פיר הונדערט פינף און דרייסיק; אייזלען, זעקס טויזנט זיבן הונדערט און צוואנציק.
. און טייל פון די הויפטן פון די פאטערהייזער, אז זיי זיינען געקומען אין גאטס הויז אין ירושלים, האבן מנדב געווען פאר גאטס הויז, כדי אים אויפצושטעלן אויף זיין ארט. . זיי האבן געגעבן לויט זייערע כוחות פאר דעם שאץ פון דער ארבעט, גאלד איין און זעכציק טויזנט דרכמונים, און זילבער פינף טויזנט מנה, און העמדלעך פאר די כהנים, הונדערט.
. און די כהנים און די לויים, און טייל פון דעם פאלק, און די זינגערס, און די טויערלייט, און די נתינים, האבן זיך באזעצט אין זייערע שטעט, און גאנץ ישראל אין זייערע שטעט.

. און אז דער זיבעטער חודש איז געקומען, און די קינדער פון ישראל זיינען געווען אין די שטעט, האט זיך דאס פאלק איינגעזאמלט ווי איין מאן קיין ירושלים. . און ישוע דער זון פון יוצדקן, און זיינע ברידער די כהנים, און זרובבל דער זון פון שאלתיאלן, און זיינע ברידער, זיינען אויפגעשטאנען, און זיי האבן אויפגעבויט דעם מזבח פון גאט פון ישראל, כדי אויפצוברענגען אויף אים בראנדאפפער, אזוי ווי עס שטייט געשריבן אין דער תורה פון משה דעם געטלעכן מאן. . און זיי האבן אויפגעשטעלט דעם מזבח אויף זיינע געשטעלן; ווארום אויף זיי איז געווען די אימה פאר די פעלקער פון די לענדער. און זיי האבן אויפגעבראכט אויף אים בראנדאפפער צו גאט, בראנדאפפער אין דער פרי און אין אוונט. . און זיי האבן געמאכט דעם יום־טוב פון סוכות, אזוי ווי עס שטייט געשריבן, און די טאגטעגלעכע בראנדאפפער לויט דער צאל, ווי דער דין איז פאר איטלעכן טאג . און דערנאך דאס שטענדיקע בראנדאפפער, און [די קרבנות] פון ראש־חודש, און פון אלע געהייליקטע יום־טובים פון גאט, און פון איטלעכן וואס האט מנדב געווען א נדבה צו גאט. . פון ערשטן טאג אין זיבעטן חודש האבן זיי אנגעהויבן אויפברענגען בראנדאפפער, הגם דער גרונטפעסט פון דעם טעמפל איז נאך ניט געווען געלייגט.
. און זיי האבן געגעבן געלט צו די שטיינהעקער, און צו די האלצמיינסטער, און שפייז און געטראנק, און אייל, צו די צידונים, און צו די צורים, אז זיי זאלן ברענגען צעדערהאלץ פון לבנון ביז דעם ים פון יפוא, לויט דער דערלויבעניש פון כורש דעם מלך פון פרס צו זיי. . און אין צווייטן יאר נאך זייער קומען צום הויז פון גאט קיין ירושלים, אין צווייטן חודש, האבן גענומען זרובבל דער זון פון שאלתיאלן, און ישוע דער זון פון יוצדקן, און זייערע איבעריקע ברידער די כהנים און די לויים, און אלע וואס זיינען געקומען פון דער געפאנגענשאפט קיין ירושלים, און זיי האבן געשטעלט די לויים פון צוואנציק יאר אלט און העכער, אנצופירן די ארבעט פון גאטס הויז. . און ישוע, זיינע זין, און זיינע ברידער, און קדמיאל מיט זיינע זין, די קינדער פון יהודה, זיינען געשטאנען אין איינעם אויפצופאסן איבער די בעל־מלאכהס אין הויז פון גאט; [אויך] די קינדער פון חנדד, זייערע זין, און זייערע ברידער, די לויים.
. און אז די בוימיינסטער האבן געלייגט דעם גרונטפעסט פון גאטס טעמפל, האט מען געשטעלט די כהנים, אנגעקליידטע, מיט טרומייטן, און די לויים, די קינדער פון אסף, מיט צימבלען, צו לויבן גאט לויט דעם איינשטעל פון דוד דעם מלך פון ישראל. . און זיי האבן געזונגען לויב און דאנק צו גאט ״ווארום ער איז גוט, ווארום אייביק איז זיין חסד אויף ישראל״. . און דאס גאנצע פאלק האט געשאלט א גרויסע שאלונג אין לויב צו גאט פאר וואס דער גרונטפעסט פון גאטס הויז איז געלייגט געווארן. און פיל פון די כהנים און די לויים און די הויפטלייט פון די פאטערהייזער, די זקנים וואס האבן געזען דאס ערשטע הויז, האבן געוויינט אויף א הויכן קול ווען מע האט געלייגט דעם גרונטפעסט פון דעם דאזיקן הויז פאר זייערע אויגן; און פיל האבן געשאלט פאר שמחה אויף א הויכן קול. . און דאס פאלק האט ניט געקענט דערקענען צווישן דעם קול פון שאלונג פאר שמחה, און דעם קול פון דעם פאלקס געוויין; ווארום דאס פאלק האט געשאלט א גרויסע שאלונג, און דער קול האט זיך געהערט ביז אין דער ווייטן.

. און די פיינט פון יהודה און בנימין האבן געהערט אז די קינדער פון גלות בויען א טעמפל צו יהוה דעם גאט פון ישראל. . און זיי האבן גענענט צו זרובבלן, און צו די הויפטלייט פון די פאטערהייזער, און האבן צו זיי געזאגט לאמיר בויען מיט אייך, ווארום מיר זוכן אייער גאט אזוי ווי איר, און צו אים שלאכטן מיר פון די טעג פון אסר־חדון דעם מלך פון אשור, וואס האט אונדז ארויפגעבראכט אהער. . האט צו זיי געזאגט זרובבל, און ישוע, און די איבעריקע הויפטלייט פון די פאטערהייזער פון ישראל איר קערט זיך מיט אונדז ניט אן, צו בויען א הויז צו אונדזער גאט; נייערט מיר אליין וועלן בויען צו יהוה דעם גאט פון ישראל, אזוי ווי כורש דער מלך פון פרס האט אונדז געהייסן.
. און דאס פאלק פון לאנד האט אפגעשלאפט די הענט פון דעם פאלק פון יהודה, און זיי אפגעשראקן פון בויען. . און זיי האבן אנגעדונגען אויף זיי יועצים, צו פארשטערן זייער כוונה, אלע טעג פון כורש דעם מלך פון פרס, און ביז דער מלוכה פון דריוש דעם מלך פון פרס. . און אין דער מלוכה פון אחשורושן, אין אנהייב פון זיין מלוכה, האבן זיי געשריבן אן אנקלאג אויף די באוווינער פון יהודה און ירושלים.
. און אין די טעג פון ארתחששתא, האט בשלם, מתרדת, טבאל, און זיינע איבעריקע חברים, געשריבן צו ארתחששתא דעם מלך פון פרס; און דאס געשריפטס פון דעם בריוו איז געווען אין אראמישן כתב און ארמאישן לשון. . רחום דער באפעלגעבער און שמשי דער שרייבער האבן געשריבן א בריוו אויף ירושלים צו ארתחששטא דעם מלך אזוי – . דענצמאל [האט געשריבן] רחום דער באפעלגעבער, און שמשי דער שרייבער, און זייערע איבעריקע חברים, דינאער, און אפרסתכאער, טרפלאער, אפרסאער, ארכואער, בבלער, שושנכאער, דהיאער, עילמער, . און די איבעריקע אומות וואס דער גרויסער און גערימטער אסנפר האט אריבערגעבראכט, און זיי באזעצט אין דער שטאט שומרון, און די איבעריקע פון יענער זייט טייך און אצונד – . דאס איז דער נוסח פון דעם בריוו וואס זיי האבן געשיקט צו אים – צו ארתחששטא דעם מלך, דיינע קנעכט די מענטשן פון יענער זייט טייך און אצונד . זאל דעם מלך באוווסט זיין, אז די יידן וואס זיינען ארויפגעגאנגען פון דיר, זיינען געקומען צו אונדז קיין ירושלים; זיי בויען די ווידערשפעניקע און בייזע שטאט, און זיי פארענדיקן מויערן, און גראבן גרונטפעסטן. . אצונד זאל דעם מלך באוווסט זיין, אז אויב די דאזיקע שטאט וועט אויפגעבויט ווערן, און די מויערן וועלן פארענדיקט ווערן, וועלן זיי קיין אפצאל, מכס, און וועגגעלט ניט צאלן, און דאס וועט ברענגען הזק דער קיניגלעכער הכנסה. . אצונד, אזוי ווי מיר עסן דאס זאלץ פון דעם פאלאץ, און עס איז ניט רעכט פאר אונדז צוצוזען דעם אומכבוד פון מלך, דערפאר שיקן מיר און זיינען מודיע דעם מלך, . כדי מע זאל נאכזוכן אין דעם ספר־הזכרונות פון דיינע עלטערן; און וועסט געפינען אין דעם ספר- הזכרונות, און וויסן, אז די דאזיקע שטאט איז א ווידערשפעניקע שטאט, און ברענגט הזק די מלכים און די מדינות, און מע האט געמאכט בונטן אין איר פון אייביקע טעג אן; איבער דעם איז די דאזיקע שטאט חרב געווארן. . מיר זיינען מודיע דעם מלך, אז אויב די דאזיקע שטאט וועט אויפגעבויט ווערן, און די מויערן וועלן פארענדיקט ווערן, וועסטו דורך דעם מער ניט האבן קיין חלק אויף יענער זייט טייך.
. האט דער מלך געשיקט אן ענטפער צו רחום דעם באפעלגעבער, און שמשי דעם שרייבער, און זייערע איבעריקע חברים וואס זיינען געזעסן אין שומרון, און די איבעריקע פון יענער זייט טייך פריד! און אצונד, . דער בריוו וואס איר האט אונדז געשיקט, איז באשיידלעך געלייענט געווארן פאר מיר. . און פון מיר איז געגעבן געווארן א באפעל, און מע האט נאכגעזוכט און געפונען, אז די דאזיקע שטאט האט פון אייביקע טעג זיך דערהויבן אקעגן מלכים, און אז אין איר זיינען געמאכט געווארן ווידערשפעניקונגען און בונטן; . און איבער ירושלים זיינען געווען מאכטיקע מלכים, און זי האבן געוועלטיקט איבער גאנץ יענער זייט טייך; און אפצאל, מכס, און וועגגעלט איז זיי געצאלט געווארן. . אצונד גיט א באפעל צו ווערן די דאזיקע לייט, און די דאזיקע שטאט זאל ניט געבויט ווערן ביז פון מיר וועט געגעבן ווערן א באפעל. . און זייט אפגעהיט ניט צו מאכן קיין טעות וועגן דעם, כדי דער הזק זאל ניט וואקסן צום שאדן פון די מלכים.
. דענצמאל ווי דער אינהאלט פון דעם מלך ארתחששתאס בריוו איז פארגעלייענט געווארן פאר רחומען, און שמשי דעם שרייבער, און זייערע חברים, אזוי זיינען זיי אוועק אויף גיך קיין ירושלים צו די יידן, און האבן זיי געווערט מיט מאכט און געוואלט. . דענצמאל האט אויפגעהערט די ארבעט פון גאטס הויז וואס אין ירושלים, און זי איז געווען אפגעשטעלט ביז דעם צווייטן יאר פון דער מלוכה פון דריוש דעם מלך פון פרס.

. און די נביאים, חגי דער נביא, און זכריה דער זון פון עדואן, האבן נביאות געזאגט צו די יידן וואס אין יהודה און אין ירושלים – אין נאמען פון גאט פון ישראל צו זיי. . דענצמאל זיינען אויפגעשטאנען זרובבל דער זון פון שאלתיאלן, און ישוע דער זון פון יוצדקן, און האבן אנגעהויבן בויען דאס הויז פון גאט וואס אין ירושלים, און מיט זיי זיינען געווען די נביאים פון גאט וואס האבן זיי געהאלפן. . אין דער אייגענער צייט איז צו זיי געקומען תתני דער פירשט פון יענער זייט טייך, און שתר־בוזני, און זייערע חברים, און זיי האבן צו זיי אזוי געזאגט ווער האט אייך געגעבן א דערלויבעניש צו בויען דאס דאזיקע הויז, און צו פארענדיקן די דאזיקע מויער? . ״דענצמאל האבן מיר צו זיי אזוי געזאגט – [האבן זיי געשריבן] – וואס זיינען די נעמען פון די מענטשן וואס בויען דעם דאזיקן בנין?״ . אבער דאס אויג פון זייער גאט איז געווען אויף די עלטסטע פון די יידן, און זיי האבן זיי ניט געווערט, ביז די זאך וועט קומען פאר דריושן, און מע וועט דענצמאל ברענגען א תשובה וועגן דעם.
. דער נוסח פון דעם בריוו וואס תתני דער פירשט פון יענער זייט טייך, און שתר־בוזני, און זיינע חברים, די אפרסכאער וואס פון יענער זייט טייך, האבן געשיקט צום מלך דריוש; . זיי האבן צו אים געשיקט א בריוו, און אזוי איז געווען געשריבן אין אים צום מלך דריוש גארע פריד! . זאל דעם מלך באוווסט זיין, אז מיר זיינען געגאנגען צו דער מדינה יהודה, צום הויז פון גרויסן גאט, און עס ווערט געבויט פון שווערע שטיינער, און האלץ ווערט אריינגעטאן אין די ווענט, און די דאזיקע ארבעט ווערט געטאן פלייסיק, און זי באגליקט אין זייער האנט. . האבן מיר דענצמאל געפרעגט די דאזיקע עלטסטע; מיר האבן צו זיי אזוי געזאגט ווער האט אייך געגעבן א דערלויבעניש צו בויען דאס דאזיקע הויז, און צו פארענדיקן די דאזיקע מויער? . און אויך זייערע נעמען האבן מיר געפרעגט ביי זיי, כדי דיך צו לאזן וויסן, אז מיר וועלן אויפשרייבן די נעמען פון די מענטשן וואס זיינען זייערע אנפירער. . און אזוי האבן זיי אונדז געגעבן אן ענטפער, אזוי צו זאגן מיר זיינען די קנעכט פון דעם גאט פון הימל און ערד, און מיר בויען אפ דאס הויז וואס איז מיט פיל יארן פאר דעם שוין געווען געבויט; און א גרויסער מלך פון ישראל האט עס געבויט און פארענדיקט. . אבער ווייל אונדזערע עלטערן האבן דערצערנט דעם גאט פון הימל, האט ער זיי געגעבן אין דער האנט פון נבוכדנצר דעם כשדי, דעם מלך פון בבל; און ער האט צעשטערט דאס דאזיקע הויז, און האט פארטריבן דאס פאלק קיין בבל. . אבער אין ערשטן יאר פון כורש דעם מלך פון בבל, האט דער מלך כורש געגעבן א באפעל צו בויען דאס דאזיקע הויז פון גאט. . און אויך די גילדערנע און זילבערנע כלים פון גאטס הויז וואס נבוכדנצר האט אוועקגענומען פון דעם טעמפל וואס אין ירושלים, און זיי אוועקגעפירט אין דעם טעמפל פון בבל, זיי האט דער מלך כורש ארויסגענומען פון דעם טעמפל וואס אין בבל, און זיי זיינען איבערגעגעבן געווארן צו איינעם מיטן נאמען ששבצר, וואס ער האט אים געמאכט פארן פירשט. . און ער האט צו אים געזאגט נעם די דאזיקע כלים; גיי לייג זיי אוועק אין דעם טעמפל וואס אין ירושלים, און זאל דאס הויז פון גאט געבויט ווערן אויף זיין ארט. . דענצמאל איז דער דאזיקער ששבצר געקומען; ער האט געלייגט די גרונטפעסטן פון גאטס הויז וואס אין ירושלים, און פון דענצמאל אן און ביז אצונד ווערט עס געבויט, און איז נאך ניט פארטיק. . און אצונד, אויב דעם מלך איז וווילגעפעלן, זאל נאכגעזוכט ווערן דארטן אין דער שאצקאמער פון דעם מלך וואס אין בבל, אויב דאס איז אזוי, אז פון מלך כורש איז געגעבן געווארן א באפעל צו בויען דאס דאזיקע הויז פון גאט אין ירושלים; און זאל ער אונדז שיקן דעם ווילן פון דעם מלך וועגן דעם.

. דענצמאל האט דער מלך דריוש געגעבן א באפעל, און מע האט נאכגעזוכט אין דער ביכערקאמער וואס מע לייגט דארטן אוועק די שאצן אין בבל. . און עס איז געפונען געווארן אין אחמתא, אין דער הויפטשטאט וואס אין דער מדינה מדי, א מגילה, און אזוי איז געווען געשריבן אין איר צום געדענקען . אין ערשטן יאר פון מלך כורש, האט דער מלך כורש געגעבן א באפעל וועגן דעם הויז פון גאט אין ירושלים – זאל דאס הויז געבויט ווערן פאר אן ארט ווו מע שלאכט שלאכטאפפער, און זיינע גרונטפעסטן זאלן געלייגט ווערן שטארק; זיין הייך זאל זיין זעכציק איילן, זיין ברייט זעכציק איילן; . מיט דריי שיכטן פון שווערע שטיינער, און א שיכט פון נייעם האלץ; און די הוצאות זאלן געגעבן ווערן פון מלכס הויז. . און אויך די גילדערנע און זילבערנע כלים פון גאטס הויז וואס נבוכדנצר האט ארויסגענומען פון דעם טעמפל וואס אין ירושלים, און אוועקגעפירט קיין בבל, זאל מען אומקערן, און דאס זאל צוריקגיין צו דעם טעמפל וואס אין ירושלים אויף זיין ארט, און זאלסט עס אוועקלייגן אין הויז פון גאט.
. ״אצונד, תתני דער פירשט פון יענער זייט טייך, שתר־בוזני, און אייערע חברים די אפרסכאער וואס אויף יענער זייט טייך, האלט זיך ווייט פון דארטן. . לאזט צו רו די ארבעט פון דעם דאזיקן הויז פון גאט; זאלן דער פירשט פון די יידן, און די עלטסטע פון די יידן בויען דאס דאזיקע הויז פון גאט אויף זיין ארט. . און פון מיר ווערט געגעבן א באפעל וועגן וואס איר זאלט טאן פאר די דאזיקע עלטסטע פון די יידן, כדי צו בויען דאס דאזיקע הויז פון גאט אז פון דעם מלכס אייגנטום, פון דעם אפצאל אויף יענער זייט טייך, זאלן אויף גיך געגעבן ווערן די הוצאות צו די דאזיקע מענטשן, כדי ניט צו שטערן. . און וואס זיי האבן נייטיק, סיי יונגע אקסן, סיי ווידערס און שעפסן, אויף אויפצוברענגען צום גאט פון הימל, ווייץ, זאלץ, וויין און אייל, לויט דעם פארלאנג פון די כהנים וואס אין ירושלים, זאל זיי געגעבן ווערן טאג אין טאג ניט פארפעלט; . כדי זיי זאלן מקריב זיין געשמאקע ריחות צום גאט פון הימל, און בעטן פאר דעם לעבן פון מלך און זיינע קינדער. . און פון מיר ווערט געגעבן א באפעל, אז יעטוועדער איינער וואס וועט ענדערן דאס דאזיקע ווארט, זאל א באלקן ארויסגעריסן ווערן פון זיין הויז, און ער זאל צוגעשלאגן ווערן דערויף אין דער הייך; און זיין הויז זאל געמאכט ווערן פאר א מיסטהויפן דערפאר. . און דער גאט וואס האט געמאכט רוען זיין נאמען דארטן, זאל אומווארפן יעטוועדער מלך און פאלק וואס וועט אויסשטרעקן זיין האנט דאס צו ענדערן, כדי צו צעשטערן דאס דאזיקע הויז פון גאט וואס אין ירושלים. איך דריוש האב געגעבן דעם באפעל; זאל ער געטאן ווערן אויף גיך. ״
. דענצמאל, ווייל דער מלך דריוש האט געשיקט, האבן תתני דער פירשט פון יענער זייט טייך, שתר־בוזני, און זיינע חברים, אויף גיך אזוי געטאן. . און די עלטסטע פון די יידן האבן געבויט און האבן באגליקט, לויט דער נבואה פון חגי דעם נביא, און זכריה דעם זון פון עדואן. און זיי האבן געבויט און פארענדיקט לויט דעם באפעל פון דעם גאט פון ישראל, און לויט דעם באפעל פון כורשן, און דריושן, און ארתחששתא דעם מלך פון פרס. . און מע האט פארענדיקט דאס דאזיקע הויז ביזן דריטן טאג פון חודש אדר, וואס איז געווען אין זעקסטן יאר פון מלך דריושעס מלוכה.
. און די קינדער פון ישראל, די כהנים און די לויים, און די איבעריקע קינדער פון גלות, האבן געמאכט די באנייאונג פון דעם דאזיקן הויז פון גאט מיט שמחה. . און זיי האבן מקריב געווען צו דער באנייאונג פון דעם דאזיקן הויז פון גאט הונדערט אקסן, צוויי הונדערט ווידערס, פיר הונדערט שעפסן, און צוועלף ציגנבעק פאר זינדאפפער פאר גאנץ ישראל, לויט דער צאל פון די שבטים פון ישראל. . און זיי האבן געשטעלט די כהנים לויט זייערע איינטיילונגען, און די לויים לויט זייערע אפטיילונגען, אויף דעם דינסט פון גאט וואס אין ירושלים, אזוי ווי עס שטייט געשריבן אין דעם בוך פון משהן.
. און די קינדער פון גלות האבן געמאכט דעם קרבן־פסח אין פערצנטן טאג פון ערשטן חודש. . ווארום די כהנים און די לויים האבן זיך אין איינעם גערייניקט; זיי זיינען אלע געווען ריין. און זיי האבן געשאכטן דעם קרבן־פסח פאר אלע קינדער פון גלות, און פאר זייערע ברידער די כהנים, און פאר זיך אליין. . און עס האבן געגעסן די קינדער פון ישראל וואס האבן זיך אומגעקערט פון גלות, און איטלעכער וואס האט זיך אפגעשיידט צו זיי פון דער אומרייניקייט פון די פעלקער פון לאנד, כדי צו זוכן יהוה דעם גאט פון ישראל. . און זיי האבן געמאכט דעם יום־טוב פון מצות זיבן טעג מיט פרייד, ווארום גאט האט זיי דערפרייט, און האט צוגעקערט צו זיי דאס הארץ פון דעם מלך פון אשור, צו שטארקן זייערע הענט אין דער ארבעט פון דעם הויז פון גאט, דעם גאט פון ישראל.

. און נאך די דאזיקע געשעענישן, אין דער מלוכה פון ארתחשסטא דעם מלך פון פרס, איז עזרא דער זון פון שריה, דעם זון פון עזריה, דעם זון פון חלקיה, . דעם זון פון שלום, דעם זון פון צדוק, דעם זון פון אחיטוב, . דעם זון פון אמריה, דעם זון פון עזריה, דעם זון פון מריות, . דעם זון פון זרחיה, דעם זון פון עוזי, דעם זון פון בוקי, . דעם זון פון אבישוע, דעם זון פון פינחס, דעם זון פון אלעזר, דעם זון פון אהרן דעם כהן־גדול – . איז דער דאזיקער עזרא ארויפגעגאנגען קיין בבל; און ער איז געווען א שרייבער, באהאוונט אין תורת־משה וואס יהוה דער גאט פון ישראל האט געגעבן. און דער מלך האט אים געגעבן זיין איטלעכע בקשה, לויט דער האנט פון יהוה זיין גאט אויף אים. . און עס זיינען ארויפגעגאנגען פון די קינדער פון ישראל, און פון די כהנים און די לויים, און די זינגערס, און די טויערלייט, און די נתינים, קיין ירושלים, אין זיבעטן יאר פון מלך ארתחשסטא. . און ער איז געקומען קיין ירושלים אין פינפטן חודש, וואס איז געווען אין זיבעטן יאר פון מלך. . ווארום אין ערשטן טאג פון ערשטן חודש איז געווען דער אנהייב פון דעם ארויפגאנג פון בבל, און אין ערשטן טאג פון פינפטן חודש איז ער אנגעקומען קיין ירושלים, לויט דער גוטער האנט פון זיין גאט אויף אים. . ווארום עזרא האט געקערט זיין הארץ צו פארשן גאטס תורה, און צו טאן, און צו לערנען אין ישראל חוקים און געזעצן.
. און דאס איז דער נוסח פון דעם בריוו וואס דער מלך ארתחשסטא האט געגעבן עזרא דעם כהן, דעם שרייבער – דעם שרייבער פון די ווערטער פון גאטס געבאט און זיינע געזעצן צו ישראל . ארתחשסטא דער מלך פון מלכים צו עזרא דעם כהן, דעם שרייבער פון דעם געזעץ פון דעם גאט פון הימל, און אזוי ווייטער. און אצונד . ווערט פון מיר געגעבן א באפעל, אז איטלעכער וואס באט זיך אן אין מיין קיניגרייך, פון דעם פאלק ישראל, און זייערע כהנים, און די לויים, צו גיין מיט דיר קיין ירושלים, מעג גיין. . אזוי ווי דו ווערסט געשיקט פון דעם מלך און זיינע זיבן יועצים נאכצופארשן וועגן יהודה און ירושלים, לויט דעם געזעץ פון דיין גאט וואס אין דיין האנט, . און אוועקצופירן דאס זילבער און דאס גאלד וואס דער מלך און זיינע יועצים האבן מנדב געווען צו דעם גאט פון ישראל, וואס זיין וווינונג איז אין ירושלים, . און אל דאס זילבער און גאלד וואס דו וועסט קריגן אין דער גאנצער מדינה בבל, אין איינעם מיט די נדבות פון דעם פאלק און די כהנים וואס וועלן מנדב זיין פאר דעם הויז פון זייער גאט וואס אין ירושלים – . דרום מעגסטו באלד קויפן פאר דעם דאזיקן געלט אקסן, ווידערס, שעפסן, מיט זייערע שפייזאפפער און זייערע גיסאפפער, און זאלסט זיי מקריב זיין אויף דעם מזבח פון אייער גאטס הויז וואס אין ירושלים. . און וואס דיר און דיינע ברידער וועט וווילגעפעלן צו טאן מיט דעם רעשט פון דעם זילבער און גאלד, מעגט איר טאן לויט דעם ווילן פון אייער גאט. . און די כלים וואס ווערן דיר געגעבן פאר דעם דינסט פון דיין גאטס הויז, גיב איבער פאר דעם גאט פון ירושלים. . און דאס איבעריקע וואס איז נייטיק פאר דעם הויז פון דיין גאט וואס דיר וועט אויסקומען אויסצוגעבן, זאלסטו אויסגעבן פון דעם מלכס שאצקאמער. . און פון מיר, מלך ארתחשסטא, ווערט געגעבן א באפעל צו אלע שאצמיינסטער וואס אויף יענער זייט טייך, אז אלץ וואס עזרא דער כהן, דער שרייבער פון דעם געזעץ פון דעם גאט פון הימל, וועט פון אייך פארלאנגען, זאל אויף גיך געטאן ווערן, . ביז הונדערט צענטנער זילבער, און ביז הונדערט כור ווייץ, און ביז הונדערט בת וויין, און ביז הונדערט בת אייל, און זאלץ אן א געשריבענער צאל. . אלץ וואס איז אויף דעם באפעל פון דעם גאט פון הימל, זאל ריכטיק געטאן ווערן פאר דעם הויז פון דעם גאט פון הימל, כדי עס זאל ניט זיין א צארן אויף דער מלוכה פון דעם מלך און זיינע קינדער. . אויך זיינען מיר אייך מודיע, אז אלע כהנים און לויים, זינגערס, טויערלייט, נתינים, און דינער פון דעם דאזיקן הויז פון גאט, זאל מען אפצאל, מכס, און וועגגעלט, ניט טארן ארויפלייגן אויף זיי. . און דו עזרא, לויט דער חכמה פון דיין גאט וואס אין דיין האנט, זעץ אויף ריכטער און דיינים וואס זאלן משפטן דאס גאנצע פאלק וואס אויף יענער זייט טייך, אלע וואס ווייסן די געזעצן פון דיין גאט; און דעם וואס ווייס ניט, זאלט איר מאכן וויסן. . און דער וואס וועט ניט טאן דאס געזעץ פון דיין גאט, און דאס געזעץ פון דעם מלך, זאל גיך געטאן ווערן אויף אים א משפט, ענטוועדער צום טויט, אדער צו פארטרייבונג, אדער צו געלטשטראף, אדער צו געפענקעניש.
. געלויבט איז יהוה דער גאט פון אונדזערע עלטערן וואס ער האט אזוינס אריינגעגעבן אין מלכס הארצן, צו באשיינען דאס הויז פון גאט וואס אין ירושלים, . און ער האט מיר צוגענייגט גענאד פאר דעם מלך און זיינע יועצים, און ביי אלע מאכטיקע הארן פון דעם מלך. און איך האב מיך געשטארקט לויט דער האנט פון יהוה מיין גאט אויף מיר, און איך האב איינגעזאמלט פון ישראל הויפטלייט ארויפצוגיין מיט מיר.

. און דאס זיינען די הויפטן פון זייערע פאטערהייזער, און דער יחוס־בריוו פון די וואס זיינען ארויפגעגאנגען מיט מיר פון בבל, אין דער מלוכה פון דעם מלך ארתחשסטא.
. פון די קינדער פון פינחס גרשום. פון די קינדער פון איתמר דניאל. פון די קינדער פון דוד חטוש.
. פון די קינדער פון שכניה פון די קינדער פון פרעוש, זכריה; און צו אים האבן זיך מיחס געווען הונדערט און פופציק מאנספארשוינען.
. פון די קינדער פון פחת־מואב אליהועיני דער זון פון זרחיהן, און מיט אים צוויי הונדערט מאנספארשוינען.
. פון די קינדער פון שכניה דער זון פון יחזיאלן, און מיט אים דריי הונדערט מאנספארשוינען.
. און פון די קינדער פון עדין עבד דער זון פון יונתנען, און מיט אים פופציק מאנספארשוינען.
. און פון די קינדער פון עילם ישעיה דער זון פון עתליהן, און מיט אים זיבעציק מאנספארשוינען.
. און פון די קינדער פון שפטיה זבדיה דער זון פון מיכאלן, און מיט אים אכציק מאנספארשוינען.
. פון די קינדער פון יואב עובדיה דער זון פון יחיאלן, און מיט אים צוויי הונדערט און אכצן מאנספארשוינען.
. און פון די קינדער פון שלומית דער זון פון יוספיהן, און מיט אים הונדערט און זעכציק מאנספארשוינען.
. און פון די קינדער פון בבי זכריה דער זון פון בבין, און מיט אים אכט און צוואנציק מאנספארשוינען.
. און פון די קינדער פון עזגד יוחנן דער זון פון הקטנען, און מיט אים הונדערט און צען מאנספארשוינען.
. און פון די קינדער פון אדוניקם די לעצטע; און דאס זיינען זייערע נעמען אליפלט, יעיאל, און שמעיה, און מיט זיי זעכציק מאנספארשוינען.
. און פון די קינדער פון בגוי עותי, און זכור, און מיט זיי זיבעציק מאנספארשוינען.
. און איך האב זיי איינגעזאמלט ביים טייך וואס גייט אריין אין אהוא, און מיר האבן דארטן גערוט דריי טעג, און איך האב נאכגעקוקט צווישן דעם פאלק און צווישן די כהנים, און האב דארטן ניט געפונען פון די קינדער פון לוי. . האב איך געשיקט נאך אליעזר, נאך אריאל, נאך שמעיה, און נאך אלנתן, און נאך יריב, און נאך אלנתן, און נאך נתן, און נאך זכריה, און נאך משולם, די הויפטלייט, און נאך יויריב, און נאך אלנתן, די קענער. . און איך האב זיי געגעבן א באפעל צו אדו דעם הויפטמאן אין דעם ארט כספיא, און איך האב אריינגעטאן אין זייער מויל ווערטער צו רעדן צו אדון [און] זיין ברודער וואס זיינען געווען געזעצט איבער דעם ארט כספיא, אונדז צו ברענגען באדינער פאר דעם הויז פון אונדזער גאט. . און זיי האבן אונדז געבראכט, לויט דער גוטער האנט פון גאט אויף אונדז, א פארשטאנדיקן מאן פון די קינדער פון מחלי דעם זון פון לוי, דעם זון פון ישראלן; און שרביהן מיט זיינע זין און זיינע ברידער – אכצן; . און חשביהן, און מיט אים ישעיהן פון די קינדער פון מררי, זיינע ברידער, און זייערע זין – צוואנציק; . און פון די נתינים וואס דוד און די הארן האבן אפגעגעבן פאר דעם דינסט פון די לויים, צוויי הונדערט און צוואנציק נתינים; אלע זיינען געווען אנגערופן מיט די נעמען.
. און איך האב דארטן אויסגערופן א תענית ביים טייך אהוא, זיך צו פייניקן פאר אונדזער גאט, כדי צו בעטן ביי אים א גלייכן וועג פאר אונדז און פאר אונדזערע קליינע קינדער, און פאר אונדזער גאנצן פארמעג. . ווארום איך האב זיך געשעמט צו פארלאנגען פון דעם מלך חיל און רייטער אונדז צו העלפן פון א פיינט אויפן וועג, ווייל מיר האבן געזאגט צום מלך, אזוי צו זאגן די האנט פון גאט איז צום גוטן אויף אלע וואס זוכן אים, און זיין מאכט און זיין צארן אקעגן אלע וואס פארלאזן אים. . און מיר האבן געפאסט, און געבעטן ביי אונדזער גאט וועגן דעם , און ער האט זיך געלאזט דערבעטן פון אונדז.
. און איך האב אפגעשיידט פון די הארן פון די כהנים צוועלף; שרביהן, חשביהן, און מיט זיי צען פון זייערע ברידער. . און איך האב זיי צוגעווויגן דאס זילבער, און דאס גאלד, און די כלים, די אפשיידונג פאר אונדזער גאטס הויז וואס דער מלך און זיינע יועצים און זיינע הארן און גאנץ ישראל וואס האבן זיך דארטן געפונען, האבן מנדב געווען. . און איך האב אפגעווויגן אויף זייערע האנט זילבער זעקס הונדערט און פופציק צענטנער, און זילבערנע כלים הונדערט צענטנער; גאלד הונדערט צענטנער; . און גילדערנע בעכער צוואנציק, צו טויזנט אדרכונים; און צוויי כלים פון פיינעם געלן קופער, אזוי טייער ווי גאלד. . און איך האב צו זיי געזאגט איר זייט הייליק צו גאט, און די כלים זיינען הייליק; און דאס זילבער און דאס גאלד איז א נדבה צו יהוה דעם גאט פון אייערע עלטערן. . פאסט אויף און היט עס, ביז איר וועט עס אפוועגן פאר די הארן פון די כהנים און די לויים, און די הארן פון די פאטערהייזער פון ישראל אין ירושלים, אין די קאמערן פון גאטס הויז. . און די כהנים און די לויים האבן צוגענומען די וואג פון דעם זילבער און דעם גאלד, און די כלים, אויף צו ברענגען קיין ירושלים אין הויז פון אונדזער גאט.
. און מיר האבן אוועקגעצויגן פון דעם טייך אהוא אין צוועלפטן טאג פון ערשטן חודש, צו גיין קיין ירושלים, און די האנט פון גאט איז געווען אויף אונדז, און ער האט אונדז באשירעמט פון דער האנט פון פיינט און לויערער אויפן וועג. . און מיר זיינען געקומען קיין ירושלים, און זיינען דארטן געזעסן דריי טעג. . און אויפן פירטן טאג איז דאס זילבער און דאס גאלד און די כלים אפגעווויגן געווארן אין הויז פון אונדזער גאט, אויף דער האנט פון מרמות דעם זון פון אוריהן, דעם כהן, און מיט אים איז געווען אלעזר דער זון פון פינחסן, און מיט זיי, יוזבד דער זון פון ישוען, און נועדיה דער זון פון בנוין, די לויים; . אלץ מיט א צאל און מיט א וואג; און די גאנצע וואג איז פארשריבן געווארן אין יענער צייט.
. האבן די קינדער פון גלות וואס זיינען געקומען פון געפאנגענשאפט, מקריב געווען בראנדאפפער צום גאט פון ישראל, צוועלף אקסן פאר גאנץ ישראל, זעקס און ניינציק ווידערס, זיבן און זיבעציק שעפסן, צוועלף בעק פאר זינדאפפער; אלע בראנדאפפער צו גאט. . און זיי האבן איבערגעגעבן די באפעלן פון מלך צו די סאטראפן פון מלך, און די פירשטן פון יענער זייט טייך; און זיי האבן געהאלפן דעם פאלק און דעם הויז פון גאט.

. און אז מע האט דאס געענדיקט, האבן גענענט צו מיר די הארן, אזוי צו זאגן דאס פאלק ישראל, און די כהנים און די לויים, האבן זיך ניט געהאלטן אפגעשיידט פון די פעלקער פון די לענדער, לויט זייערע אומווערדיקייטן – פון דעם כנעני, דעם חתי, דעם פרזי, דעם יבוסי, דעם עמוני, דעם מואבי, דעם מצרי, און דעם אמורי. . ווארום זיי האבן גענומען פון זייערע טעכטער פאר זיך און פאר זייערע זין, און דער הייליקער זאמען האט זיך פארמישט מיט די פעלקער פון די לענדער, און די האנט פון די הארן און די פארשטייער איז געווען די ערשטע אין דער דאזיקער פעלשונג. . און ווי איך האב געהערט די דאזיקע זאך, האב איך צעריסן מיין בגד און מיין מאנטל, און איך האב זיך געפליקט די האר פון קאפ און פון בארד, און איך בין געזעסן א באנומענער. . האבן זיך אלע איינגעזאמלט צו מיר אלע וואס האבן געציטערט איבער די ווערטער פון דעם גאט פון ישראל, פון וועגן דער פעלשונג פון די גלות־לייט; און איך בין געזעסן א באנומענער ביז דעם אוונט־קרבן.
. און ביים אוונט־קרבן בין איך אויפגעשטאנען פון מיין תענית, מיט מיין בגד און מיין מאנטל צעריסן, און איך בין געפאלן אויף מיינע קני, און האב אויסגעשפרייט מיינע הענט צו יהוה מיין גאט. . און איך האב געזאגט מיין גאט, איך בין אין בושה און שעם זיך אויפצוהייבן מיין פנים צו דיר, מיין גאט, ווארום אונדזערע זינד זיינען געמערט איבערן קאפ, און אונדזער שולד איז גרויס ביז צום הימל. . פון די טעג פון אונדזערע עלטערן אן זיינען מיר אין גרויס שולד ביז אויף היינטיקן טאג, און פאר אונדזערע זינד זיינען מיר, אונדזערע מלכים, אונדזערע כהנים, איבערגעגעבן געווארן אין דער האנט פון די מלכים פון די לענדער צום שווערד, צו געפאנגענשאפט, און צו רויב, און צו שאנד פון פנים, אזוי ווי היינטיקן טאג. . און אצונד, אויף א קליינער רגע איז אונדז געשען א גענאד פון יהוה אונדזער גאט, אונדז איבערצולאזן אן אנטרינונג, און אונדז צו געבן אן אנהאלט אין זיין הייליקן ארט, כדי אונדזער גאט זאל דערלייכטן אונדזערע אויגן, און אונדז לאזן א ביסל אפלעבן אין אונדזער קנעכטשאפט. . ווארום קנעכט זיינען מיר, אבער אין אונדזער קנעכטשאפט האט אונדז אונדזער גאט ניט פארלאזן, און ער האט אונדז צוגענייגט גענאד פאר די מלכים פון פרס, אונדז צו לאזן אפלעבן, אויפצוריכטן דאס הויז פון אונדזער גאט, און אויפצושטעלן זיינע חורבות, און אונדז צו געבן אן ארומצאם אין יהודה און אין ירושלים. . און אצונד, אונדזער גאט, וואס זאלן מיר זאגן נאך דעם? אז מיר האבן פארלאזן דיינע געבאט . וואס דו האסט געבאטן דורך דיינע קנעכט די נביאים, אזוי צו זאגן ״דאס לאנד וואס איר קומט עס צו ארבן, איז אן אומריין לאנד, דורך דער אומריינקייט פון די פעלקער פון די לענדער, דורך זייערע אומווערדיקייטן מיט וואס זיי האבן עס אנגעפילט פון עק צו עק אין זייער טומאה. . דרום זאלט איר אצונד ניט געבן אייערע טעכטער צו זייערע זין, און זייערע טעכטער זאלט איר ניט נעמען פאר אייערע זין, און איר זאלט אויף אייביק ניט זוכן זייער פריד און זייער וווילזיין, כדי איר זאלט שטארק זיין, און עסן דאס גוטס פון דעם לאנד און עס לאזן בירושה צו אייערע קינדער אויף אייביק. ״ . און נאך אלץ וואס איז געקומען אויף אונדז פאר אונדזערע שלעכטע מעשים און פאר אונדזער גרויסער שולד, אז דו אונדזער גאט האסט אונדז געשוינט מער ווי נאך אונדזערע זינד, און אונדז געגעבן אזא אנטרינונג, . זאלן מיר ווידער פארשטערן דיינע געבאט, און זיך מתחתן זיין מיט די פעלקער פון די דאזיקע אומווערדיקייטן? וועסטו ניט צערענען אויף אונדז ביז צום פארלענדן, אז קיין איבערבלייב און קיין אנטרינונג זאל ניט זיין? . יהוה דו גאט פון ישראל, דו ביסט א גערעכטער; ווארום מיר זיינען אן אנטרונענער איבערבלייב אזוי ווי היינטיקן טאג. אט זיינען מיר פאר דיר אין אונדזער שולד; ווארום מע קען ניט באשטיין פאר דיר וועגן דעם.

. און ווי עזרא האט מתפלל געווען און ווי ער האט זיך מתוודה געווען, וויינענדיק און זיך ווארפנדיק פאר גאטס הויז, האט זיך אנגעזאמלט צו אים פון ישראל זייער א גרויס געזעמל, מענער און ווייבער און קינדער; ווארום דאס פאלק האט געוויינט א גרויס געוויין. . און שכניה דער זון פון יחיאלן, פון די קינדער פון עילם, האט זיך אפגערופן און האט געזאגט צו עזראן מיר האבן געפעלשט אן אונדזער גאט, און האבן גענומען פרעמדע ווייבער פון די פעלקער פון לאנד, אבער אצונד איז דא א האפענונג פאר ישראל וועגן דעם. . און לאמיר אצונד שליסן א בונד מיט אונדזער גאט, אוועקצושיקן די אלע ווייבער, און די וואס זיינען געבארן פון זיי, לויט דער עצה פון גאט, און די וואס ציטערן איבער דעם געבאט פון אונדזער גאט, און זאל געטאן ווערן לויט דער תורה. . שטיי אויף, ווארום אויף דיר ליגט די זאך, און מיר זיינען מיט דיר; זיי שטארק און טו.
. איז עזרא אויפגעשטאנען און האט באשווארן די הארן פון די כהנים, די לויים, און גאנץ ישראל, צו טאן אזוי ווי דאס דאזיקע ווארט; און זיי האבן געשווארן. . און עזרא איז אויפגעשטאנען פון פאר דעם הויז פון גאט, און ער איז אוועק אין דער קאמער פון יהוחנן דעם זון פון אלישיבן; און אז ער איז געקומען אהין, האט ער ניט געגעסן קיין ברויט, און ניט געטרונקען קיין וואסער, ווארום ער האט געטרויערט אויף דער פעלשונג פון די גלות־לייט.
. און מע האט ארויסגעלאזט אן אויסרוף אין יהודה און ירושלים צו אלע קינדער פון גלות, זיך איינצוזאמלען קיין ירושלים; . און איטלעכער וואס וועט ניט קומען אין דריי טעג, לויט דער עצה פון די הארן און די עלטסטע, זאל זיין גאנצער פארמעג זיין חרם, און ער זאל אפגעשיידט ווערן פון דער עדה פון גלות.
. האבן זיך איינגעזאמלט אלע מענער פון יהודה און בנימין קיין ירושלים צום דריטן טאג; דאס איז געווען אין ניינטן חודש, אין צוואנציקסטן טאג אין חודש. און דאס גאנצע פאלק איז געזעסן אויפן ברייטן פלאץ פון גאטס הויז, ציטערנדיק איבער דער זאך, און איבער די רעגנס. . און עזרא דער כהן איז אויפגעשטאנען, און האט צו זיי געזאגט איר האט געפעלשט און האט גענומען פרעמדע ווייבער נאך צוצולייגן צו דער שולד פון ישראל. . און אצונד גיט א ווידוי צו יהוה דעם גאט פון אייערע עלטערן, און טוט זיין רצון, און שיידט אייך אפ פון די פעלקער פון לאנד, און פון די פרעמדע ווייבער. . האט זיך אפגערופן די גאנצע איינזאמלונג און האט געזאגט אויף א הויכן קול יא, אזוי ווי דיין ווארט איז פאר אונדז צו טאן. . אבער דאס פאלק איז גרויס, און עס איז די צייט פון רעגנס, און ניטא קיין כוח צו שטיין דרויסן, און די ארבעט איז ניט אויף איין טאג, און ניט אויף צוויי; ווארום מיר האבן פיל פארבראכן אין דער דאזיקער זאך. . זאלן אונדזערע הארן זיך אפשטעלן פאר דער גאנצער איינזאמלונג, און אלע וואס אין אונדזערע שטעט וואס האבן גענומען פרעמדע ווייבער, זאלן קומען אין געשטעלטע צייטן, און מיט זיי די עלטסטע פון איטלעכער שטאט און אירע ריכטער, ביז מע וועט אפקערן פון אונדז דעם גרימצארן פון יהוה אונדזער גאט וועגן דער דאזיקער זאך. . נאר יונתן דער זון פון עשהאלן, און יחזיה דער זון פון תקוהן, האבן זיך געשטעלט אקעגן דעם, און משולם, און שבתי דער לוי, האבן זיי צוגעהאלפן. . און די קינדער פון גלות האבן אזוי געטאן; און עזרא דער כהן, און עטלעכע הויפטן פון פאטערהייזער, לויט זייערע פאטערהייזער, און אלע מיט נעמען, זיינען אפגעזונדערט געווארן, און זיי האבן זיך געזעצט אין ערשטן טאג פון צענטן חודש אויסצופארשן די זאך. . און זיי זיינען פארטיק געווארן מיט אלע מענער וואס האבן גענומען פרעמדע ווייבער, ביז דעם ערשטן טאג פון ערשטן חודש.
. און עס זיינען געפונען געווארן צווישן די קינדער פון די כהנים אזעלכע וואס האבן גענומען פרעמדע ווייבער. פון די קינדער פון ישוע דעם זון פון יוצדקן און זיינע ברידער מעשיה, און אליעזר, און יריב, און גדליה. . און זיי האבן געגעבן זייער האנט אוועקצושיקן זייערע ווייבער, און, ווי שולדיקע, [צו ברענגען] א ווידער פון שאף פאר זייער שולד. . און פון די קינדער פון אמר חנני, און זבדיה. . און פון די קינדער פון חרם מעשיה, און אליה, און שמעיה, און יחיאל, און עוזיה. . און פון די קינדער פון פשחור אליועיני, מעשיה, ישמעאל, נתנאל, יוזבד, און אלעשה.
. און פון די לויים יוזבד, און שמעי, און קליה – דאס איז קליטא – פתחיה, יהודה, און אליעזר.
. און פון די זינגערס אלישיב. און פון די טויערלייט שלום, און טלם, און אורי.
. און פון ישראל פון די קינדער פון פרעוש רמיה, און יזיה, און מלכיה, און מימן, און אלעזר, און מלכיה, און בניה. . און פון די קינדער פון עילם מתניה, זכריה, און יחיאל, אן עבדי, און אירמות, און אליה. . און פון די קינדער פון זתוא אליועני, אלישיב, מתניה, און אירמות, און זבד, און עזיזא. . און פון די קינדער פון בבי יהוחנן, חנניה, זבי, עתלי. . און פון די קינדער פון בני משולם, מלוך, און עדיה, ישוב, און שאל, און רמות. . און פון די קינדער פון פחת־מואב עדנא, און כלל, בניה, מעשיה, מתניה, בצלאל, און בנוי, און מנשה. . און די קינדער פון חרם אליעזר, ישיה, מלכיה, שמעיה , שמעון; . בנימין, מלוך, שמריה. . פון די קינדער פון חשום מתני, מתתה, זבד, אליפלט, אירמי, מנשה, שמעי. . פון די קינדער פון בני מעדי, עמרם, און אואל; . בניה, בדיה, כלוהו; . אוניה, מרמות, אלישיב; . מתניה, מתני, און יעשי; . און בני, און בנוי, שמעי, . און שלמיה, און נתן, און עדיה; . מכנדבי, ששי, שרי; . עזראל, און שלמיהו, שמריה, . שלום, אמריה, יוסף. . פון די קינדער פון נבו יעיאל, מתתיה, זבד, זבינא, ידי, און יואל, [און] בניה.
. די אלע האבן גענומען פרעמדע ווייבער, און טייל פון זיי ווייבער מיט וועמען זיי האבן געהאט קינדער.

 יידיש פון יהואש
נחמיה

. די ווערטער פון נחמיה דעם זון פון חכליהן.
עס איז געווען אין חודש כסלו אין צוואנציקסטן יאר, בעת איך בין געווען אין דער הויפטשטאט שושן, . איז געקומען חנני, איינער פון מיינע ברידער, ער און [אנדערע] מענער פון יהודה, און איך האב זיי געפרעגט וועגן די יידן, די אנטרונענע וואס זיינען געבליבן פון דער געפאנגענשאפט, און וועגן ירושלים. . האבן זיי צו מיר געזאגט די געבליבענע וואס זיינען געבליבן פון דער געפאנגענשאפט דארטן אין דער מדינה, זיינען אין גרויס אומגליק און אין שאנד, און די מויער פון ירושלים איז איינגעבראכן, און אירע טויערן זיינען פארברענט אין פייער. . איז, ווי איך האב געהערט די דאזיקע ווערטער, אזוי האב איך זיך געזעצט און האב געוויינט און האב טעג געטרויערט, און איך האב געפאסט און האב מתפלל געווען פאר דעם גאט פון הימל. . און איך האב געזאגט איך בעט דיך, יהוה, גאט פון די הימלען, גרויסער און פארכטיקער גאט, וואס היט דעם בונד און די גענאד צו די וואס האבן אים ליב, און צו די וואס היטן זיינע געבאט. . זאל, איך בעט דיך, דיין אויער זיין פארנעמיק, און דיינע אויגן אפן, צוצוהערן צו דער תפילה פון דיין קנעכט וואס איך בין מתפלל פאר דיר אצונד טאג און נאכט פון וועגן די קינדער פון ישראל, דיינע קנעכט, און בין זיך מתוודה אויף די זינד פון די קינדער פון ישראל, וואס מיר האבן צו דיר געזינדיקט; יא, איך און דאס הויז פון מיין פאטער האבן געזינדיקט. . פארדארבן זיינען מיר געווען פארדארבן אקעגן דיר, און מיר האבן ניט געהיט די געבאט און די חוקים און די געזעצן וואס דו האסט באפוילן דיין קנעכט משהן. . דערמאן זיך, איך בעט דיך, דאס ווארט וואס דו האסט אנגעזאגט דיין קנעכט משהן, אזוי צו זאגן ״וועט איר פעלשן, וועל איך אייך צעשפרייטן צווישן די פעלקער. . אבער אז איר וועט אייך אומקערן צו מיר, און היטן מיינע געבאט און זיי טאן, מעגן אייערע פארשטויסענע זיין אין עק הימל, וועל איך פון דארטן זיי איינזאמלען, און וועל זיי ברענגען אין דעם ארט וואס איך האב אויסדערוויילט צו מאכן רוען מיין נאמען דארטן״. . זיי זיינען דאך דיינע קנעכט און דיין פאלק וואס דו האסט אויסגעלייזט מיט דיין גרויס שטארקייט, און מיט דיין מאכטיקער האנט. . איך בעט דיך, גאט, זאל נון דיין אויער זיין פארנעמיק צו דער תפילה פון דיין קנעכט, און צו דער תפילה פון דיינע קנעכט וואס ווילן פארכטן דיין נאמען, און באגליק, איך בעט דיך, היינט דיין קנעכט, און גיב אים דערבארימונג ביי דעם דאזיקן מאן.
און איך בין געווען א טראנקמייסטער ביים מלך.

. און עס איז געווען אין חודש ניסן, אין צוואנציקסטן יאר פון מלך ארתחשסתא, איז וויין געווען פאר אים, און איך האב גענומען דעם וויין, און האב דערלאנגט דעם מלך. און איך בין קיין מאל פריער ניט געווען טרויעריק פאר אים. . האט דער מלך צו מיר געזאגט פאר וואס איז דיין פנים טרויעריק, אז קראנק ביסטו ניט? דאס איז ניט אנדערש סיידן א טרויערקייט פון הארצן. האב איך זייער שטארק מורא געהאט. . און איך האב געזאגט צום מלך אייביק לעבן זאל דער מלך! פאר וואס זאל מיין פנים ניט זיין טרויעריק, אז די שטאט, דער ארט פון מיינע עלטערנס קברים, איז חרב, און אירע טויערן זיינען פארצערט פון פייער? . האט דער מלך צו מיר געזאגט וואס פארלאנגסטו דען? האב איך מתפלל געווען צום גאט פון הימל. . און איך האב געזאגט צום מלך אויב דעם מלך איז וווילגעפעלן, און אויב דיין קנעכט איז וווילגעפעלן פאר דיר, אז דו זאלסט מיך לאזן גיין קיין יהודה צו דער שטאט פון מיינע עלטערנס קברים, אז איך זאל זי אפבויען. . האט דער מלך צו מיר געזאגט – און די מלכה איז געזעסן לעבן אים – אויף ביז וואנען וועט זיין דיין גיין? און ווען וועסטו זיך אומקערן? און עס איז וווילגעפעלן פאר דעם מלך, און ער האט מיך געלאזט גיין, אז איך האב אים געגעבן א צייט. . און איך האב געזאגט צום מלך אויב דעם מלך איז וווילגעפעלן, זאל מען מיר געבן בריוו צו די פירשטן פון יענער זייט טייך, אז זיי זאלן מיך לאזן דורכגיין, ביז איך וועל קומען קיין יהודה; . און א בריוו צו אסף דעם היטער פון מלכס בוימגארטן, אז ער זאל מיר געבן האלץ אויף צו לייגן באלקנס אויף די טויערן פון דער פעסטונג וואס צום הויז, און פאר דער שטאטמויער, און פאר דעם הויז, וואס איך וועל קומען צו אים. און דער מלך האט מיר געגעבן לויט דער גוטער האנט פון מיין גאט אויף מיר.
. און איך בין געקומען צו די פירשטן פון יענער זייט טייך, און האב זיי געגעבן די בריוו פון מלך; און דער מלך האט געשיקט מיט מיר עלצטע פון חיל, און רייטער. . האט דערהערט סנבלט דער חורוני, און טוביה דער עמונישער קנעכט, און זיי האט פארדראסן א גרויס פארדראס וואס א מענטש איז געקומען זוכן גוטס פאר די קינדער פון ישראל.
. און איך בין געקומען קיין ירושלים, און בין דארטן געווען דריי טעג. . און איך בין אויפגעשטאנען ביי נאכט, איך און עטלעכע מענער מיט מיר; און איך האב ניט דערציילט קיין מענטשן וואס מיין גאט האט אריינגעגעבן אין מיין הארצן צו טאן אין ירושלים; און קיין בהמה האב איך מיט מיר ניט געהאט, אחוץ די בהמה וואס איך בין אויף איר געריטן. . און איך בין ארויס דורך דעם טויער פון טאל ביי נאכט, און אקעגן דעם שלאנגענקוואל, און צו דעם מיסטטויער, און איך האב באטראכט די מויערן פון ירושלים וואס זיינען געווען איינגעבראכן, און אירע טויערן וואס זיינען געווען פארצערט פון פייער. . און איך בין אריבערגעגאנגען צום קוואלטויער, און צום מלכס באך; אבער עס איז ניט געווען ארט גענוג פאר דער בהמה אונטער מיר דורכצוגיין. . און איך בין ארויפגעגאנגען דורכן טאל אין דער נאכט, און האב באטראכט די מויער; און איך האב זיך אומגעקערט און בין געקומען צום טויער פון טאל, און האב זיך צוריקגעקערט. . און די פארשטייער האבן ניט געוווסט וווהין איך בין געגאנגען, און וואס איך טו, ווארום די יידן, און די כהנים, און די אדללייט, און די פארשטייער, און די איבעריקע וואס האבן געטאן די ארבעט, האב איך ביז אהער גארנישט דערציילט.
. און איך האב צו זיי געזאגט איר זעט אין וואס פאר אן אומגליק מיר זיינען, אז ירושלים איז חרב, און אירע טויערן זיינען פארברענט פון פייער; קומט און לאמיר אפבויען די מויער פון ירושלים, אז מיר זאלן מער ניט זיין צו שאנד. . און איך האב זיי דערציילט וועגן דער האנט פון מיין גאט וואס איז געווען גוט אויף מיר, און אויך די ווערטער פון מלך וואס ער האט מיר געזאגט. האבן זיי געזאגט לאמיר אויפשטיין און בויען. און זיי האבן געשטארקט זייערע הענט צום גוטן.
. האט דערהערט סנבלט דער חורוני, און טוביה דער עמונישער קנעכט, און גשם דער אראבער, און זיי האבן געשפעט פון אונדז, און האבן אונדז מבזה געווען, און האבן געזאגט וואס איז די דאזיקע זאך וואס איר טוט? ווילט איר קעגן דעם מלך ווידערשפעניקן? . האב איך זיי געגעבן אן ענטפער און האב צו זיי געזאגט דער גאט פון הימל, ער וועט אונדז באליקן, און מיר זיינע קנעכט וועלן אויפשטיין און וועלן בויען; און איר האט ניט קיין חלק און קיין רעכט און קיין געדעכעניש אין ירושלים.

. און אלישיב דער כהן־גדול און זיינע ברידער די כהנים זיינען אויפגעשטאנען און האבן אויפגעבויט דעם שאפטויער; זיי האבן אים געהייליקט, און אריינגעשטעלט זיינע טירן; און ביז צום טורעם המאה האבן זיי אים געהייליקט, ביז צום טורעם חננאל. . און לעבן אים האבן געבויט די מענער פון יריחו. און לעבן דעם האט געבויט זכור דער זון פון אמרין. . און דעם פישטויער האבן געבויט די זין פון הסנאהן; זיי האבן געלייגט זיינע באלקנס, און אריינגעשטעלט זיינע טירן, זיינע שלעסער, און זיינע ריגלען. . און לעבן זיי האט פארריכט מרמות דער זון פון אוריה דעם זון פון הקוצן. און לעבן זיי האט פארריכט משולם דער זון פון ברכיה דעם זון פון משיזבאלן. און לעבן זיי האט פארריכט צדוק דער זון פון בענאן. . און לעבן זיי האבן פארריכט די תקועים; אבער זייערע גרויסע לייט האבן ניט אריינגעטאן זייער נאקן אין דעם דינסט פון זייער האר. . און דעם אלטן טויער האט פארריכט יוידע דער זון פון פסחן, און משולם דער זון פון בסודיהן; זיי האבן געלייגט זיינע באלקנס, און אריינגעשטעלט זיינע טירן און זיינע שלעסער און זיינע ריגלען. . און לעבן זיי האט פארריכט מלטיה דער גבעוני, און ידון דער מרונותי, די מענטשן פון גבעון און פון מצפה, וואס האבן געהערט צו דעם טראן פון דעם פירשט פון יענער זייט טייך. . און לעבן דעם האט פארריכט עוזיאל דער זון פון חרהיהן, פון די גאלדשמידן; און לעבן אים האט פארריכט חנניה, א זון פון די בשמים־מאכער; און זיי האבן באפעסטיקט ירושלים ביז דער ברייטער מויער. . און לעבן זיי האט פארריכט רפיה דער זון פון חורן, דער האר פון א האלבער געגנט פון ירושלים. . און לעבן זיי האט פארריכט ידיה דער זון פון חרומפן, אקעגן זיין הויז. און לעבן אים האט פארריכט חטוש דער זון פון חשבניה. . א צווייטע שטרעק האט פארריכט מלכיה דער זון פון חרימען, און חשוב דער זון פון פחת־מואבן; אויך דעם טורעם פון די אויוונס. . און לעבן דעם האט פארריכט שלום דער זון פון הלוחשן, דער האר פון א האלבער געגנט פון ירושלים, ער און זיינע טעכטער. . דעם טויער פון טאל האט פארריכט חנון, און די באוווינער פון זנוח; זיי האבן אים געבויט, און אריינגעשטעלט זיינע טירן, זיינע שלעסער, און זיינע ריגלען; אויך טויזנט איילן פון דער מויער ביז דעם מיסטטויער. . און דעם מיסטטויער האט פארריכט מלכיה דער זון פון רכבן, דער האר פון דער געגנט פון בית־כרם; ער האט אים געבויט, און אריינגעשטעלט זיינע טירן, זיינע שלעסער, און זיינע ריגלען. . און דעם קוואלטויער האט פארריכט שלון דער זון פון כל־חוזהן, דער האר פון דער געגנט פון מצפה; ער האט אים געבויט, און אים צוגעדעקט, און אריינגעשטעלט זיינע טירן, זיינע שלעסער, און זיינע ריגלען; אויך די מויער פון דעם טייך פון שלח ביים גארטן פון מלך, און ביז די טרעפ וואס נידערן אראפ פון דודס שטאט. . נאך אים האט פארריכט נחמיה דער זון פון עזבוקן, דער האר פון א האלבער געגנט פון בית־צור, ביז אקעגן די קברים פון דוד, און ביז דעם געמאכטן טייך, און ביז צום הויז פון די גיבורים. . נאך אים האבן פארריכט די לויים, רחום דער זון פון בנין. לעבן אים האט פארריכט חשביה דער האר פון א האלבער געגנט פון קעילה, פאר זיין געגנט. . נאך אים האבן פארריכט זייערע ברידער, בוי דער זון פון חנדדן, דער האר פון א האלבער געגנט פון קעילה. . און לעבן אים האט פארריכט עזר, דער זון פון ישוען, דער האר פון מצפה, א צווייטע שטרעק, אקעגן ווו מע גייט ארויף צום וואפנהויז ביים ווינקל. . נאך אים האט פלייסיק פארריכט ברוך דער זון פון זכין, א צווייטע שטרעק, פון ווינקל ביזן איינגאנג פון אלישיב דעם כהן־גדולס הויז. . נאך אים האט פארריכט מרמות דער זון פון אוריה דעם זון פון הקוצן, א צווייטע שטרעק, פון דעם איינגאנג פון אלישיבס הויז און ביזן סוף פון אלישיבס הויז. . און נאך אים האבן פארריכט די כהנים, די מענטשן פון דער [ירדן-] געגנט. . נאך דעם האבן פארריכט בנימין און חשוב אקעגן זייער הויז. נאך דעם האט פארריכט עזריה דער זון פון מעשיה דעם זון פון ענניהן לעבן זיין הויז. . נאך אים האט פארריכט בנוי דער זון פון חנדדן, א צווייטע שטרעק, פון עזריהס הויז ביזן ווינקל, און ביזן עק. . פלל דער זון פון עוזין האט פארריכט אקעגן דעם עק, און דעם טורעם וואס איז ארויסגערוקט פון דעם אויבערשטן הויז פון מלך וואס ביים הויף פון דער וואך. נאך אים פדיה דער זון פון פרעושן. – . און די נתינים זיינען געזעסן אין עופל ביז קעגן דעם וואסערטויער צו מזרח און דעם ארויסגערוקטן טורעם. – . נאך אים האבן פארריכט די תקועים א צווייטע שטרעק, פון אקעגן דעם גרויסן ארויסגערוקטן טורעם און ביז דער מויער פון עופל. . איבער דעם פערדטויער האבן פארריכט די כהנים, איטלעכער אקעגן זיין הויז. . נאך דעם האט פארריכט צדוק דער זון פון אמרן אקעגן זיין הויז. און נאך אים האט פארריכט שמעיה דער זון פון שכניהן, דער היטער פון מזרח־טויער. . נאך אים האט פארריכט חנניה דער זון פון שלמיהן, און חנון דער זעקסטער זון פון צלפן, א צווייטע שטרעק. נאך אים האט פארריכט משולם דער זון פון ברכיהן, אקעגן זיין קאמער. . נאך אים האט פארריכט מלכיה, א זון פון די גאלדשמידן, ביז דעם הויז פון די נתינים און די האנדלסלייט, אקעגן דעם טויער המפקד, און ביז דער אויבערשטוב פון ווינקל. . און צווישן דער אויבערשטוב פון ווינקל און דעם שאפטויער האבן פארריכט די גאלדשמידן און די קרעמער.
. און עס איז געווען, ווי סנבלט האט געהערט אז מיר בויען די מויער, אזוי האט אים געברענט, און ער האט שטארק געצערנט; און ער האט געשפעט פון די יידן. . און ער האט גערעדט פאר זיינע ברידער און דעם חיל פון שומרון, און האט געזאגט וואס טוען די דאזיקע צעקראכענע יידן? וועט מען זיי דען לאזן? וועלן זיי דען קרבנות שלאכטן? וועלן זיי עס ענדיקן אין א טאג? וועלן זיי אויפלעבן די שטיינער פון די הויפנס ערד, אז זיי זיינען פארברענט? . און טוביה דער עמוני איז געווען לעבן אים, און האט געזאגט אפילו אז זיי בויען שוין יא, ווען א פוקס זאל ארויפגיין, וועט ער צעברעכן זייער שטיינערנע מויער.
. הער, גאט אונדזערער, ווי מיר זיינען געווארן צו שפאט, און קער אום זייער לעסטערונג אויף זייער קאפ, און גיב זיי צו רויב אין לאנד פון געפאנגענשאפט; . און זאלסט ניט פארדעקן זייער זינד, און זייער חטא זאל ניט פארמעקט ווערן פון פאר דיר, ווארום זיי האבן דיך דערצערנט פאר די בויער.
. אזוי האבן מיר געבויט די מויער; און די גאנצע מויער איז פארבונדן געווארן ביז איר העלפט; ווארום דאס פאלק האט געהאט הארץ צו טאן.

. און עס איז געווען, אי סנבלט, און טוביה, און די אראבער, און די עמונים, און די אשדודים, האבן געהערט אז די מויערן פון ירושלים ווערן פארריכט, אז די בראכן האבן אנגעהויבן פארשטאפט צו ווערן, האט זיי זייער געברענט. . און זיי האבן געמאכט א בונט אלע אין איינעם, צו קומען מלחמה האלטן אויף ירושלים, און אנמאכן דרינען א מהומה. . האבן מיר מתפלל געווען צו אונדזער גאט, און מיר האבן געשטעלט א וואך אקעגן זיי ביי טאג און ביי נאכט, [זיך צו שיצן] פאר זיי. . און יהודה האט געזאגט דער כוח פון די לאסטטרעגער איז אפגעשוואכט, און ערד אפצוראמען איז דא א סך, און מיר קענען ניט בויען די מויער. . און אונדזערע שונאים האבן געזאגט זאלן זיי ניט מערקן און ניט זען, ביז מיר וועלן קומען צווישן זיי, און וועלן זיי אויסהרגען, און פארשטערן די ארבעט. . און עס איז געווען, אז די יידן וואס זיינען געזעסן ביי זיי, זיינען צו אונדז געקומען, האבן זיי אונדז צען מאל געזאגט איר מוזט זיך אומקערן צו אונדז פון אלע ערטער. . האב איך אויסגעשטעלט אונטער דעם ארט הינטער דער מויער, אין די אפענע פלעצער – איך האב אויסגעשטעלט דאס פאלק לויט משפחות, מיט זייערע שווערדן, זייערע שפיזן, און זייערע בויגנס. . און איך האב זיך אומגעקוקט, און בין אויפגעשטאנען און האב געזאגט צו די אדללייט, און צו די פארשטייער, און צו דעם איבעריקן פאלק איר זאלט ניט מורא האבן פאר זיי; דערמאנט אייך אן גאט, דעם גרויסן און דעם פארכטיקן, און האלט מלחמה פאר אייערע ברידער, אייערע זין און אייערע טעכטער, אייערע ווייבער, און אייערע הייזער.
. און עס איז געווען, ווי אונדזערע פיינט האבן געהערט, אז מיר האבן זיך דערוווסט, און גאט האט פארשטערט זייער עצה, אזוי האבן מיר זיך אלע אומגעקערט צו דער מויער, איטלעכער צו זיין ארבעט. . און עס איז געווען פון יענעם טאג אן, האבן העלפט פון מיינע יונגען געטאן די ארבעט, און העלפט פון זיי האבן געהאלטן די שפיזן, די שילדן און די בויגנס, און די פאנצערס; און די הארן זיינען געווען הינטער דעם גאנצן הויז פון יהודה . וואס האבן געבויט די מויער. און די לאסטטרעגער לאדנדיק האבן מיט איין האנט זייערער געטאן די ארבעט, און איינע האט געהאלטן דעם וואפן. . און די בויער זיינען געווען אנגעגורט איטלעכער מיט זיין שווערד אויף זיינע לענדן, און אזוי האבן זיי געבויט; און א שופר־בלאזער איז געווען לעבן מיר. . און איך האב געזאגט צו די אדללייט, און צו די פארשטייער, און צו דעם איבעריקן פאלק די ארבעט איז גרויס און אויסגעברייט, און מיר זיינען אפגעזונדערט אויף דער מויער, ווייט איינער פון אנדערן. . איז, אין דעם ארט וואס איר וועט הערן דעם קול פון שופר, אהין זאלט איר זיך איינזאמלען צו אונדז; אונדזער גאט וועט מלחמה האלטן פאר אונדז.
. אזוי האבן מיר געטאן די ארבעט; און א העלפט פון זיי האבן געהאלטן די שפיזן פון אויפגאנג פון פרימארגן ביז די שטערן זיינען ארויס. . איך האב אויך געזאגט אין יענער צייט צום פאלק זאל איטלעכער מיט זיין יונג נעכטיקן אין ירושלים, כדי זיי זאלן אונדז זיין ביי נאכט פאר א וואך, און ביי טאג פאר ארבעט. . און ניט איך, אדער מיינע ברידער און מיינע יונגען און די וואכלייט וואס הינטער מיר, קיינער האבן מיר ניט אויסגעטאן אונדזערע קליידער; אפילו צום וואסער איז איטלעכער געגאנגען מיט זיין וואפן.

. און עס איז געווען א גרויס געשריי פון דעם פאלק און זייערע ווייבער אויף זייערע יידישע ברידער. . און עס זיינען געווען אזעלכע וואס האבן געזאגט מיר מיט אונדזערע זין און אונדזערע טעכטער זיינען פיל; טא לאמיר קריגן תבואה, כדי מיר זאלן עסן און לעבן. . און געווען אזעלכע וואס האבן געזאגט אונדזערע פעלדער און אונדזערע וויינגערטנער און אונדזערע הייזער פארזעצן מיר; לאמיר קריגן תבואה, פון וועגן דעם הונגער. . און געווען אזעלכע וואס האבן געזאגט מיר האבן געליען געלט פאר דעם מלכס אפצאל אויף אונדזערע פעלדער און אונדזערע וויינגערטנער. . און אצונד, אונדזער פלייש איז דאך אזוי ווי דאס פלייש פון אונדזערע ברידער, אונדזערע קינדער אזוי ווי זייערע קינדער, און אט מוזן מיר באצווינגען אונדזערע זין און אונדזערע טעכטער פאר קנעכט, און טייל פון אונדזערע טעכטער זיינען שוין באצווונגען, און אונדזער האנט איז אן כוח, און אונדזערע פעלדער און אונדזערע וויינגערטנער געהערן צו אנדערע.
. האט מיך זייער פארדראסן ווי איך האב געהערט זייער געשריי און די דאזיקע ווערטער. . און מיין הארץ האט זיך באקלערט אין מיר, און איך האב זיך געקריגט מיט די אדללייט און מיט די פארשטייער, און איך האב צו זיי געזאגט אויף וואכער לייט איר איטלעכער זיין ברודער? און איך האב געמאכט אקעגן זיי א גרויסע איינזאמלונג. . און איך האב צו זיי געזאגט מיר האבן אויסגעקויפט אונדזערע יידישע ברידער וואס זיינען פארקויפט געווען צו גויים, ווי ווייט מיר האבן געקענט, און איר ווילט גאר פארקויפן אייערע ברידער, און זיי זאלן זיך פארקויפן צו אונדז? האבן זיי געשוויגן און ניט געפונען קיין ווערטער. . און איך האב געזאגט ניט גוט איז די זאך וואס איר טוט; דארפט איר ניט גיין אין מורא פאר אונדזער גאט, אויס חרפה פאר די גויים אונדזערע פיינט? . איך אויך, מיינע ברידער און מיינע יונגען, האבן זיי געליען געלט און תבואה. לאמיר, איך בעט אייך, אפלאזן דעם דאזיקן חוב. . גיט זיי אפ, איך בעט אייך, היינט זייערע פעלדער, זייערע וויינגערטנער, זייערע איילבערטגערטנער, און זייערע הייזער, און די הונדערטן זילבערשטיק, און די תבואה, דעם וויין, און דאס אייל, וואס איר מאנט פון זיי. . האבן זיי געזאגט מיר וועלן אפגעבן, און מיר וועלן פון זיי ניט פארלאנגען; מיר וועלן אזוי טאן ווי דו זאגסט. האב איך גערופן די כהנים, און איך האב זיי באשווארן צו טאן אזוי ווי דער דאזיקער צוזאג. . אויך האב איך אויסגעטרייסלט מיין שויס, און האב געזאגט אזוי זאל גאט אויסטרייסלען יעטוועדער מאן וואס וועט ניט מקיים זיין דעם דאזיקן צוזאג, פון זיין הויז, און פון זיין מי, און אזוי זאל ער זיין אויסגעטרייסלט און ליידיק. און די גאנצע איינזאמלונג האט געזאגט אמן! און זיי האבן געלויבט גאט. און דאס פאלק האט געטאן אזוי ווי דער דאזיקער צוזאג.
. אויך האב איך און מיינע ברידער, פון דעם טאג אן וואס מע האט מיר באפוילן צו זיין זייער פירשט אין לאנד יהודה, פון דעם צוואנציקסטן יאר און ביזן צוויי און דרייסיקסטן יאר פון דעם מלך ארתחשסתא, צוועלף יאר, ניט געגעסן די שפייז פון א פירשט. . און די פריערדיקע פירשטן וואס פאר מיר האבן באשווערט אויפן פאלק, און זיי האבן גענומען פון זיי פאר ברויט און וויין, אחוץ פערציק שקלים זילבער; אויך האבן זייערע יונגען געוועלטיקט איבער דעם פאלק. אבער איך האב ניט געטאן אזוי, פון גאטספארכטיקייט. . און אויך ביי דער ארבעט פון דער דאזיקער מויער האב איך צוגעלייגט א האנט, הגם קיין פעלד האבן מיר ניט געקויפט; און אלע מיינע יונגען זיינען געווען איינגעזאמלט דארטן ביי דער ארבעט. . און די יידן, און די פארשטייער, הונדערט און פופציק מאן, און די וואס זיינען צו אונדז געקומען פון די פעלקער וואס ארום אונדז, זיינען געווען ביי מיין טיש. . און וואס איז צוגעגרייט געווארן פאר איין טאג, איז געווען איין אקס, זעקס געקליבענע שאף; אויך עופות זיינען צוגעגרייט געווארן ביי מיר; און אלע צען טעג אלערליי וויין לרוב. און פון דעסט וועגן האב איך ניט פארלאנגט די שפייז פון א פירשט, ווייל דער דינסט איז געווען שווער אויף דעם דאזיקן פאלק. . דערמאן מיר, גאט מיינער, צום גוטן אלץ וואס איך האב געטאן פאר דעם דאזיקן פאלק.

. און עס איז געווען, ווי סנבלט, און טוביה, און גשם דער אראבער, און אונדזערע איבעריקע פיינט האבן געקריגן צו הערן אז איך האב אויפגעבויט די מויער, און קיין בראך איז ניט געבליבן אין איר – הגם ביז יענער צייט האב איך נאך ניט געהאט אריינגעשטעלט טירן אין די טויערן – . האט סנבלט, און גשם, געשיקט צו מיר, אזוי צו זאגן קום, און לאמיר זיך צונויפקומען אין איינעם אין כפרים אין טאל אונו. און זיי האבן געטראכט מיר צו טאן בייז. . האב איך צו זיי געשיקט שלוחים, אזוי צו זאגן א גרויסע ארבעט טו איך, און איך קען ניט אראפנידערן; נאך וואס זאל די ארבעט אויפהערן, אז איך וועל זי אפלאזן, און אראפנידערן צו אייך? . און זיי האבן צו מיר געשיקט אזוי ווי די דאזיקע רייד פיר מאל, און איך האב זיי געענטפערט אזוי ווי די דאזיקע רייד. . האט סנבלט געשיקט צו מיר אזוי ווי די דאזיקע רייד א פינפט מאל זיין יונג מיט אן אפענעם בריוו אין זיין האנט, . וואס דערין איז געווען געשריבן צווישן די פעלקער הערט זיך, און גשמו זאגט, אז דו און די יידן טראכטן צו ווידערשפעניקן, דרום בויסטו די מויער, און דו ווילסט ווערן ביי זיי פאר א מלך, לויט די דאזיקע רייד. . און אויך האסטו אויפגעשטעלט נביאים אויסצורופן וועגן דיר אין ירושלים, אזוי צו זאגן א מלך איז דא אין יהודה. און אצונד וועט דער מלך קריגן צו הערן אזעלכע רייד. איז, אצונד קום און לאמיר אן עצה האלטן אין איינעם. . האב איך צו אים געשיקט, אזוי צו זאגן אזעלכע זאכן ווי דו זאגסט זיינען ניט געשען, נאר פון דיין הארצן טראכסטו זיי אויס. . ווארום זיי אלע האבן אונדז געוואלט איינשרעקן, אזוי צו זאגן זייערע הענט וועלן אפגעשלאפט ווערן פון דער ארבעט, און זי וועט ניט געטאן ווערן. און אצונד, גאט, שטארק מיינע הענט.
. און איך בין געקומען אין הויז פון שמעיה דעם זון פון דליה, דעם זון פון מהיטבאלן, וואס האט זיך געהאלטן איינגעשלאסן; און ער האט געזאגט לאמיר זיך צונויפקומען אין הויז פון גאט, אינעווייניק אין היכל, און לאמיר פארשליסן די טירן פון היכל, ווארום זיי וועלן קומען דיך הרגען, און ביי נאכט וועלן זיי קומען דיך הרגען. . האב איך געזאגט זאל אזא מענטש ווי איך אנטלויפן? און ווער פון מיין גלייכן קען אריינגיין אין היכל, און בלייבן לעבן? איך וועל ניט אריינגיין. . און איך האב דערקענט, אז ניט גאט האט אים געשיקט, נאר ער האט גערעדט די נבואה וועגן מיר, ווייל טוביה און סנבלט האבן אים אנגעדונגען. . ער איז דערפאר געווען געדונגען, כדי איך זאל מורא קריגן, און איך זאל טאן אזוי, און מיך פארזינדיקן, און דאס וועט זיי זיין פאר א שם־רע כדי זיי זאלן מיך קענען לעסטערן. . דערמאן, גאט מיינער, טוביהן, און סנבלטן לויט די דאזיקע מעשים זיינע, און אויך נועדיה דער נביאה, און די איבעריקע נביאים וואס האבן מיך געוואלט איינשרעקן.
. און די מויער איז פארטיק געווארן אין פינף און צוואנציקסטן טאג פון אלול, אין צוויי און פופציק טעג. . און עס איז געווען, ווי אלע אונדזערע פיינט האבן דערהערט, האבן אלע פעלקער וואס ארום אונדז מורא געקריגן, און זיי זיינען זייער אראפגעפאלן ביי זיך אין די אויגן, ווארום זיי האבן געזען אז פון אונדזער גאט איז געטאן געווארן די דאזיקע ארבעט.
. אויך האבן אין יענע טעג די אדללייט פון יהודה געשיקט פיל בריוו צו טוביהן, און טוביהס זיינען געקומען צו זיי. . ווארום פיל אין יהודה זיינען געווען געשווארענע צו אים, ווארום ער איז געווען דער איידים פון שכניה דעם זון פון ארחן, און זיין זון יהוחנן האט גענומען די טאכטער פון משולם דעם זון פון ברכיהן. . אויך פלעגן זיי דערציילן פאר מיר זיינע גוטע מעלות, און מיינע ווערטער פלעגן זיי ארויסטראגן צו אים. כדי מיך איינצושרעקן האט טוביה געשיקט די בריוו.

. און עס איז געווען, ווי די מויער איז געווען אויפגעבויט, אזוי האב איך אריינגעשטעלט די טירן, און די טויערלייט און די זינגערס און די לויים זיינען אויפגעזעצט געווארן. . און איך האב געגעבן מיין ברודער חננין, און חנניה דעם הויפטמאן פון דער פעסטונג, דעם באפעל איבער ירושלים; ווארום ער איז געווען אן אמתער מענטש, און גאטספארכטיקער פון א סך. . און איך האב זיי אנגעזאגט די טויערן פון ירושלים זאלן ניט געעפנט ווערן ביז די זון ווערט הייס, און ווען מע איז נאך אויף, זאלן זיי צומאכן די טירן; און פארריגלט זיי; און מע זאל שטעלן וואכן פון די באוווינער פון ירושלים, איטלעכן אויף זיין וואך, און איטלעכן אקעגן זיין הויז. . און די שטאט איז געווען ברייט און גרויס, און דאס פאלק דערין ווינציק, און קיין הייזער זיינען ניט געווען געבויט. . און מיין גאט האט אריינגעגעבן אין מיין הארצן, און איך האב איינגעזאמלט די אדללייט, און די פארשטייער, און דאס פאלק, זיך צו פארצייכענען לויטן יחוס, און איך האב געפונען דעם יחוס־בריוו פון די וואס זיינען ארויפגעקומען צום ערשטן, און איך האב געפונען געשריבן דערין
. דאס זיינען די קינדער פון דער יידישער מדינה וואס זיינען ארויפגעגאנגען פון די גלות־געפאנגענע וואס נבוכדנצר דער מלך פון בבל האט פארטריבן, און זיי האבן זיך אומגעקערט קיין ירושלים און קיין יהודה, איטלעכער צו זיין שטאט; . די וואס זיינען געקומען מיט זרובבלן, ישוען, נחמיהן, עזריהן, רעמיהן, נחמנין, מרדכין, בלשנען, מספרתן, בגוין, נחומען, בענהן.
די צאל פון די מענער פון די קינדער פון ישראל
. די קינדער פון פרעוש, צוויי טויזנט הונדערט און צוויי און זיבעציק.
. די קינדער פון שפטיה, דריי הונדערט צוויי און זיבעציק.
. די קינדער פון ארח, זעקס הונדערט צוויי און פופציק.
. די קינדער פון פחת־מואב, פון די קינדער פון ישוע און יואב, צוויי טויזנט און אכט הונדערט אכצן.
. די קינדער פון עילם, טויזנט צוויי הונדערט פיר און פופציק.
. די קינדער פון זתוא, אכט הונדערט פינף און פערציק.
. די קינדער פון זכי, זיבן הונדערט און זעכציק.
. די קינדער פון בנוי, זעקס הונדערט אכט און פערציק.
. די קינדער פון בבי, זעקס הונדערט אכט און צוואנציק.
. די קינדער פון עזגד, צוויי טויזנט דריי הונדערט צוויי און צוואנציק.
. די קינדער פון אדוניקם, זעקס הונדערט זיבן און זעכציק.
. די קינדער פון בגוי, צוויי טויזנט זיבן און זעכציק.
. די קינדער פון עדין, זעקס הונדערט פינף און פופציק.
. די קינדער פון אטר, פון חזקיהן, אכט און ניינציק.
. די קינדער פון חשום, דריי הונדערט אכט און צוואנציק.
. די קינדער פון בצי, דריי הונדערט פיר און צוואנציק.
. די קינדער פון חריף, הונדערט צוועלף.
. די קינדער פון גבעון, פינף און ניינציק.
. די מענטשן פון בית־לחם און נטופה, הונדערט אכט און אכציק.
. די מענטשן פון ענתות, הונדערט אכט און צוואנציק.
. די מענטשן פון בית־עזמות, צוויי און פערציק.
. די מענטשן פון קרית־יערים, כפירה, און בארות, זיבן הונדערט דריי און פערציק.
. די מענטשן פון רמה און גבע, זעקס הונדערט איין און צוואנציק.
. די מענטשן פון מכמס, הונדערט און צוויי און צוואנציק.
. די מענטשן פון בית־אל, און עי, הונדערט דריי און צוואנציק.
. די מענטשן פון דער אנדער נבו, צוויי און פופציק.
. די קינדער פון דער אנדער עילם, טויזנט צוויי הונדערט פיר און פופציק.
. די קינדער פון חרם, דריי הונדערט און צוואנציק.
. די קינדער פון יריחו, דריי הונדערט פינף און פערציק.
. די קינדער פון לוד, חדיד, און אונו, זיבן הונדערט און איין און צוואנציק.
. די קינדער פון סנאהן, דריי טויזנט ניין הונדערט און דרייסיק.
. די כהנים
די קינדער פון ידעיה, פון דעם הויז פון ישוע, ניין הונדערט דריי און זיבעציק.
. די קינדער פון אמר, טויזנט צוויי און פופציק.
. די קינדער פון פשחור, טויזנט צוויי הונדערט זיבן און פערציק.
. די קינדער פון חרם, טויזנט זיבעצן.
. די לויים
די קינדער פון ישוע, פון קדמיאלן, פון די קינדער פון הודוה, פיר און זיבעציק.
. די זינגערס
די קינדער פון אסף, הונדערט אכט און פערציק.
. די טויערלייט
די קינדער פון שלום, די קינדער פון אטר, די קינדער פון טלמון, די קינדער פון עקוב, די קינדער פון חטיטא, די קינדער פון שובי – הונדערט אכט און דרייסיק.
. די נתינים
די קינדער פון ציחא, די קינדער פון חשופא, די קינדער פון טבעות . די קינדער פון קירוס, די קינדער פון סיעא, די קינדער פון פדון; . די קינדער פון לבנה, די קינדער פון חגבא, די קינדער פון שלמי; . די קינדער פון חנן, די קינדער פון גדל, די קינדער פון גחר; . די קינדער פון ראיה, די קינדער פון רצין, די קינדער פון נקודא; . די קינדער פון גזם, די קינדער פון עוזא, די קינדער פון פסח; . די קינדער פון בסי, די קינדער פון מעונים, די קינדער פון נפישסים; . די קינדער פון בבוק, די קינדער פון חקופא, די קינדער פון חרחור; . די קינדער פון בצלית, די קינדער פון מחידא, די קינדער פון חרשא; . די קינדער פון ברקוס, די קינדער פון סיסרא, די קינדער פון תמך; . די קינדער פון נציח, די קינדער פון חטיפא.
. די קינדער פון שלמהס קנעכט
די קינדער פון סוטי, די קינדער פון סופרת, די קינדער פון פרידא; . די קינדער פון יעלא, די קינדער פון דרקון, די קינדער פון גדל; . די קינדער פון שפטיה, די קינדער פון חטיל, די קינדער פון פוכרת־הצביים, די קינדער פון אמון.
. אלע נתינים און די קינדער פון שלמהס קנעכט דריי הונדערט צוויי און ניינציק.
. און דאס זיינען די וואס זיינען ארויפגעגאנגען פון תל־מלך, תל־חרשא, כרוב, אדון, און אמר, און האבן ניט געקענט זאגן זייער פאטערהויז און זייער אפשטאם, אויב זיי זיינען פון ישראל
. די קינדער פון דליה, די קינדער פון טוביה, די קינדער פון נקודא – זעקס הונדערט און צוויי און פערציק.
. און פון די כהנים די קינדער פון חביה, די קינדער פון הקוץ, די קינדער פון ברזלין וואס האט גענומען א ווייב פון די טעכטער פון ברזלין פון גלעד, און איז גערופן געווארן אויף זייער נאמען.
. די דאזיקע האבן געזוכט זייער יחוס־בריוו, און ער איז ניט געפונען געווארן, און זיי זיינען געהאלטן געווארן פאר אומווערדיק צו דער כהונה. . און דער תרשתא האט זיי פארזאגט, אז זיי זאלן ניט עסן פון דעם גאר הייליקן, ביז א כהן וועט אויפשטיין מיט אורים־ותומים.
. די גאנצע עדה אין איינעם איז געווען צוויי און פערציק טויזנט דריי הונדערט און זעכציק; . אחוץ זייערע קנעכט און זייערע דינסטן; די דאזיקע זיינען געווען זיבן טויזנט דריי הונדערט זיבן און דרייסיק. און זיי האבן געהאט זינגערס און זינגערינס צוויי הונדערט און פינף און פערציק. . זייערע פערד זיינען געווען זיבן הונדערט זעקס און דרייסיק; זייערע מוילאייזלען, צוויי הונדערט פינף און פערציק; . קעמלען פיר הונדערט פינף און דרייסיק; אייזלען, זעקס טויזנט זיבן הונדערט און צוואנציק.
. און טייל פון צווישן די הויפטן פון די פאטערהייזער האבן געשאנקען פאר דער ארבעט. דער תרשתא האט געגעבן פאר דעם שאץ, גאלד טויזנט דרכמונים, שפרענגבעקנס פופציק, העמדלעך פאר די כהנים פינף הונדערט און דרייסיק. . און טייל פון די הויפטן פון די פאטערהייזער האבן געגעבן פאר דעם שאץ פון דער ארבעט, גאלד צוואנציק טויזנט דרכמונים, און זילבער צוויי טויזנט און צוויי הונדערט מנה. . און וואס דאס איבעריקע פאלק האט געגעבן איז געווען גאלד, צוואנציק טויזנט דרכמונים, און זילבער צוויי טויזנט מנה, און העמדלעך פאר די כהנים זיבן און זעכציק.
. און די כהנים און די לויים, און די טויערלייט, און די זינגערס, און טייל פון דעם פאלק, און די נתינים, און גאנץ ישראל, האבן זיך באזעצט אין זייערע שטעט.
און אז דער זיבעטער חודש איז געקומען, און די קינדער פון ישראל זיינען געווען אין זייערע שטעט.

. האט זיך דאס גאנצע פאלק איינגעזאמלט אזוי ווי איין מאן אויף דעם ברייטן פלאץ וואס פאר דעם וואסערטויער, און זיי האבן גערעדט צו עזרא דעם שרייבער, צו ברענגען דאס בוך פון תורת־משה וואס גאט האט באפוילן ישראל. . און עזרא דער כהן האט געבראכט די תורה פאר דער איינזאמלונג, מענער און ווייבער, און אלע וואס האבן געקענט פארשטיין, אין ערשטן טאג פון זיבעטן חודש. . און ער האט דערפון געלייענט פאר דעם ברייטן פלאץ וואס פאר דעם וואסערטויער פון באגינען ביז האלבן טאג, פאר די מענער און די ווייבער, און די וואס האבן פארשטאנען; און די אויערן פון דעם גאנצן פאלק זיינען געווען צו דעם בוך פון דער תורה. . און עזרא דער שרייבער איז געשטאנען אויף א הילצערנעם באלמעמער וואס מע האט געמאכט פאר דער זאך, און לעבן אים איז געשטאנען מתתיה, און שמע, און עניה, און אוריה, און חלקיה, און מעשיה, אויף זיין רעכטער זייט; און פון זיין לינקער זייט, פדיה, און מישאל, און מלכיה, און חשום, און חשבדנה, זכריה, משולם. . און עזרא האט געעפנט דאס בוך פאר די אויגן פון גאנצן פאלק, ווארום ער איז געווען איבער דעם גאנצן פאלק; און ווי ער האט אויפגעעפנט, האט דאס גאנצע פאלק זיך אויפגעשטעלט. . און עזרא האט געלויבט יהוה דעם גרויסן גאט, און דאס גאנצע פאלק האט געענטפערט ״אמן! אמן!״ מיט אויפגעהויבענע הענט, און זיי האבן זיך גענייגט און זיך געבוקט צו גאט מיטן פנים צו דער ערד. . און ישוע, און בני, און שרביה, ימין, עקוב, שבתי, הודיה, מעשיה, קליטא, עזריה, יוזבד, חנן, פלאיה, די לויים, האבן געגעבן דעם פאלק צו פארשטיין די תורה, און דאס פאלק איז געשטאנען אויף זייער ארט. . און זיי האבן געלייענט פון דער תורה פון גאט קלאר, און געמאכט שכלדיק און געגעבן צו פארשטיין דאס געלייענטע.
. און נחמיה, דאס איז דער תרשתא, און עזרא דער כהן, דער שרייבער, און די לויים וואס האבן געגעבן דעם פאלק צו פארשטיין, האבן געזאגט צום גאנצן פאלק היינטיקער טאג איז הייליק צו יהוה אייער גאט; איר זאלט ניט טרויערן און ניט וויינען. ווארום דאס גאנצע פאלק האט געוויינט, אז זיי האבן געהערט די ווערטער פון דער תורה. . און ער האט צו זיי געזאגט גייט עסט פעטע שפייזן, און טרינקט זיסע געטראנקען, און שיקט חלקים צו דעם וואס ביי אים איז ניט אנגעגרייט, ווארום דער טאג איז הייליק צו אונדזער גאט; און איר זאלט אייך ניט קלעמען, ווארום די פרייד פון גאט איז אייער שטארקייט. . און די לויים האבן איינגעשטילט דאס גאנצע פאלק, אזוי צו זאגן זייט שטיל, ווארום דער טאג איז הייליק, און איר זאלט אייך ניט קלעמען. . און דאס גאנצע פאלק איז געגאנגען עסן און טרינקען, און זיך שיקן חלקים, און מאכן א גרויסע שמחה, ווארום זיי האבן פארשטאנען די ווערטער וואס מע האט זיי געלערנט.
. און אויפן צווייטן טאג האבן זיך איינגעזאמלט די הויפטן פון די פאטערהייזער פון דעם גאנצן פאלק, די כהנים, און די לויים, צו עזרא דעם שרייבער, כדי זיך צו קליגן אין די ווערטער פון דער תורה. . און זיי האבן געפונען געשריבן אין דער תורה וואס גאט האט באפוילן דורך משהן, אז די קינדער פון ישראל זאלן זיצן אין סוכות אין דעם יום־טוב פון זיבעטן חודש; . און אז זיי זאלן באקאנט מאכן און ארויסלאזן אן אויסרוף אין אלע זייערע שטעט, און אין ירושלים, אזוי צו זאגן גייט ארויס אין די בערג, און ברענגט איילבערטצווייגן, און איילבוימצווייגן, און מירטנצווייגן, און טייטלצווייגן, און צווייגן פון געדיכטע ביימער, צו מאכן סוכות אזוי ווי עס שטייט געשריבן.
. איז דאס פאלק ארויסגעגאנגען, און זיי האבן געבראכט, און האבן געמאכט סוכות איטלעכער אויף זיין דאך, און אין זייערע הויפן, און אין די הויפן פון גאטס הויז, און אויף דעם ברייטן פלאץ פון וואסערטויער, און אויף דעם ברייטן פלאץ פון טויער פון אפרים. . און די גאנצע עדה וואס האט זיך אומגעקערט פון געפאנגענשאפט האט געמאכט סוכות, און זיי זיינען געזעסן אין סוכות; ווארום די קינדער פון ישראל האבן אזוי ניט געטאן פון די טעג פון ישוע דעם זון פון נון אן ביז אויף יענעם טאג. און עס איז געווען זייער א גרויסע שמחה. . און ער האט געלייענט פון דעם בוך פון גאטס תורה טאג אין טאג, פון ערשטן טאג ביזן לעצטן טאג; און זיי האבן געמאכט יום־טוב זיבן טעג, און אויפן אכטן טאג א הייליקע איינזאמלונג, אזוי ווי דער דין.

. און אין פיר און צוואנציקסטן טאג פון דעם דאזיקן חודש האבן זיך איינגעזאמלט די קינדער פון ישראל מיט פאסטן, און מיט זאק און ערד אויף זיך. . און די קינדער פון ישראל האבן זיך אפגעשיידט פון אלע פרעמדגעבארענע, און זיי זיינען געשטאנען און האבן זיך מתוודה געווען אויף זייערע זינד, און די פארברעכן פון זייערע עלטערן. . און זיי זיינען געשטאנען אויף זייער ארט און האבן געלייענט אין דעם בוך פון דער תורה פון יהוה זייער גאט א פערטל טאג, און א פערטל טאג האבן זיי זיך מתוודה געווען, און זיך געבוקט צו יהוה זייער גאט. . און ישוע, און בני, קדמיאל, שבניה, בוני, שרביה, בני, כנני, האבן זיך אויפגעשטעלט אויף דער בימה פון די לויים, און זיי האבן געשריען אויף א הויכן קול צו יהוה זייער גאט.
. און די לויים, ישוע, און קדמיאל, בני, חשבניה, שרביה, הודיה, שבניה, פתחיה, האבן געזאגט שטייט אויף, לויבט יהוה אייער גאט פון אייביק ביז אייביק; און לאז מען לויבן דיין פראכטיקן נאמען וואס איז דערהויבן איבער יעטוועדער לויב און רימונג.
. דו יהוה ביסט אליין; דו האסט געמאכט די הימלען, די הימלען פון די הימלען, און זייער גאנצן חיל, די ערד און אלץ וואס אויף איר, די ימען און אלץ וואס אין זיי, און דו האלטסט זיי אלעמען אויף, און דער חיל פון הימל בוקט זיך צו דיר. . דו ביסט יהוה דער גאט וואס האסט אויסדערוויילט אברמען, און אים ארויסגעצויגן פון אור־כשדים, און געמאכט זיין נאמען אברהם. . און האסט געפונען זיין הארץ געטריי פאר דיר, און האסט געשלאסן מיט אים א בונד צו געבן דאס לאנד פון דעם כנעני, דעם חתי, דעם אמורי, און דעם פרזי, און דעם יבוסי, און דעם גרגשי – עס צו געבן צו זיין זאמען; און האסט מקיים געווען דיינע ווערטער, ווארום א גערעכטער ביסטו. . און דו האסט געזען די פיין פון אונדזערע עלטערן אין מצרים, און האסט געהערט זייער געשריי ביים ים־סוף. . און האסט געמאכט צייכנס און ווונדער אויף פרעהן, און אויף אלע זיינע קנעכט, און אויף דעם גאנצן פאלק פון זיין לאנד, ווארום האסט געוווסט, אז זיי האבן געמוטוויליקט איבער זיי; און האסט דיר געמאכט א נאמען אזוי ווי היינטיקן טאג. . און דעם ים האסטו געשפאלטן פאר זיי, און זיי זיינען דורכגעגאנגען אין מיטן אים אין טריקעניש און זייערע נאכיאגער האסטו אריינגעווארפן אין די טיפענישן אזוי ווי א שטיין אין מאכטיקע וואסערן. . און מיט א זייל פון וואלקן האסטו זיי געפירט ביי טאג, און מיט א זייל פון פייער ביי נאכט, כדי זיי צו לייכטן דעם וועג וואס זיי זאלן אויף אים גיין. . און אויפן בארג סיני האסטו אראפגענידערט, און גערעדט צו זיי פון הימל, און האסט זיי געגעבן ריכטיקע געזעצן, און אמתע לערנונגען, גוטע חוקים און געבאט. . און דיין הייליקן שבת האסטו זיי געלאזט וויסן, און האסט זיי באפוילן געבאט און געזעצן און א תורה דורך משה דיין קנעכט. . און ברויט פון הימל האסטו זיי געגעבן פאר זייער הונגער, און וואסער האסטו זיי פון פעלז ארויסגעצויגן פאר זייער דארשט, און האסט זיי געהייסן קומען ארבן דאס לאנד וואס דו האסט אויפגעהויבן דיין האנט זיי צו געבן. . אבער זיי אזוי ווי אונדזערע עלטערן האבן געמוטוויליקט און הארט געמאכט זייער נאקן, און זיי האבן ניט צוגעהערט צו דיינע געבאט, . און ניט געוואלט געהארכן, און זיי האבן ניט געדאכט אן דיינע ווונדער וואס דו האסט מיט זיי געטאן; נאר זיי האבן הארט געמאכט זייער נאקן, און געמאכט א הויפטמאן זיך אומצוקערן צו זייער קנעכטשאפט אין זייער ווידערשפעניקייט. אבער דו ביסט א גאט פון פארגעבונג, לייטזעליק און דערבארימדיק, איינגעהאלטן אין צארן און רייך אין גענאד, און האסט זיי ניט פארלאזן. . אפילו אז זיי האבן זיך געמאכט א געגאסן קאלב, און זיי האבן געזאגט ״דאס איז דיין גאט וואס האט דיך אויפגעבראכט פון מצרים״, און זיי האבן באגאנגען גרויסע לעסטערונגען, . האסטו פון דעסט וועגן אין דיין גרויס דערבארימונג זיי ניט פארלאזן אין דער מדבר; דער זייל פון וואלקן האט זיך ניט אפגעטאן פון זיי ביי טאג, כדי זיי צו פירן אויפן וועג, און דער זייל פון פייער ביי נאכט, כדי זיי צו לייכטן דעם וועג וואס זיי זאלן אויף אים גיין. . און דיין גוטן גייסט האסטו געגעבן, זיי צו קליגן, און דיין מן האסטו ניט פארמיטן פון זייער מויל, און וואסער האסטו זיי געגעבן פאר זייער דארשט. . און פערציק יאר האסטו זיי אויסגעהאלטן אין דער מדבר; גארנישט האט זיי געפעלט; זייערע קליידער זיינען ניט אפגעטראגן געווארן, און זייערע פיס זיינען ניט אויפגעלאפן.
. און האסט זיי געגעבן קיניגרייכן און פעלקער, און האסט זיי אויסגעטיילט לויט גרענעצן; און זיי האבן געארבט דאס לאנד פון סיחונען – דאס לאנד פון דעם מלך פון חשבון, און דאס לאנד פון עוג דעם מלך פון בשן. . און זייערע קינדער האסטו געמערט אזוי ווי די שטערן פון הימל, און האסט זיי געבראכט אין דעם לאנד וואס דו האסט געהייסן זייערע עלטערן קומען ארבן. . און די קינדער זיינען געקומען, און האבן געארבט דאס לאנד, און דו האסט אונטערטעניק געמאכט פאר זיי די באוווינער פון לאנד, די כנענים, און האסט זיי געגעבן אין זייער האנט, מיט זייערע מלכים און די פעלקער פון לאנד, צו טאן מיט זיי לויט זייער ווילן. . און זיי האבן באצווונגען באפעסטיקטע שטעט און פעטע ערד, און האבן געארבט הייזער פול מיט כל־טוב, ברונעמער אויסגעהאקטע, וויינגערטענער און איילבערטגערטנער, און ביימער צום עסן לרוב; און זיי האבן געגעסן און זיינען זאט און פעט געווארן, און האבן זיך ווויל געטאן מיט דיין גרויס גוטס.
. און זיי האבן ווידערשפעניקט און זיך געשטעלט אקעגן דיר, און זיי האבן אוועקגעווארפן דיין תורה הינטער זייער רוקן, און האבן געהרגעט דיינע נביאים וואס האבן זיי געווארנט, כדי זיי אומצוקערן צו דיר, און זיי האבן באגאנגען גרויסע לעסטערונגען. . און דו האסט זיי געגעבן אין דער האנט פון זייערע דריקער, און זיי האבן זיי געדריקט. און אין דער צייט פון זייער נויט פלעגן זיי שרייען צו דיר, און דו פון הימל פלעגסט זיי צוהערן, און לויט דיין גרויס דערבארימונג פלעגסטו זיי געבן העלפער וואס זאלן זיי העלפן פון דער האנט פון זייערע דריקער. . אבער ווי זיי איז בארוט געווארן, פלעגן זיי ווידער שלעכטס טאן פאר דיר; און דו האסט זיי איבערגעלאזן אין דער האנט פון זייערע פיינט, און זיי האבן געוועלטיקט איבער זיי; און זיי האבן ווידער געשריען צו דיר, און דו פון הימל פלעגסט צוהערן און זיי מציל זיין לויט דיין דערבארימונג פיל מאל. . און האסט זיי געווארנט, כדי זיי אומצוקערן צו דיין תורה, אבער זיי האבן געמוטוויליקט, און האבן ניט צוגעהערט צו דיינע געבאט, נאר געזינדיקט אקעגן דיינע געזעצן, וואס אז א מענטש טוט זיי, לעבט ער דורך זיי; און זיי האבן געקערט א ווידערשפעניקן רוקן, און האבן הארט געמאכט זייער נאקן, און ניט צוגעהערט. . און האסט זיי אפגעצויגן פיל יארן, און האסט זיי געווארנט מיט דיין גייסט דורך דיינע נביאים, אבער זיי האבן ניט צוגעלייגט דאס אויער; און דו האסט זיי געגעבן אין דער האנט פון די פעלקער פון די לענדער. . אבער אין דיין גרויס דערבארימונג האסטו ניט געמאכט פון זיי א פארלענדונג, און האסט זיי ניט פארלאזן, ווארום א גאט א לייטזעליקער און א דערבארימדיקער ביסטו.
. און אצונד, אונדזער גאט, דער גרויסער, שטארקער, און פארכטיקער גאט, וואס היט דעם בונד און די גענאד, זאל ניט ווינציק זיין פאר דיר אלדי מאטערניש וואס האט געטראפן אונדז, אונדזערע מלכים, אונדזערע הארן, און אונדזערע כהנים, און אונדזערע נביאים, און אונדזערע עלטערן, און דיין גאנצן פאלק, פון די טעג פון די מלכים פון אשור אן ביז אויף היינטיקן טאג. . יא, דו ביסט גערעכט אין אלץ וואס איז געקומען אויף אונדז, ווארום דו האסט געטאן ווארהאפטיק, און מיר האבן שלעכטס געטאן. . און אונדזערע מלכים, אונדזערע הארן, אונדזערע כהנים, און אונדזערע עלטערן, האבן ניט געטאן דיין תורה, און ניט פארנומען דיינע געבאט, און דיינע אנזאגן וואס דו האסט זיי אנגעזאגט. . ווארום אז זיי זיינען געווען אין זייער מלוכה, און אין דיין גרויסן גוטס וואס דו האסט זיי געגעבן, און אין דעם ברייטן און פעטן לאנד וואס דו האסט איבערגעגעבן צו זיי, האבן זיי דיר ניט געדינט, און זיי האבן זיך ניט אומגעקערט פון זייערע שלעכטע מעשים.
. אט זיינען מיר היינט קנעכט, און דאס לאנד וואס דו האסט געגעבן אונדזערע עלטערן, צו עסן איר פרוכט און איר גוטס, אט זיינען מיר קנעכט דערויף; . און זי מערט איר תבואה פאר די מלכים וואס דו האסט געגעבן איבער אונדז פאר אונדזערע זינד; און זיי געוועלטיקן איבער אונדזערע לייבער, און איבער אונדזערע בהמות, לויט זייער ווילן, און מיר זיינען אין גרויס נויט.
. אבער ביי אלעם דעם שליסן מיר אן אפמאך, און שרייבן זיך אונטער; און אויף דעם געחתמעטן [געשריפטס] זיינען אונדזערע הארן, אונדזערע לויים, אונדזערע כהנים.
. און אויף די געחתמעטע [געשריפטסן] זיינען געווען נחמיה דער תרשתא, דער זון פון חכליהן, און צדקיה; . שריה, עזריה, ירמיה; . פשחור, אמריה, מלכיה; . חטוש, שבניה, מלוך; . חרם, מרמות, עובדיה; . דניאל, גנתון, ברוך; . משולם, אביה, מימן; . מעזיה, בלגי, שמעיה. דאס זיינען די כהנים.
. און די לויים ישוע דער זון פון אזניהן, בנוי פון די קינדער פון חנדד, קדמיאל; . און זייערע ברידער שבניה, הודיה, קליטא, פלאיה, חנן; . מיכא, רחוב, חשביה; . זכור, שרביה, שבניה; . הודיה, בני, בנינו.
. די הויפטן פון דעם פאלק פרעוש, פחת־מואב, עילם, זתוא, בני; . בוני, עזגד, בבי; . אדוניה, בגוי, עדין; . אטר, חזקיה, עזור; . הודיה, חשום, בצי; . חריף, ענתות, ניבי; . מגפיעש, משולם, חזיר; . משיזבאל, צדוק, ידוע; . פלטיה, חנן, עניה; . הושע, חנניה, חשוב; . הלוחש, פלחא, שובק; . רחום, חשבנה, מעשיה; . און אחיה, חנן, ענן; . מלוך, חרם, בענה.
. און דאס איבעריקע פאלק, די כהנים, די לויים, די טויערלייט, די זינגערס, די נתינים, און אלע וואס האבן זיך אפגעשיידט פון די פעלקער פון די לענדער צו דער תורה פון גאט, זייערע ווייבער, זייערע זין, און זייערע טעכטער, איטלעכער וואס האט געוווסט און פארשטאנען, . האבן זיך געהאלטן אן זייערע ברידער, זייערע גרויסע לייט, און זיי זיינען אריין אין א קללה און אין א שבועה צו גיין אין דער תורה פון גאט וואס איז געגעבן געווארן דורך דער האנט פון משה דעם קנעכט פון גאט, און צו היטן און צו טאן אלע געבאט פון יהוה אונדזער האר, און זיינע געזעצן און זיינע חוקים; . און אז מיר זאלן ניט געבן אונדזערע טעכטער צו די פעלקער פון לאנד, און זייערע טעכטער ניט נעמען פאר אונדזערע זין; . און די פעלקער פון לאנד וואס ברענגען סחורות און אלערליי תבואה אין טאג פון שבת צו פארקויפן, זאלן מיר פון זיי ניט קויפן אום שבת אדער אין א הייליקן טאג; און אז מיר זאלן אפלאזן דאס פעלד אין זיבעטן יאר, און איטלעכן חוב.
. און מיר האבן געשטעלט אויף אונדז א מצווה, ארויפצולייגן אויף זיך א דריטל שקל א יאר פאר דעם דינסט פון אונדזער גאטס הויז, . פאר דעם אויסגעלייגטן ברויט, און דעם שטענדיקן שפייזאפפער, און פאר דעם שטענדיק בראנדאפפער פון די שבתים, פון ראש־חודש, פאר די יום־טובים; און פאר די געהייליקטע קרבנות, און פאר די זינדאפפער מכפר צו זיין אויף ישראל, און פאר דער גאנצער ארבעט פון אונדזער גאטס הויז. . און מיר האבן גורל געווארפן, די כהנים, די לויים, און דאס פאלק, וועגן דער גאב פון האלץ צו ברענגען אין הויז פון אונדזער גאט לויט אונדזערע פאטערהייזער אין געשטעלטע צייטן יאר אין יאר, אויף צו ברענען אויף דעם מזבח פון יהוה אונדזער גאט, אזוי ווי עס שטייט געשריבן אין דער תורה. . און צו ברענגען די ערשטצייטיקע פון אונדזער ערד, און די ערשטצייטיקע פון יעטוועדער פרוכט פון אלערליי ביימער, יאר אין יאר, אין הויז פון גאט; . און די בכורים פון אונדזערע זין, און פון אונדזערע בהמות, אזוי ווי עס שטייט געשריבן אין דער תורה, און די בכורים פון אונדזערע רינדער און אונדזערע שאף, צו ברענגען אין הויז פון אונדזער גאט, צו די כהנים וואס באדינען אין הויז פון אונדזער גאט. . און אז דאס ערשטע פון אונדזערע טייגמולטערס, און אונדזערע אפשיידונגען, און פון דער פרוכט פון אלערליי ביימער, פון וויין און אייל, זאלן מיר ברענגען צו די כהנים אין די קאמערן פון דעם הויז פון אונדזער גאט; און דעם מעשר פון אונדזער ערד צו די לויים; ווארום זיי, די לויים, נעמען דעם מעשר אין אלע אונדזערע אקערשטעט. . און דער כהן, דער זון פון אהרן, זאל זיין מיט די לויים, ווען די לויים נעמען מעשר; און די לויים זאלן ארויפברענגען דעם מעשר פון מעשר אין הויז פון אונדזער גאט, אין די קאמערן פון דעם שאצהויז. . ווארום די קינדער פון ישראל און די קינדער פון לוי זאלן ברענגען די אפשיידונג פון תבואה, וויין, און אייל, אין די קאמערן וואס דארטן זיינען די זאכן פון הייליקטום, און פון די כהנים וואס באדינען, און פון די טויערלייט, און פון די זינגערס; און מיר זאלן ניט פארלאזן דאס הויז פון אונדזער גאט.

. און די הארן פון פאלק זיינען געזעסן אין ירושלים, און דאס איבעריקע פאלק האט געווארפן גורל, צו ברענגען איינעם פון צען צו זיצן אין ירושלים דער הייליקער שטאט, און ניין טיילן אין די שטעט. . און דאס פאלק האט געבענטשט אלע מענער וואס האבן זיך מתנדב געווען צו זיצן אין ירושלים.
. און דאס זיינען די הויפטלייט פון דער מדינה וואס זיינען געזעסן אין ירושלים – און אין די שטעט פון יהודה זיינען געזעסן, איטלעכער אויף זיין אייגנטום אין זייערע שטעט, ישראל, די כהנים, און די לויים, און די נתינים, און די קינדער פון שלמהס קנעכט; . און אין ירושלים זיינען געזעסן פון די קינדער פון יהודה, און פון די קינדער פון בנימין.
פון די קינדער פון יהודה
עתיה דער זון פון עוזיה דעם זון פון זכריה, דעם זון פון אמריה, דעם זון פון שפטיה, דעם זון פון מהללאלן, פון די קינדער פון פרץ; . און מעשיה דער זון פון ברוך דעם זון פון חוזה, דעם זון פון חזיה, דעם זון פון עדיה, דעם זון פון יויריב, דעם זון פון זכריה, דעם זון פון דעם שלוני. . אלע קינדער פון פרץ וואס זיינען געזעסן אין ירושלים זיינען געווען פיר הונדערט אכט און זעכציק העלדישע לייט.
. און דאס זיינען די קינדער פון בנימין
סלוא דער זון פון משולם דעם זון פון יועד, דעם זון פון פדיה, דעם זון פון קוליה, דעם זון פון מעשיה, דעם זון פון יתיאל, דעם זון פון ישעיהן; . און נאך אים גבי, סלי – ניין הונדערט אכט און צוואנציק. . און יואל דער זון פון זכרין איז געווען דער אויפזעער איבער זיי, און יהודה דער זון פון הסנואהן איז געווען דער צווייטער איבער דער שטאט.
. פון די כהנים
ידעיה דער זון פון יויריבן, יכין, . שריה דער זון פון חלקיה דעם זון פון משולם, דעם זון פון צדוק, דעם זון פון מריות, דעם זון פון אחיטובן, דעם פירשט פון גאטס הויז, . און זייערע ברידער וואס האבן געטאן די ארבעט פון דעם הויז – אכט הונדערט צוויי און צוואנציק. און עדיה דער זון פון ירוחם דעם זון פלליה, דעם זון פון אמצי, דעם זון פון זכריה, דעם זון פון פשחור, דעם זון פון מלכיהן, . און זיינע ברידער, הויפטן פון פאטערהייזער – צוויי הונדערט צוויי און פערציק. און עמשסי דער זון פון עזראל דעם זון פון אחזי, דעם זון פון משלמות, דעם זון פון אמרן, . און זייערע ברידער, העלדישע גיבורים – הונדערט אכט און צוואנציק. און דער אויפזעער איבער זיי איז געווען זבדיאל דער זון פון הגדולימען.
. און פון די לויים
שמעיה דער זון פון חשוב דעם זון פון עזריקם, דעם זון פון חשביה, דעם זון פון בונין; . און שבתי, און יוזבד, פון די הויפטן פון די לויים, איבער דער אויסווייניקסטער ארבעט פון גאטס הויז; . און מתניה דער זון פון מיכא דעם זון פון זבדי, דעם זון פון אספן, דער ערשטער אנצוהייבן דעם לויבגעזאנג ביים געבעט; און בקבוקיה דער צווייטער צווישן זיינע ברידער; און עבדא דער זון פון שמוע דעם זון פון גלל, דעם זון פון ידותונען. . אלע לויים אין דער הייליקער שטאט זיינען געווען צוויי הונדערט פיר און אכציק.
. און די טויערלייט
עקוב, טלמון, און זייערע ברידער וואס האבן געהיט ביי די טויערן – הונדערט צוויי און זיבעציק.
. און די איבעריקע ישראל, כהנים, לויים, זיינען געווען אין אלע שטעט פון יהודה, איטלעכער אויף זיין נחלה.
. און די נתינים זיינען געזעסן אין עופל; און ציחא און גשפא זיינען געווען איבער די נתינים.
. און דער אויפזעער פון די לויים אין ירושלים איז געווען עוזי דער זון פון בני דעם זון פון חשביה, דעם זון פון מתניה, דעם זון פון מיכאן, פון די קינדער פון אסף, די זינגערס, איבער דער ווירטשאפט פון גאטס הויז. . ווארום א באפעל פון מלך איז געווען וועגן זיי, און א פעסטע באשטימונג וועגן די זינגערס, לויט דעם באדארף פון איטלעכן טאג. . און פתחיה דער זון פון משיזבאלן, פון די קינדער פון זרח דעם זון פון יהודהן, איז געווען לעבן דעם מלך פאר איטלעכער זאך פון פאלק.
. און וועגן די דערפער מיט זייערע פעלדער זיינען טייל פון יהודה געזעסן אין קרית־ארבע און אירע ארומיקע ערטער, און אין דיבון און אירע ארומיקע ערטער, און אין איקבצאל און אירע דערפער; . און אין ישוע, און אין מולדה, און אין בית־פלט; . און אין חצר־שועל, און אין באר־שבע און אירע ארומיקע ערטער; . און אין ציקלג, און אין מכונה און אין אירע ארומיקע ערטער; . און אין עין־רמון, און אין צרעה, און אין ירמות, . זנוח, עדולם, און זייערע דערפער, לכיש און אירע פעלדער, עזקה און אירע ארומיקע ערטער. און זיי האבן געלאגערט פון באר־שבע ביז דעם טאל פון הנום.
. און די קינדער פון בנימין, פון גבע אן, אין מכמש, און עיה, און בית־אל און אירע ארומיקע ערטער, . ענתות, נוב, ענניה, . חצור, רמה, גתים, . חדיד, צבועים, נבלט, . לוד, און אונו, גי־חרשים. . און פון די לויים זיינען עטלעכע אפטיילונגען פון יהודה אריבער צו בנימין.

. און דאס זיינען די כהנים און די לויים וואס זיינען ארויפגעגאנגען מיט זרובבל דעם זון פון שאלתיאלן, און ישוען שריה, ירמיה, עזרא; . אמריה, מלוך, חטוש; . שכניה, רחום, מרמות; . עדוא, גנתוי, אביה; . מימין, מעדיה, בלגה; . שמעיה, און יויריב, ידעיה, . סלו, עמוק, חלקיה, ידעיה. די דאזיקע זיינען געווען די הויפטן פון די כהנים און זייערע ברידער אין די טעג פון ישוען.
. און די לויים ישוע, בנוי, קדמיאל, שרביה, יהודה, מתניה אויף די לויבגעזאנגען, ער און זיינע ברידער. . און בקבוקיה, און עוני, זייערע ברידער, אקעגן זיי אין וואכן.
. און ישוע האט געבארן יויקימען, און יויקים האט געבארן אלישיבן, און אלישיב האט געבארן יוידען, . און יוידע האט געבארן יונתנען, און יונתן האט געבארן ידוען.
. און אין די טעג פון יויקימען זיינען געווען כהנים הויפטן פון פאטערהייזער פון שריה, מריה; פון ירמיה, חנניה; . פון עזרא, משולם; פון אמריה, יהוחנן; . פון מליכו, יונתן; פון שבניה, יוסף; . פון חרם, עדנא; פון מריות, חלקי; . פון עדוא, זחריה; פון גנתון, משולם; . פון אביה, זכרי; פון מנימין, . . . . ; פון מועדיה, פלטי; . פון בלגה, שמוע; פון שמעיה, יהונתן; . און פון יויריב, מתני; פון ידעיה, עוזי; . פון סלי, קלי; פון עמוק, עבר; . פון חלקיה, חשביה; פון ידעיה, נתנאל.
. פון די לויים זיינען אין די טעג פון אלישיבן, יוידען, און יוחננען, און ידוען, פארשריבן געווארן די הויפטן פון די פאטערהייזער; דעסגלייכן פון די כהנים בעת דער מלוכה פון דריוש פון פרס.
. פון די קינדער פון לוי זיינען די הויפטן פון די פאטערהייזער געווען פארשריבן אין בוך פון די צייטגעשעענישן, און ביז די טעג פון יוחנן דעם זון פון אלישיבן. . און די הויפטן פון די לויים זיינען געווען חשביה, שרביה, און ישוע דער זון פון קדמיאלן, מיט זייערע ברידער אקעגן זיי, אויף צו דאנקען און צו לויבן לויט דעם באפעל פון דוד דעם געטלעכן מאן, א וואך איבער א וואך. . מתניה, און בקבוקיה, עובדיה, משולם, טלמון, עקוב, זיינען געווען היטער, טויערלייט צו היטן ביי די זאמלהייזער פון די טויערן. . די דאזיקע זיינען געווען אין די טעג פון יויקים דעם זון פון ישוע דעם זון פון יוצדקן, און אין די טעג פון נחמיה דעם פירשט, און עזרא דעם כהן, דעם שרייבער.
. און ביי דער באנייאונג פון דער מויער פון ירושלים, האט מען אויפגעזוכט די לויים פון אלע זייערע ערטער, זיי צו ברענגען קיין ירושלים כדי צו מאכן א באנייאונג מיט שמחה, און מיט דאנקגעבונגען, און מיט געזאנג, מיט צימבלען, גיטארן, און הארפן. . און די קינדער פון די זינגער האבן זיך איינגעזאמלט אי פון דער געגנט ארום ירושלים, אי פון די דערפער פון די נטופתים; . און פון בית־גלגל, און פון די פעלדער פון גבע און עזמות; ווארום די זינגערס האבן זיך אויפגעבויט דערפער ארום ירושלים. . און די כהנים און די לויים האבן זיך גערייניקט, און זיי האבן גערייניקט דאס פאלק, און די טויערן, און די מויער.
. און איך האב ארויפגעבראכט די הארן פון יהודה אויף דער מויער; און איך האב איינגעשטעלט צוויי גרויסע לויב־מחנות און הקפות רעכטס אויף דער מויער צום מיסטטויער צו. . און הינטער זיי איז געגאנגען הושעיה, און א העלפט פון די הארן פון יהודה; . און עזריה, עזרא, און משולם; . יהודה, און בנימין, און שמעיה, און ירמיה. . און פון די קינדער פון די כהנים, מיט טרומייטן זכריה דער זון פון יונתן דעם זון פון שמעיה, דעם זון פון מתניה, דעם זון פון מיכיה, דעם זון פון זכור, דעם זון פון אספן; . און זיינע ברידער, שמעיה, און עזראל, מללי, גללי, מעי, נתנאל, און יהודה, חנני, מיט די כלי־זמר פון דוד דעם געטלעכן מאן, און עזרא דער שרייבער זיי פארויס. . און ביים קוואלטויער, און גלייך אקעגן זיך, זיינען זיי ארויפגעגאנגען מיט די טרעפ פון דודס־שטאט אויף דעם ארויפגאנג פון דער מויער, איבער דעם הויז פון דוד, און ביז דעם וואסערטויער צו מזרח. . און די צווייטע לויב־מחנה איז געגאנגען אנטקעגן, און איך הינטער איר, מיט א העלפט פון פאלק, אויף דער מויער, איבער דעם טורעם פון די אויוונס, און ביז דער ברייטער מויער; . און איבער דעם טויער פון אפרים, און איבער דעם אלטן טויער, און איבער דעם פישטויער, און דעם טורעם פון חננאל, און דעם טורעם פון המאה, און ביז דעם שאפטויער; און זיי האבן זיך אפגעשטעלט ביים טויער פון דער וואך. . און די צוויי לויב־מחנות האבן זיך אויסגעשטעלט אין הויז פון גאט, און איך, און א העלפט פון די פארשטייער מיט מיר; . און די כהנים, אליקים, מעשיה, מנימין, מיכיה, אליועיני, זכריה, חנניה, מיט טרומייטן; . און מעשיה, און שמעיה, און אלעזר, און עוזי, און יהוחנן, און מלכיה, און עילם, און עזר. און די זינגערס האבן געזונגען אין דער הייך, און יזרחיה איז געווען דער אויפזעער. . און זיי האבן געשלאכט אין יענעם טאג גרויסע שלאכטאפפער, ווארום זיי האבן זיך געפרייט, ווייל גאט האט זיי דערפרייט א גרויסע פרייד, און אויך די ווייבער און די קינדער האבן זיך געפרייט; און די שמחה פון ירושלים האט זיך געהערט ביז אין דער ווייטן.
. און אין יענעם טאג זיינען אויפגעזעצט געווארן מענטשן אויף די קאמערן פאר די שאצן, פאר די אפשיידונגען, פאר די ערשטפרוכטן, און פאר די מעשרות, כדי איינצוזאמלען אין זיי, לויט די פעלדער פון די שטעט, די אפגאבן פון דער תורה פאר די כהנים און פאר די לויים; ווארום יהודה האט זיך געפרייט מיט די כהנים און מיט די לויים וואס זיינען דארטן געשטאנען. . און זיי האבן געהיט די היטונג פון זייער גאט, און די היטונג פון רייניקונג; דעסגלייכן די זינגערס, און די טויערלייט, לויט דעם באפעל פון דודן און זיין זון שלמהן. . ווארום נאך פון פארצייטן, אין די טעג פון דודן און אספן זיינען געווען אויבערזינגערס, און געזאנגען פון לויב און דאנק צו גאט. . און גאנץ ישראל אין די טעג פון זרובבלן, און אין די טעג פון נחמיהן, האבן געגעבן די אפגאבן פאר די זינגערס און די טויערלייט לויט דעם באדארף פון איטלעכן טאג; און זיי האבן געהייליקט פאר די לויים, און די לויים האבן געהייליקט פאר די קינדער פון אהרן.

. אין יענעם טאג איז געלייענט געווארן פון דעם בוך פון משהן אין די אויערן פון פאלק, און עס איז געפונען געווארן געשריבן דערין, אז אן עמוני און א מואבי זאל ניט קומען אין דער עדה פון גאט ביז אויף אייביק, . ווייל זיי זיינען ניט אקעגנגעקומען די קינדער פון ישראל מיט ברויט און מיט וואסער, און זיי האבן אנגעדונגען אויף זיי בלעמען זיי צו שילטן, נאר אונדזער גאט האט פארקערט די קללה אין א ברכה. . און עס איז געווען, ווי זיי האבן געהערט די תורה, אזוי האבן זיי אפגעשיידט יעטוועדער מישונג פון ישראל.
. און פאר דעם האט אלישיב דער כהן וואס איז געווען געשטעלט איבער די קאמערן פון אונדזער גאטס הויז, א קרוב פון טוביהן, . געהאט געמאכט פאר אים א גרויסע קאמער, דארט ווו מע האט פריער אוועקגעלייגט דאס שפייזאפפער, דעם וויירויך, און די כלים, און דעם מעשר פון תבואה, וויין, און אייל, וואס איז באפוילן פאר די לויים, און די זינגערס, און די טויערלייט, און די אפשיידונג פאר די כהנים. . און בעת דעם אלעם בין איך ניט געווען אין ירושלים, ווארום אין צוויי און דרייסיקסטן יאר פון ארתחשסתא, דעם מלך פון בבל, בין איך אוועק צום מלך, און ערשט נאך א פארלויף פון טעג האב איך זיך אפגעבעטן ביים מלך. . און איך בין געקומען קיין ירושלים, און האב געמערקט דאס בייז וואס אלישיב האט געטאן פון טוביהס וועגן, אים צו מאכן א קאמער אין די הויפן פון גאטס הויז. . און מיך האט זייער געערגערט, און איך האב ארויסגעווארפן אלע זאכן פון טוביהס הויז דרויסן פון דער קאמער. . און איך האב געהייסן, און מע האט גערייניקט די קאמערן, און איך האב אומגעקערט אהין די כלים פון גאטס הויז, דאס שפייזאפפער, און דעם וויירויך.
. און איך האב זיך דערוווסט אז די אפגאבן פון די לויים זיינען ניט געגעבן געווארן, און די לויים און די זינגערס וואס האבן געטאן די ארבעט, זיינען צעלאפן איטלעכער צו זיין פעלד. . האב איך זיך געקריגט מיט די פארשטייער, און איך האב געזאגט פאר וואס איז פארלאזן געווארן דאס הויז פון גאט? און איך האב זיי איינגעזאמלט, און האב זיי געשטעלט אויף זייער ארט. . און גאנץ יהודה האבן געבראכט מעשר פון תבואה, און אייל, און וויין, אין די שאצקאמערן. . און איך האב געמאכט פאר שאצמיינסטער איבער די שאצקאמערן, שלמיה דעם כהן, און טדוק דעם שרייבער, און פדיהן פון די לויים, און זיי צו דער האנט, חנן דעם זון פון זכור דעם זון פון מתניהן, ווייל זיי זיינען געווען פאררעכנט פאר באגלויבטע; און אויף זיי איז געלעגן אויסצוטיילן צו זייערע ברידער.
. געדענק מיר, גאט מיינער, פאר דעם, און לאז ניט אפגעמעקט ווערן מיינע גוטע זאכן וואס איך האב געטאן פאר דעם הויז פון מיין גאט, און פאר זיינע וואכן.
. אין יענע טעג האב איך געזען אין יהודה ווי מע טרעט קעלטערן אום שבת, און מע ברענגט אריין די סטויגן, און מע לאדט אן אויף אייזלען, און אויך וויין, טרויבן, און פייגן, און אלערליי משא, און מע ברענגט אין ירושלים אין טאג פון שבת; און איך האב זיי געווארנט אין דעם טאג וואס זיי האבן פארקויפט שפייז. . אויך די צורים וואס האבן געוווינט אין איר, פלעגן ברענגען פיש און אלערליי סחורה, און פארקויפן אום שבת צו די קינדער פון יהודה, און אין ירושלים. . האב איך זיך געקריגט מיט די אדללייט פון יהודה, און איך האב צו זיי געזאגט וואס איז דאס פאר א שלעכטע זאך וואס איר טוט, און פארשוועכט דעם טאג פון שבת? . האבן ניט אזוי געטאן אייערע עלטערן, און אונדזער גאט האט געבראכט דאס דאזיקע גאנצע בייז אויף אונדז, און אויף דער דאזיקער שטאט? און איר מערט נאך גרימצארן אויף ישראל, מחלל שבת צו זיין?
. און עס איז געווען, ווי די טויערן פון ירושלים האבן אנגעהויבן ווערן טונקל פאר שבת, אזוי האב איך געהייסן, און די טירן זיינען פארשלאסן געווארן, און איך האב אנגעזאגט, אז מע זאל זיי ניט עפענען ביז נאך שבת; און פון מיינע יונגען האב איך געשטעלט ביי די טויערן, אז קיין משא זאל ניט אריינקומען אין טאג פון שבת. . און די הענדלער און די פארקויפער פון אלערליי סחורה האבן גענעכטיקט דרויסן פון ירושלים איין מאל און צוויי מאל. . האב איך זיי געווארנט, און האב צו זיי געזאגט פאר וואס נעכטיקט איר לעבן דער מויער? אז איר וועט עס טאן א צווייט מאל, וועל איך לייגן א האנט אויף אייך. פון יענער צייט אן זיינען זיי ניט געקומען אום שבת. . און איך האב אנגעזאגט די לויים, אז זיי זאלן זיך רייניקן, און קומען היטן די טויערן, כדי צו האלטן הייליק דעם טאג פון שבת.
דאס אויך געדענק מיר, גאט מיינער, און באשיץ מיך לויט דיין גרויס גענאד.
. אויך האב איך אין יענע טעג געזען יידן וואס האבן גענומען אשדודישע, עמונישע, מואבישע ווייבער. . און זייערע קינדער האבן האלב גערעדט אשדודיש און האבן ניט געקענט רעדן יהודיש, נייערט לויט דעם לשון פון דעם פאלק אדער יענעם. . האב איך זיך געקריגט מיט זיי, און איך האב זיי געשאלטן, און איך האב געשלאגן עטלעכע פון זיי, און זיי געריסן פאר די האר. און איך האב זיי באשווארן ביי גאט איר זאלט ניט געבן אייערע טעכטער צו זייערע זין, און ניט נעמען פון זייערע טעכטער פאר אייערע זין אדער פאר אייך אליין. . האט ניט וועגן דעם זיך פארזינדיקט שלמה דער מלך פון ישראל, וואס צווישן די פיל פעלקער איז ניט געווען א מלך אזא ווי ער, און ער איז געווען באליבט ביי זיין גאט, און גאט האט אים געמאכט פאר א מלך איבער גאנץ ישראל? אפילו אים האבן די פרעמדע ווייבער געמאכט זינדיקן. . און מיר זאלן זיך צוהערן צו אייך צו טאן דאס דאזיקע גרויסע בייז, צו פעלשן אן אונדזער גאט, צו נעמען פרעמדע ווייבער?
. און איינער פון די זין פון יוידע דעם זון פון אלישיב דעם כהן־גדול איז געווען אן איידים פון סנבלט דעם חורוני, און איך האב אים אוועקגעיאגט פון מיר.
. געדענק זיי, גאט מיינער, פאר די פאראומווערדיקונגען פון דער כהונה, און פון דעם בונד פון דער כהונה און די לויים.
. אזוי האב איך זיי גערייניקט פון אלעם פרעמדן, און איך האב איינגעשטעלט די וואכן פאר די כהנים און פאר די לויים, איטלעכן אויף זיין ארבעט; . און אויף צו ברענגען האלץ אין געשטעלטע צייטן, און פאר די ערשטצייטיקע פרוכטן.
דערמאן דאס מיר, גאט מיינער, צום גוטן.

 יידיש פון יהואש
 דברי הימים א

. אדם, שת, אנוש; . קינן, מהללאל, ירד; . חנוך, מתושלך, למך; . נח, שם, חם, און יפת.
. די זין פון יפתן גומר, און מגוג, און מדי, און יון, און תובל, און משך, און תירס. . און די זין פון גומרן אשכנז, און ריפת, און תוגרמה. . און די זין פון יונען אלישה, און תרשישה, די כתים, און די דודנים.
. די זין פון חמען כוש, און מצרים, פוט, און כנען. . און די זין פון כושן סבא, און חוילה, און סבתא, און רעמא, און סבתכא. און די זין פון רעמאן שבא, און דדן. . און כוש האט געבארן נמרודן. ער איז געווען דער ערשטער מאכטיקער אויף דער ערד. . און מצרים האט געבארן די לודים, און די ענמים, און די להבים, און די נפתוחים, . און די פתרוסים, און די כסלוחים, – פון וואנען די פלשתים זיינען ארויסגעקומען – און די כפתורים. . און כנען האט געבארן צידון זיין בכור, און חתן; . און דעם יבוסי, און דעם אמורי, און דעם גרגשי; . און דעם חוי, און דעם ערקי, און דעם סיני; . און דעם ארודי, און דעם צמרי, און דעם חמתי.
. די זין פון שמען עילם, און אשור, און ארפכשד, און לוד, און ארם, און עוץ, און חול, און גתר, און משך. . און ארפכשד האט געבארן שלחן, און שלח האט געבארן עברן. . און ביי עברן זיינען געבארן געווארן צוויי זין; דער נאמען פון איינעם איז געווען פלג, ווייל אין זיינע טעג איז צעטיילט געווארן די ערד; און דער נאמען פון זיין ברודער איז געווען יקטן. . און יקטן האט געבארן אלמודדן, און שלפן, און חצרמותן, און ירחן; . און הדורמען, און אוזלן, און דקלהן; . און עיבלן, און אבימאלן, און שבאן; . און אופירן, און חוילהן, און יובבן. די אלע זיינען געווען יקטנס זין.
. שם, ארפכשד, שלח; . עבר, פלג, רעו; . שרוג, נחור, תרח; . אברם, דאס איז אברהם. . די זין פון אברהמען יצחק, און ישמעאל.
. דאס זיינען זייערע געבורטן דער בכור פון ישמעאלן, נביות, און קדר, און אדבאל, און מבשם; . משמע, און דומה, משא, חדד, און תימא; . איטור, נפיש, און קדמה. דאס זיינען די זין פון ישמעאלן.
. און די זין פון קטורה, אברהמס קעפסווייב זי האט געבארן זמרנען, און יקשנען, און מדנען, און מדינען, און ישבקן, און שוחן. און די זין פון יקשנען זיינען געווען שבא, און דדן. . און די זין פון מדינען עיפה, און עפר, און חנוך, און אבידע, און אלדעה. די אלע זיינען געווען די זין פון קטורהן.
. און אברהם האט געבארן יצחקן. די זין פון יצחקן זיינען געווען עשו, און ישראל.
. די זין פון עשון אליפז, רעואל, און יעוש, און יעלם, און קרח . . די זין פון אליפזן תימן, און אומר צפי, און געתם, קנז, און תמנע, און עמלק. . די זין פון רעואלן נחת, זרח, שמה, און מזה.
. און די זין פון שעירן לוטן, און שובל, און צבעון, און ענה, און דישון, און אצר, און דישן. . און די זין פון לוטנען חורי, און הומם; און די שוועסטער פון לוטנען תמנע. . די זין פון שובלן עלין, און מנחת, און עיבל, שפי, און אונם. און די זין פון צבעונען איה, און ענה. . די זין פון ענהן דישון. און די זין פון דישונען חמרן, און אשבן, און יתרן, און כרן. . די זין פון אצרן בלהן, און זעון, יעקן. די זין פון דישנען עוץ, און ארן.
 . און דאס זיינען די מלכים וואס האבן געקיניגט אין לאנד אדום איידער עס האט געקיניגט א קיניג ביי די קינדער פון ישראל בלע דער זון פון בעורן; און דער נאמען פון זיין שטאט איז געווען דנהבה. . איז בלע געשטארבן, און אויף זיין ארט האט געקיניגט יובב דער זון פון זרחן, פון בצרה. . איז יובב געשטארבן, און אויף זיין ארט האט געקיניגט חושם פון לאנד פון דעם תימני. . איז חושם געשטארבן, און אויף זיין ארט האט געקיניגט הדד דער זון פון בדדן, וואס האט געשלאגן מדין אין פעלד פון מואב; און דער נאמען פון זיין שטאט איז געווען עוית. . איז הדד געשטארבן, און אויף זיין ארט האט געקיניגט שמלה פון משרקה. . איז שמלה געשטארבן, און אויף זיין ארט האט געקיניגט שאול פון רחובות ביים טייך. . איז שאול געשטארבן, און אויף זיין ארט האט געקיניגט בעל־חנן דער זון פון עכבורן; . איז בעל־חנן געשטארבן, און אויף זיין ארט האט געקיניגט הדד; און דער נאמען פון זיין שטאט איז געווען פעי; און דער נאמען פון זיין ווייב איז געווען מהיטבאל די טאכטער פון מטרד דער טאכטער פון מי־זהבן. . און הדד איז געשטארבן. און די פירשטן פון אדום זיינען געווען דער פירשט פון תמנע, דער פירשט פון עלוה, דער פירשט פון יתת; . דער פירשט פון אהליבמה, דער פירשט פון אלה, דער פירשט פון פינון; . דער פירשט פון קנז, דער פירשט פון תימן, דער פירשט פון מבצר; . דער פירשט פון מגדיאל, דער פירשט פון עירם. דאס זיינען די פירשטן פון אדום.

. דאס זיינען די זין פון ישראלן ראובן, שמעון, לוי, און יהודה, יששכר, און זבולון; . דן, יוסף, און בנימין, נפתלי, גד, און אשר.
. די זין פון יהודהן ער, און אונן, און שלה; די דריי זיינען אים געבארן געווארן פון בת־שוע דער כנענית, און ער, יהודהס בכור, איז געווען שלעכט אין די אויגן פון גאט, און ער האט אים געטייט. . און תמר זיין שנור האט אים געבארן פרצן, און זרחן. אלע זין פון יהודהן פינף.
. די זין פון פרצן חצרון, און חמול. . און די זין פון זרחן זמרי, און איתן, און הימן, און כלכול, און דרע; אין אלעמען פינף. . און די זין פון כרמין עכר, דער פאראומגליקער פון ישראל וואס האט געפעלשט אן חרם. . און די זין פון איתנען עזריה.
. און די זין פון חצרונען וואס זיינען אים געבארן געווארן ירחמאל, און רם, און כלובי. . און רם האט געבארן עמינדבן, און עמינדב האט געבארן נחשון דעם פירשט פון די קינדער פון יהודה. . און נחשון האט געבארן שלמאן, און שלמא האט געבארן בועזן. . און בועז האט געבארן עובדן, און עובד האט געבארן ישין. . און ישי האט געבארן זיין בכור אליאבן, און אבינדב דעם צווייטן, און שמעא דעם דריטן; . נתנאל דעם פירטן, רדי דעם פינפטן; . אוצם דעם זעקסטן, דוד דעם זיבעטן. . און זייערע שוועסטער זיינען געווען צרויה, און אביגיל. און די זין פון צרויהן אבשי, און יואב, און עשהאל – דריי. . און אביגיל האט געבארן עמשאן, און עמשאס פאטער איז געווען יתר דער ישמעאלי.
. און כלב דער זון פון חצרונען האט געהאט קינדער מיט דער ווייב עזובהן – און מיט יריעותן – און דאס זיינען אירע זין ישר, און שובב, און ארדון. . איז עזובה געשטארבן און כלב האט זיך גענומען אפרתן, און זי האט אים געבארן חורן. . און חור האט געבארן אורין, און אורי האט געבארן בצלאלן.
. און דערנאך איז געקומען חצרון צו דער טאכטער פון מכיר דעם פאטער פון גלעד, וואס ער האט גענומען ווען ער איז געווען זעכציק יאר אלט; און זי האט אים געבארן שגובן. . און שגוב האט געבארן יאירן, וואס האט געהאט דריי און צוואנציק שטעט אין לאנד גלעד. . און גשור און ארם האבן אוועקגענומען פון זיי חוות־יאיר, קנת און אירע טעכטערשטעט, זעכציק שטעט. די אלע זיינען די זין פון מכיר דעם פאטער פון גלעד. . און נאך חצרונס טויט אין כלב־אפרת, האט אביה, חצרונס ווייב, געבארן פון אים אשחור דעם פאטער פון תקוע.
. און די זין פון ירחמאל, חצרונס בכור, זיינען געווען דער בכור רם, און בונה, און אורן, און אוצם, אחיה. . און ירחמאל האט געהאט נאך אן אנדער ווייב, וואס איר נאמען איז געווען עטרה; זי איז געווען די מוטער פון אונמען.
. און די זין פון רם, ירחמאלס בכור, זיינען געווען מעץ, און ימין, און עקר. . און די זין פון אונמען זיינען געווען שמי, און ידע. און די זין פון שמין נדב, און אבישור. . און דער נאמען פון אבישורס ווייב איז געווען אביהיל; און זי האט אים געבארן אחבנען, און מולידן. . און די זין פון נדבן סלד, און אפים. און סלד איז געשטארבן אן קינדער. . און די זין פון אפימען ישעי. און די זין פון ישעין ששן. און די זין פון ששנען אחלי. . און די זין פון ידע, שמיס ברודער יתר, און יונתן. און יתר איז געשטארבן אן קינדער. . און די זין פון יונתנען פלת, און זזא. דאס זיינען געווען די קינדער פון ירחמאלן.
. און ששן האט ניט געהאט קיין זין נאר טעכטער. און ביי ששנען איז געווען א קנעכט א מצרי, וואס זיין נאמען איז געווען ירחע. . האט ששן געגעבן זיין טאכטער צו זיין קנעכט ירחען פאר א ווייב; און זי האט אים געבארן עתין. . און עתי האט געבארן נתנען, און נתן האט געבארן זבדן. . און זבד האט געבארן אפללן, און אפלל האט געבארן עובדן. . און עובד האט געבארן יהואן, און יהוא האט געבארן עזריהן. . און עזריה האט געבארן חלצן, און חלץ האט געבארן אלעשהן. . און אלעשה האט געבארן ססמין, און ססמי האט געבארן שלומען. . און שלום האט געבארן יקמיהן, און יקמיה האט געבארן אלישמען.
. און די זין פון כלב, ירחמאלס ברודער מישע זיין בכור, וואס איז געווען דער פאטער פון זיפן, און די זין פון מרשה דעם פאטער פון חברונען. . און די זין פון חברונען זיינען געווען קרך און תפוח, און רקם, און שמע. . און שמע האט געבארן רחם דעם פאטער פון ירקעמען, און רקם האט געבארן שמין. . און דער זון פון שמין איז געווען מעון, און מעון איז געווען דער פאטער פון בית־צור. . און עיפה, כלבס קעפסווייב, האט געבארן חרנען, און מוצאן, און גזזן; און חרן האט געבארן גזזן. . און די זין פון יהדין זיינען געווען רגם, און יותם, און גישן, און פלט, און עיפה, און שעף. . מעכה, כלבס קעפסווייב, האט געבארן שברן, און תרחנהן. . און די ווייב פון שעף דעם פאטער פון מדמנה, האט געבארן שוא דעם פאטער פון מכבנא און דעם פאטער פון גבעא. און די טאכטער פון כלבן איז געווען עכסה. . דאס זיינען געווען די קינדער פון כלבן.
די זין פון חור, דעם בכור פון אפרתן שובל דער פאטער פון קרית־יערים, . שלמא דער פאטער פון בית־לחם, חרף דער פאטער פון בית־גדר. . און די קינדרע פון שובל דעם פאטער פון קרית־יערים זיינען געווען הרואה, און האלב מנוחות. . און די משפחות פון קרית־יערים זיינען געווען די יתרים, און די פותים, און די שומתים, און די משרעים. פון די דאזיקע זיינען ארויסגעקומען די צרעתים, און די אשתאולים.
. די קינדער פון שלמאן בית־לחם, און די נטופתים, עטרות־בית-יואב, און א העלפט פון די מנחתער, די צרעים. . און די משפחות פון די שרייבער, די באוווינער פון יעבץ, זיינען געווען די תרעתים, די שמעתים, די שוכתים. דאס זיינען די קינים וואס קומען ארויס פון חמת דעם פאטער פון דעם הויז פון רכב.

. און דאס זיינען די זין פון דודן וואס זיינען אים געבארן געווארן אין חברון דער בכור, אמנון, פון אחינועמען פון יזרעאל; דער צווייטער, דניאל, פון אביגילן, פון כרמל; . דער דריטער, אבשלום דער זון פון מעכה דער טאכטער פון תלמי דעם מלך פון גשור; דער פירטער, אדוניה דער זון פון חגיתן; . דער פינפטער, שפטיה, פון אביטלן; דער זעקסטער, יתרעם, פון זיין ווייב עגלהן. . די זעקס זיינען אים געבארן געווארן אין חברון; און ער האט דארטן געקיניגט זיבן יאר און זעקס חדשים; און דריי און דרייסיק יאר האט ער געקיניגט אין ירושלים.
. און די דאזיקע זיינען אים געבארן געווארן אין ירושלים שמעא, און שובב, און נתן, און שלמה – פיר, פון בת־שוע דער טאכטער פון עמיאלן; . און יבחר, און אלישמע, און אליפלט; . און נובה, און נפג, און יפיע; . און אלישמע, און אלידע, און אליפלט – ניין. . דאס זיינען אלע זין פון דודן, אחוץ די זין פון די קעפסווייבער, און זייער שוועסטער תמר.
. און דער זון פון שלמהן איז געווען רחבעם. זיין זון איז געווען אביה, זיין זון אסא, זיין זון יהושפט; . זיין זון יורם, זיין זון אחזיהו, זיין זון יואש; . זיין זון אמציהו, זיין זון עזריה, זיין זון יותם; . זיין זון אחז, זיין זון חזקיה, זיין זון מנשה; . זיין זון אמון, זיין זון יאשיהו. . און די זין פון יאשיהון זיינען געווען דער בכור יוחנן, דער צווייטער יהויקים דער דריטער צדקיה, דער פירטער, שלום. . און די זין פון יהויקימען זיינען געווען זיין זון יכניה, זיין זון צדקיה.
. און די זין פון יכניה דעם געפאנגענעם זיין זון שאלתיאל, . און מלכירם, און פדיה, און שנאצר, יקמיה, הושמע, און נדביה. . און די זין פון פדיהן זרובבל, און שמעי. און די קינדער פון זרובבלן משולם, און חנניה, און זייער שוועסטער שלומית; . און חשובה, און אוהל, און ברכיה, און חסדיה, יאשב־חסד – פינף. . און די זין פון חנניהן פלטיה און ישעיה. די זין פון [ישעיהן] רפיה. די זין פון [רפיהן] ארנן. די זין פון [ארננען] עובדיה. די זין פון [עובדיהן] שכניה. . און די זין פון שכניהן שמעיה. און די זין פון שמעיהן חטוש, און יגאל, און בריח, און נעריה, און שפט – זעקס. . און די זין פון נעריהן אליועיני, און חזקיה, און עזריקם – דריי. . און די זין פון אליועינין הודויהו און אלישיב, און פליה, און עקוב, און יוחנן, און דליה, און ענני – זיבן.

. די זין פון יהודהן פרץ, חצרון, און כרמי, און חור, און שובל. . און ראיה דער זון פון שובלן האט געבארן יחתן, און יחת האט געבארן אחומין, און להדן. דאס זיינען די משפחות פון די צרעתים.
. און די דאזיקע זיינען פון דעם פאטער פון עיטם יזרעאל, און ישמא, און ידבש; און דער נאמען פון זייער שוועסטער איז געווען הצללפוני; . און פנואל דער פאטער פון גדור, און עזאר דער פאטער פון חושה. דאס זיינען די קינדער פון חור דעם בכור פון אפרת דעם פאטער פון בית־לחם.
. און אשחור דער פאטער פון תקוע האט געהאט צוויי ווייבער חלאה, און נערה. . און נערה האט אים געבארן אחוזמען, און חפרן, און תימנין, און דעם אחשתרי. דאס זיינען די זין פון נערהן. . און די זין פון חלאהן צרת, און צוחר, און אתנן. . און קוץ האט געבארן ענובן, און הצובבהן, און די משפחות פון אחרכל דעם זון פון הרומען. . און יעבץ איז געווען דער אנגעזעענסטער פון זיינע ברידער; און זיין מוטער האט גערופן זיין נאמען יעבץ, אזוי צו זאגן ווייל איך האב אים געבארן מיט פיין. . און יעבץ האט גערופן צום גאט פון ישראל, אזוי צו זאגן אויב בענטשן וועסטו מיך בענטשן, און וועסט פארגרעסערן מיין געמארק, און דיין האנט וועט זיין מיט מיר, און וועסט באהיטן פון בייז, מיך ניט וויי צו טאן –. און גאט האט אים באשערט וואס ער האט געבעטן.
. און כלוב דער ברודער פון שוחהן האט געבארן מחירן, וואס איז געווען דער פאטער פון אשתונען. . און אשתון האט געבארן בית־רפאן, און פסחן, און תחנה דעם פאטער פון עיר־נחש. דאס זיינען די מענטשן פון רכה.
. און די זין פון קנזן זיינען געווען עתניאל, און שריה. און די זין פון עתניאלן חתת. . און מעונותי האט געבארן עפרהן; און שריה האט געבארן יואב דעם פאטער פון גיא־חרשים; ווארום זיי זיינען געווען מיינסטערס. . און די זין פון כלב דעם זון פון יפונהן זיינען געווען עירו, אלה, און נעם. און די זין פון אלהן קנז.
. און די זין פון יהללאלן זיף, און זיפה, תיריא, און אשראל. . און די זין פון עזרהן יתר, און מרד, און עפר, און ילון. און זי האט געבארן מרימען, און שמין, און ישבך דעם פאטער פון אשתמוע – . און זיין ווייב פון יהודה האט געבארן ירד דעם פאטער פון גדור, און חבר דעם פאטער פון שוכו, און יקותיאל דעם פאטער פון זנוח – און דאס זיינען די זין פון בתיה דער טאכטער פון פרעהן, וואס מרד האט גענומען.
. און די זין פון הודיהס ווייב, דער שוועסטער פון נחם דעם פאטער פון קעילה, זיינען געווען דער גרמי, און אשתמוע דער מעכתי. . און די זין פון שימונען אמנון, און רנה, בן־חנן, און תילון. און די זין פון ישעין זוחת, און בן־זוחת.
. די קינדער פון שלה דעם זון פון יהודהן ער דער פאטער פון לכה, און לעדה דער פאטער פון מרשה, און די משפחות פון דעם הויז פון די ליינענארבעטער פון דעם הויז פון אשבע; . און יוקים, און די מענטשן פון כוזבא, און יואש, און שרף, וואס האבן געהערשט איבער מואב, און ישובי־לחם. און די געשיכטע איז אן אלטע. . דאס זיינען געווען די טעפער, און די וואס זיינען געזעסן אין פלאנצגערטענר און געהעפטן; ביי דעם מלך אין זיין ווירטשאפט זיינען זיי דארטן געזעסן.
. די זין פון שמעונען נמואל, און ימין, יריב, זרח, שאול. . זיין זון איז געווען שלום, זיין זון מבשם, זיין זון משמע. . און די קינדער פון משמען זיינען געווען זיין זון חמואל, זיין זון זכור, זיין זון שמעי. . און שמעי האט געהאט זעכצן זין און זעקס טעכטער; אבער זיינע ברידער האבן ניט געהאט פיל קינדער, און זייער גאנצע משפחה האט זיך ניט געמערט אזוי ווי די קינדער פון יהודה.
. און זיי זיינען געזעסן אין באר־שבע, און מולדה, און חצר־שועל; . און אין בלהה, און אין עצם, און אין תולד; . און אין בתואל, און אין חרמה, און אין ציקלג; . און אין בית־מרכבות, און אין חצר־סוסים, און אין בית־בראי, און אין שערים. דאס זיינען געווען זייערע שטעט ביז דוד איז געווארן מלך. . און זייערע דערפער זיינען געווען עיטם, און עין, רמון, און תוכן, און עשן – פינף שטעט; . און אלע זייערע דערפער וואס ארום די דאזיקע שטעט, ביז בעל. דאס זיינען געווען זייערע וווינערטער, און זייער יחוס־בריוו איז געווען לויט זיי.
. און משובב, און ימלך, און יושה, דער זון פון אמציהן; . און יואל, און יהוא דער זון פון יושביה דעם זון פון שריה דעם זון פון עשיאלן; . און אליועיני, און יעקובה, און ישוחיה, און עשיה, און עדיאל, און ישימאל, און בניה; . און זיזא דער זון פון שפעי דעם זון פון אלון, דעם זון פון ידיה, דעם זון פון שמרי, דעם זון פון שמעיהן – . די דאזיקע וואס קומען דא מיט די נעמען, זיינען געווען פירשטן אין זייערע משפחות; און זייערע פאטערהייזער האבן זיך שטארק פארשפרייט. . און זיי זיינען אוועק צום איינגאנג פון גדור, ביז צום מזרח פון טאל, צו זוכן פיטערונג פאר זייערע שאף. . און זיי האבן געפונען א פעטע און גוטע פיטערונג, און דאס לאנד איז געווען געראם, און רויק, און בשלווה; ווארום פון חם זיינען געווען די וואס זיינען דארטן געזעסן פריער. . און די דאזיקע וואס זיינען דא פארשריבן מיט די נעמען, זיינען געקומען אין די טעג פון יחזקיה דעם מלך פון יהודה, און האבן געשלאגן זייערע געצעלטן, און די מעונים וואס האבן זיך דארטן געפונען, און זיי האבן זיי פארוויסט ביז אויף היינטיקן טאג, און האבן זיך באזעצט אויף זייער ארט; ווארום דארטן איז געווען פיטערונג פאר זייערע שאף. . און פון זיי, פון די קינדער פון שמעון, זיינען אוועק צום בארג שעיר פינף הונדערט מאן, און פלטיה, און נעריה, און רפיה, און עוזיאל, די זין פון ישעין, זיי פארויס. . און זיי האבן געשלאגן דעם אנטרונענעם איבערבלייב פון עמלק, און זיינען דארטן געבליבן זיצן ביז אויף היינטיקן טאג.

. און די זין פון ראובן דעם בכור פון ישראלן – ווארום ער איז געווען דער בכור, אבער אז ער האט פארשוועכט דאס געלעגער פון זיין פאטער, איז זיין בכורה אוועקגעגעבן געווארן צו די קינדער פון יוסף דעם זון פון ישראלן, הגם ניט זיך צו רעכענען אין דעם יחוס־בריוו אויף דער בכורה; . ווארום יהודה האט אריבערגעשטיגן זיינע ברידער, און פון אים איז ארויס דער פירשט; אבער די בכורה איז געווען יוספס – . די זין פון ראובן דעם בכור פון ישראלן זיינען געווען חנוך, און פלוא, חצרון, און כרמי. . די קינדער פון יואלן זיינען געווען זיין זון שמעיה, זיין זון גוג, זיין זון שמעי; . זיין זון מיכה, זיין זון ראיה, זיין זון בעל; . זיין זון בארה, וואס תלגת־פלנסר דער מלך פון אשור האט פארטריבן; ער איז געווען דער פירשט פון די ראובנים. . און זיינע ברידער לויט זיינע משפחות, זיך יחוסנדיק לויט זייערע געבורטן, זיינען געווען דער הויפט יעיאל, און זכריהו; . און בלע דער זון פון עזז דעם זון פון שמע, דעם זון פון יואלן, וואס איז געזעסן אין ערוער, ביז נבו און בעל־מעון; . און צו מזרח איז ער געזעסן ביז מע קומט צום מדבר, פון טייך פרת אן; ווארום זייערע פי האבן זיך פארמערט אין לאנד גלעד. . און אין די טעג פון שאולן האבן זיי געמאכט א מלחמה מיט די הגריאים, און יענע זיינען געפאלן דורך זייער האנט; און זיי האבן זיך באזעצט אין זייערע געצעלטן איבער דער גאנצער געגנט צו מזרח פון גלעד.
. און די קינדער פון גד זיינען געזעסן אקעגן זיי אין לאנד בשן ביז סלכה; . יואל דער הויפט, און שפם דער צווייטער, און יעני, און שפט, אין בשן; . און זייערע ברידער לויט זייערע פאטערהייזער מיכאל, און משולם, און שבע, און יורי, און יעכן, און זיע, און עבר – זיבן. . דאס זיינען די זין פון אביחיל דעם זון פון חורי, דעם זון פון ירוח, דעם זון פון גלעד, דעם זון פון מיכאל, דעם זון פון ישישי, דעם זון פון יחדו, דעם זון פון בוזן. . אחי דער זון פון אבדיאל דעם זון פון גונין איז געווען דער הויפט פון זייערע פאטערהייזער. . און זיי זיינען געזעסן אין גלעד אין בשן, און אין אירע טעכטערשטעט, און אין אלע אפענע ערטער פון פלוין, ביי זייערע אויסלאזן. . זיי אלע האבן זיך פארצייכנט אין די טעג פון יותם דעם מלך פון יהודה, און אין די טעג פון ירבעם דעם מלך פון ישראל.
. די קינדער פון ראובן, און די גדים, און דער האלבער שבט מנשה – פון העלדישע יונגען, מענטשן וואס טראגן א שילד און א שווערד, און שפאנען א בויגן, און זיינען געלערנט אין מלחמה, זיינען געווען פיר און פערציק טויזנט און זיבן הונדערט און זעכציק וואס גייען ארויס אין חיל. . און זיי האבן געמאכט א מלחמה מיט די הגריאים, און איטור, און נפיש, און נודב. . און זיי זיינען געהאלפן געווארן אקעגן זיי, און די הגריאים און אלע וואס מיט זיי זיינען געגעבן געווארן אין זייער האנט; ווארום זיי האבן געשריען צו גאט אין דער מלחמה, און ער האט זיך געלאזט דערבעטן פון זיי, ווייל זיי האבן זיך פארזיכערט אויף אים. . און זיי האבן געפאנגען זייערע פי זייערע קעמלען פופציק טויזנט, און שאף צוויי הונדערט און פופציק טויזנט, און אייזלען צוויי טויזנט, און נפשות מענטשן הונדערט טויזנט. . ווארום עס זיינען געפאלן פיל דערשלאגענע, ווייל די מלחמה איז געווען פון גאט. און זיי זיינען געזעסן אויף דעם ארט פון זיי ביז צום גלות.
. און די קינדער פון דעם האלבן שבט מנשה זיינען געזעסן אין לאנד, פון בשן ביז בעל־חרמון, און שניר, און דעם בארג חרמון. זיי האבן זיך געמערט. . און דאס זיינען די הויפטלייט פון זייערע פאטערהייזער עפר, און ישעי, און אליאל, און עזריאל, און ירמיה, און הודויה, און יחדיאל, מענטשן העלדישע גיבורים, מענטשן מיט נעמען, הויפטן פון זייערע פאטערהייזער.
. און זיי האבן געפעלשט אן דעם גאט פון זייערע עלטערן, און זיינען געווען פארפירט נאך די געטער פון די פעלקער פון לאנד, וואס גאט האט פארטיליקט פון פאר זיי. . און דער גאט פון ישראל האט דערוועקט דעם גייסט פון פול דעם מלך פון אשור, און דעם גייסט פון תלגת־פלנסר דעם מלך פון אשור, און ער האט זיי פארטריבן – די ראובנים, און די גדים, און דעם האלבן שבט מנשה, און ער האט זיי געבראכט קיין לחלך, און חבור, און הרא, און ביים טייך גוזן, ביז אויף היינטיקן טאג.
. די זין פון לוין גרשון, קהת, און מררי. . און די זין פון קהתן עמרם, יצהר, און חברון, און עוזיאל. . און די קינדער פון עמרמען אהרן, און משה, און מרים. און די זין פון אהרנען נדב, און אביהוא, אלעזר, און יתמר. . אלעזר האט געבארן פינחסן; פינחס האט געבארן אבישוען. . און אבישוע האט געבארן בוקין, און בוקי האט געבארן עוזין. . און עוזי האט געבארן זרחיהן, און זרחיה האט געבארן מריותן. . מריות האט געבארן אמריהן, און אמריה האט געבארן אחיטובן. . און אחיטוב האט געבארן צדוקן, און צדוק האט געבארן אחימעצן. . און אחימעץ האט געבארן עזריהן, און עזריה האט געבארן יוחננען. . און יוחנן האט געבארן עזריהן; דאס איז דער וואס איז געווען א כהן אין דעם הויז וואס שלמה האט געבויט אין ירושלים. . און עזריה האט געבארן אמריהן, און אמריה האט געבארן אחיטובן. . און אחיטוב האט געבארן צדוקן, און צדוק האט געבארן שלומען. . און שלום האט געבארן חלקיהן, און חלקיה האט געבארן עזריהן. . און עזריה האט געבארן שריהן, און שריה האט געבארן יהוצדקן. . און יהוצדק איז אוועק אין גלות, ווען גאט האט פארטריבן יהודה און ירושלים דורך דער האנט פון נבוחדנצרן.

. די זין פון לוין גרשום, קהת, און מררי. . דאס זיינען די נעמען פון גרשומס זין לבני, און שמעי. . און די זין פון קהתן זיינען געווען עמרם, און יצהר, און חברון, און עוזיאל. . די זין פון מררין מכלי, און מושי. און דאס זיינען די משפחות פון לוי לויט זייערע עלטערן.
. פון גרשומען זיין זון לבני, זיין זון יחת, זיין זון זמה; . זיין זון יואך זיין זון עדו, זיין זון זרח, זיין זון יאתרי.
. די קינדער פון קהתן זיין זון עמינדב, זיין זון קרח זיין זון אסיר; . זיין זון אלקנה, און זיין זון אביסף, און זיין זון אסיר; . זיין זון תחת, זיין זון אוריאל, זיין זון עוזיה, און זיין זון שאול. . און די קינדער פון אלקנהן עמשי, און אחימות, [און] אלקנה. די קינדער פון אלקנהן זיין זון צופי, און זיין זון נחת; . זיין זון אליאב, זיין זון ירוחם, זיין זון אלקנה. . און די זין פון שמואלן דער בכור ושני, און אביה.
. די קינדער פון מררין מחלי; זיין זון לבני, זיין זון שמעי, זיין זון עוזה; . זיין זון שמעא, זיין זון חגיה, זיין זון עשיה.
. און דאס זיינען די וואס דוד האט געשטעלט ביים זינגען אין הויז פון גאט, נאך דעם ווי דער ארון איז געקומען צו זיין רו. . און זיי האבן געדינט פאר דעם משכן פון אוהל־מועד מיט געזאנג, ביז שלמה האט געבויט דאס הויז פון גאט אין ירושלים, און זיי האבן זיך געשטעלט לויט זייער ארדענונג ביי זייער דינסט. . און דאס זיינען די וואס זיינען דארטן געשטאנען, מיט זייערע זין פון די זין פון די קהתים הימן דער זינגער, דער זון פון יואל דעם זון פון שמואל, . דעם זון פון אלקנה, דעם זון פון ירוחם, דעם זון פון אליאל, דעם זון פון תוח, . דעם זון פון צוף, דעם זון פון אלקנה, דעם זון פון מחת, דעם זון פון עמשי, . דעם זון פון אלקנה, דעם זון פון יואל, דעם זון פון עזריה, דעם זון פון צפניה, . דעם זון פון תחת, דעם זון פון אסיר, דעם זון פון אביסף, דעם זון פון קרך, . דעם זון פון יצהר, דעם זון פון קהת, דעם זון פון לוי, דעם זון פון ישראלן. . און זיין ברודער אסף איז געווען דער וואס איז געשטאנען צו זיין רעכטער האנט אסף דער זון פון ברחיהו דעם זון פון שמעא, . דעם זון פון מיכאל, דעם זון פון בעשיה, דעם זון פון מלכיה, . דעם זון פון אתני, דעם זון פון זרח, דעם זון פון עדיה, . דעם זון פון איתן, דעם זון פון זמה, דעם זון פון שמעי, . דעם זון פון יחת, דעם זון פון גרשום, דעם זון פון לוין. . און זייערע ברידער די קינדער פון מררי, אויף דער לינקער זייט איתן דער זון פון קישי דעם זון פון עבדי, דעם זון פון מלוך, . דעם זון פון חשביה, דעם זון פון אמציה, דעם זון פון חלקיה, . דעם זון פון אמצי, דעם זון פון בני, דעם זון פון שמר, . דעם זון פון מחלי, דעם זון פון מושי, דעם זון פון מררי, דעם זון פון לוין. . און זייערע ברידער די לויים זיינען געווען אפגעגעבן צו דעם גאנצן דינסט פון דעם משכן פון גאטס הויז.
. און אהרן און זיינע קינדער האבן געדעמפט אויף דעם מזבח פאר בראנדאפפער און אויף דעם מזבח פאר וויירויך; זיי זיינען געווען פאר יעטוועדער ארבעט פון דעם קדשי־קדשים, און אויף מכפר צו זיין אויף ישראל, לויט אלץ וואס משה דער קנעכט פון גאט האט באפוילן. . און דאס זיינען די קינדער פון אהרן זיין זון אלעזר, זיין זון פינחס, זיין זון אבישוע; . זיין זון בוקי, זיין זון עוזי, זיין זון זרחיה; . זיין זון מריות, זיין זון אמריה, זיין זון אחיטוב; . זיין זון צדוק, זיין זון אחימעץ.
. און דאס זיינען געווען זייערע וווינערטער לויט זייערע לאגערדערפער אין זייער געמארק צו די קינדער פון אהרן פון דער משפחה פון די קהתים ווייל זייערס איז געווען [דער ערשטער] גורל, . זיי האט מען געגעבן חברון אין לאנד יהודה מיט אירע פרייע פלעצער רונד ארום איר. . אבער דאס פעלד פון דער שטאט און אירע דערפער האט מען געגעבן צו כלב דעם זון פון יפונהן. . און צו די קינדער פון אהרן האט מען געגעבן די שטעט פון אנטרינונג, חברון, און לבנה מיט אירע פרייע פלעצער, און יתיר, און אשתמוע מיט אירע פרייע פלעצער; . און חילן מיט אירע פרייע פלעצער, דביר מיט אירע פרייע פלעצער; . און עשן מיט אירע פרייע פלעצער, און בית־שמש מיט אירע פרייע פלעצער. . און פון שבט בנימין גבע מיט אירע פרייע פלעצער, און עלמת מיט אירע פרייע פלעצער, און ענתות מיט אירע פרייע פלעצער. אלע זייערע שטעט, דרייצן שטעט, לויט זייערע משפחות.
. און פאר די איבעריקע קינדער פון קהת, פון דער משפחה פון דעם שבט, פון דעם האלבן שבט, פון האלב מנשה, לויט גורל, צען שטעט. . און פאר די קינדער פון גרשום לוט זייערע משפחות, פון שבט יששכר, און פון שבט אשר, און פון שבט נפתלי, און פון שבט מנשה אין בשן, דרייצן שטעט. . פאר די קינדער פון מררי לויט זייערע משפחות, פון שבט ראובן, און פון שבט גד, און פון שבט זבולון, לויט גורל, צוועלף שטעט.
. און די קינדער פון ישראל האבן געגעבן צו די לויים די שטעט מיט זייערע פרייע פלעצער. . און זיי האבן געגעבן לויט גורל, פון דעם שבט פון די קינדער פון יהודה, און פון דעם שבט פון די קינדער פון שמעון, און פון דעם שבט פון די קינדער פון בנימין, די דאזיקע שטעט וואס מע רופט דא אן מיט די נעמען.
. און טייל פון די משפחות פון די קינדער פון קהת האבן געהאט די שטעט פון זייער געמארק פון שבט אפרים. . און מע האט זיי געגעבן די שטעט פון אנטרינונג, שכם מיט אירע פרייע פלעצער אויפן בארג אפרים, און גזר מיט אירע פרייע פלעצער; . און יקמעם מיט אירע פרייע פלעצער, און בית־חורון מיט אירע פרייע פלעצער. . און אילון מיט אירע פרייע פלעצער, און גת־רמון, מיט אירע פרייע פלעצער. . און פון דעם האלבן שבט מנשה ענר מיט אירע פרייע פלעצער, און בלעם מיט אירע פרייע פלעצער, פאר דער משפחה פון די איבעריקע קינדער פון קהת.
. פאר די קינדער פון גרשום, פון דער משפחה פון דעם האלבן שבט מנשה גולן אין בשן מיט אירע פרייע פלעצער, און עשתרות מיט אירע פרייע פלעצער. . און פון שבט יששכר קדש מיט אירע פרייע פלעצער, דברת מיט אירע פרייע פלעצער. . און ראמות מיט אירע פרייע פלעצער, און ענם מיט אירע פרייע פלעצער. . און פון שבט אשר משל מיט אירע פרייע פלעצער, און עבדון מיט אירע פרייע פלעצער. . און חוקוק מיט אירע פרייע פלעצער, און רחוב מיט אירע פרייע פלעצער. . און פון שבט נפתלי קדש אין גליל מיט אירע פרייע פלעצער, און חמון מיט אירע פרייע פלעצער, און קריתים מיט אירע פרייע פלעצער.
. פאר די איבעריקע, די קינדער פון מררי, פון שבט זבולון רמונו מיט אירע פרייע פלעצער, תבור מיט אירע פרייע פלעצער. . און פון יענער זייט ירדן ביי יריחו, צו מזרח פון ירדן, פון שבט ראובן בצר אין מדבר מיט אירע פרייע פלעצער, און יהץ מיט אירע פרייע פלעצער; . און קדמות מיט אירע פרייע פלעצער, און מיפעת מיט אירע פרייע פלעצער. . און פון שבט גד ראמות אין גלעד מיט אירע פרייע פלעצער, און מחנים מיט אירע פרייע פלעצער; . און חשבון מיט אירע פרייע פלעצער, און יעזיר מיט אירע פרייע פלעצער.

. און פון די זין פון יששכר זיינען געווען תולע, און פואה, ישוב, און שמרון – פיר. . און די זין פון תולען עוזי, און רפיה, און יריאל, און יחמי, און יבשם, און שמואל, הויפטן פון זייערע פאטערהייזער – פון תולע – לויט זייערע געבורטן, העלדישע גיבורים. זייער צאל אין די טעג פון דודן איז געווען צוויי און צוואנציק טויזנט און זעקס הונדערט. . און די זין פון עוזין זיינען געווען יזרחיה; און די זין פון יזרחיהן מיכאל, און עובדיה, און יואל, ישיה – פינף; אלע הויפטן. . און צו זיי האבן געהערט, לויט זייערע געבורטן, לויט זייערע פאטערהייזער, מחנות קריג־חיל, זעקס און דרייסיק טויזנט; ווארום זיי האבן געהאט פיל ווייבער און זין. . און זייערע ברידער פון אלע משפחות פון יששכר, העלדישע גיבורים – זייער פארצייכעניש, אין אלעמען זיבן און אכציק טויזנט.
. פון בנימינען בלע, און בכר, און ידיעאל – דריי. . און די זין פון בלען אצבון, און עוזי, און עוזיאל, און אירימות, און עירי – פינף, הויפטן פון פאטערהייזער, העלדישע גיבורים; און זייער פארצייכעניש צוויי און צוואנציק טויזנט און פיר און דרייסיק. . און די זין פון בכרן זמירה, און יועש, און אליעזר, און אליועיני, און עמרי, און אירמות, און אביה, און ענתות, און עלמת; די אלע זיינען געווען די זין פון בכרן. . און זייער פארצייכעניש לויט זייערע געבורטן, לויט די הויפטן פון זייערע פאטערהייזער, העלדישע גיבורים צוואנציק טויזנט און צוויי הונדערט. . און די זין פון ידיעאלן בלהן; און די זין פון בלהנען יעוש און בנימין, און אהוד, און כנענה, און זיתן, און תרשיש און אחישחר.
. די אלע זיינען געווען די קינדער פון ידיעאל לויט די הויפטן פון די פאטערהייזער, העלדישע גיבורים, זיבעצן טויזנט און צוויי הונדערט וואס גייען ארויס אין חיל אויף מלחמה. . דערצו שופים, און חופים, די זין פון עירן; חושם, דער זון פון אחרן.
. די זין פון נפתלין יחציאל, און גוני, און יצר, און שלום, די קינדער פון בלההן.
. די זין פון מנשהן אשריאל וואס זיין ווייב האט געבארן – זיין ארמישע קעפסווייב האט געבארן מכיר דעם פאטער פון גלעד; . און מכיר האט גענומען א ווייב פון חופים און שופים, און דער נאמען פון זייער שוועסטער איז געווען מעכה – און דער נאמען פון צווייטן איז געווען צלפחד; און צלפחד האט געהאט טעכטער. . און מעכה די ווייב פון מכירן האט געבארן א זון, און זי האט גערופן זיין נאמען פרש; און דער נאמען פון זיין ברודער איז געווען שרש, און זיינע זין זיינען געווען אולם, און רקם. . און די זין פון אולמען בדן, דאס זיינען די קינדער פון גלעד דעם זון פון מכיר, דעם זון פון מנשהן. . און זיין שוועסטער המולכת האט געבארן ישהודן, און אביעזרן, און מחלהן. . און די זין פון שמידען זיינען געווען אחין, און שכם, און לקחי, און אניעם.
. און די זין פון אפרימען שותלח – און זיין זון איז געווען ברד, און זיין זון תחת, און זיין זון אלעדה, און זיין זון תחת; . און זיין זון זבד, און זיין זון שותלח – און עזר, און אלעד. און די מענטשן פון גת, די איינגעבארענע פון לאנד האבן זיי געהרגעט, ווייל זיי האבן אראפגענידערט אוועקצונעמען זייערע פי. . און זייער פאטער אפרים האט געטרויערט פיל טעג, און זיינע ברידער זיינען געקומען אים טרייסטן. . און ער איז געקומען צו זיין ווייב, און זי איז טראגעדיק געווארן, און האט געבארן א זון, און ער האט גערופן זיין נאמען בריעה ווייל אן אומגליק איז געשען אין זיין הויז. . און זיין טאכטער איז געווען שארה, און זי האט געבויט בית־חורון, די אונטערשטע און די אויבערשטע, און אוזן־שארה. . און זיין זון איז געווען רפח, און רשף, און זיין זון תלך, און זיין זון תחן; . זיין זון לעדן, זיין זון עמיהוד, זיין זון אלישמע; . זיין זון נון, זיין זון יהושוע. . און זייער אייגנטום און זייערע וווינערטער איז געווען בית־אל מיט אירע טעכטערשטעט, און צו מזרח, נערן, און צו מערב גזר מיט אירע טעכטערשטעט, און שכם מיט אירע טעכטערשטעט, ביז עיה מיט אירע טעכטערשטעט. . און לעבן די קינדער פון מנשה, בית־שאן מיט אירע טעכטערשטעט, תענך מיט אירע טעכטערשטעט, מגדו מיט אירע טעכטערשטעט, דור מיט אירע טעכטערשטעט. אין די דאזיקע זיינען געזעסן די קינדער פון יוסף דעם זון פון ישראלן.
. די קינדער פון אשרן ימנה, און ישוה, און ישוי, און בריעה, און זייער שוועסטער שרח. . און די זין פון בריעהן חבר, און מלכיאל, דאס איז דער פאטער פון ברזית. . און חבר האט געבארן יפלטן, און שומרן, און חותמען, און זייער שוועסטער שועאן. . און די זין פון יפלטן זיינען געווען פסך, און במהל, און עשות. דאס זיינען די זין פון יפלטן. . און די זין פון שמרן אחי, און רהגה, און חובה, און ארם. . און די זין פון זיין ברודער הלמען צופך און ימנע, און שלש, און עמל. . די זין פון צופחן סוח, און חרנפר, און שועל, און ברי, און ימרה; . בצר, און הוד, און שמא, און שלשה, און יתרן, און בארא. . און די זין פון יתרן יפונה, און פספא, און ארא. . און די זין פון עולאן ארח, און חניאל, און רציא. . די אלע זיינען געווען די קינדער פון אשר, הויפטן פון די פאטערהייזער, געקליבענע העלדישע גיבורים, אובערפירשטן; און זייער פארצייכעניש אין חיל פאר מלחמה – זייער צאל זעקס און צוואנציק טויזנט מאן.

. און בנימין האט געבארן בלע זיין בכור, אשבל דעם צווייטן, און אחרח דעם דריטן; . נוחה דעם פירטן, און רפא דעם פינפטן. . און בלע האט געהאט זין אדר, און גרא, און אביהוד; . און אבישוע, און נעמן, און אחוח; . און גרא, און שפופן, און חורם. . און דאס זיינען די זין פון אחודן – די דאזיקע זיינען געווען הופטן פון פאטערהייזער פון די באוווינער פון גבע, און מע האט זיי פארטריבן קיין מנחת; . און נעמן, און אחיה, און גרא, זיי האבן זיי פארטריבן – ער האט געבארן עוזאן, און אחיחודן. . און שחרים האט געהאט קינדער אין פעלד פון מואב, נאך דעם ווי ער האט זיי אוועקגעשיקט – זיינע ווייבער, חושים, און בערא. . און ער האט געהאט מיט זיין ווייב חודשן יובבן, און צביאן, און מישאן, און מלכמען; . און יעוצן, און שכיהן, און מרמהן. דאס זיינען געווען זיינע זין – הויפטן פון פאטערהייזער. . און מיט חושימען האט ער געהאט אביטובן, און אלפעלן.
. און די זין פון אלפעלן עבר, און משעם, און שמר, וואס האט געבויט אונו, און לוד מיט אירע טעכטערשטעט; . און בריעה, און שמע, וואס זיינען געווען הויפטן פון די פאטערהייזער פון די באוווינער פון אילון, די וואס האבן פאריאגט די באוווינער פון גת. . און אחיו, ששק, און אירמות, . און זבדיה, און ערד, און עדר, . און מיכאל, און ישפה, און יוחא, זיינען געווען די זין פון בריעהן. . און זבדיה, און משולם, און חזקי, און חבר, . און ישמרי, און יזליאה, און יובב, זיינען געווען די זין פון אלפעלן. . און יקים, און זכרי, און זבדי, . און אליעיני, און צלתי, און אליאל, . און עדיה, און בראיה, און שמרת, זיינען געווען די זין פון שמעין. . און ישפן, און עבר, און אליאל, . און עבדון, און זכרי, און חנן, . און חנניה, און עילם, און ענתותיה, . און יפדיה, און פנואל, זיינען געווען די זין פון ששקן. . און שמשרי, און שחריה, און עתליה, . און יערשיה, און אליה, און זכרי, זיינען געווען די זין פון ירוחמען. . די דאזיקע זיינען געווען הויפטן פון פאטערהייזער – לויט זייערע געבורטן, הויפטן. די דאזיקע זיינען געזעסן אין ירושלים.
. און אין גבעון זיינען געזעסן דער פאטער פון גבעון, וואס דער נאמען פון זיין ווייב איז געווען מעכה; . און זיין ערשטגעבארענער זון עבדון, און צור, און קיש, און בעל, און נדב; . און גדור, און אחיו, און זכר. . און מקלות האט געבארן שמאהן. און זיי אויך מיט זייערע ברידער זיינען געזעסן אין ירושלים, אקעגן זייערע ברידער.
. און נר האט געבארן קישן, און קיש האט געבארן שאולן, און שאול האט געבארן יונתנען, און מלכי־שוען, און אבינדבן, און אשבעלן. . און יונתנס זון איז געווען מריב־בעל; און מריב־בעל האט געבארן מיכהן. . און די זין פון מיכהן זיינען געווען פיתון, און מלך, און תארע, און אחז. . און אחז האט געבארן יהועדהן; און יהועדה האט געבארן עלמתן, און עזמותן, און זמרין; און זמרי האט געבארן מוצאן. . און מוצא האט געבארן בנעאן; זיין זון איז געווען רפה, זיין זון אלעשה, זיין זון אצל. . און אצל האט געהאט זעקס זין, און דאס זיינען זייערע נעמען עזריקם, בוכרו, און ישמעאל, און שעריה, און עובדיה, און חנן. די אלע זיינען געווען די זין פון אצלן. . און די זין פון זיין ברודער עשקן אולם זיין בכור, יעוש דער צווייטער, און אליפלט דער דריטער. . און די זין פון אולמען זיינען געווען מענטשן העלדישע גיבורים, בויגנשפאנער; און זיי האבן געהאט פיל קינדער און קינדסקינדער – הונדערט און פופציק. די אלע זיינען געווען פון די קינדער פון בנימין.

. און גאנץ ישראל האבן זיך פארצייכנט, און זיי זיינען פארשריבן אין בוך פון די מלכים פון ישראל. און יהודה איז פארטריבן געווארן קיין בבל פאר זייער פעלשונג. . און די וואס האבן זיך די ערשטע באזעצט אויף זייער אייגנטום אין זייערע שטעט, זיינען געווען, ישראל, די כהנים, די לויים, און די נתינים. . און אין ירושלים זיינען געזעסן פון די קינדער פון יהודה, און פון די קינדער פון בנימין, און פון די קינדער פון אפרים און מנשה . עותי דער זון פון עמיהוד דעם זון פון עמרי, דעם זון פון אמרין, דעם זון פון בנין, פון די זין פון פרץ דעם זון פון יהודהן. . און פון די שילונים עשיה דער בכור, און זיינע זין. . און פון די קינדער פון זרח יעואל, און זייערע ברידער, זעקס הונדערט און ניינציק. . און פון די קינדער פון בנימין סלוא דער זון פון משולם דעם זון פון הודויה, דעם זון פון הסנואהן; . און יבניה דער זון פון ירוחמען, און אלה דער זון פון עוזי דעם זון פון מכרין, און משולם דער זון פון שפטיה דעם זון פון רעואל, דעם זון פון יבניהן; . און זייערע ברידער לויט זייערע געבורטן, ניין הונדערט און זעקס און פופציק. די אלע מענער זיינען געווען הויפטן פון פאטערהייזער לויט זייערע פאטערהייזער.
. און פון די כהנים ידעיה, און יהויריב, און יכין; . און עזריה דער זון פון חלקיה דעם זון פון משולם, דעם זון פון צדוק, דעם זון פון מריות, דעם זון פון אחיטוב, דער פירשט פון גאטס הויז; . און עדיה דער זון פון ירוחם דעם זון פון פשחור, דעם זון פון מלכיהן, און מעשי דער זון פון עדיאל דעם זון פון יחזרה, דעם זון פון משולם, דעם זון פון משלמית, דעם זון פון אמרן; . און זייערע ברידער, הויפטן פון זייערע פאטערהייזער, טויזנט און זיבן הונדערט און זעכציק טויגלעכע לייט פאר דער דינסטארבעט פון גאטס הויז.
. און פון די לויים שמעיה דער זון פון חשוב דעם זון פון עזריקם, דעם זון פון חשביהן, פון די קינדער פון מררי; . און בקבקר, חרש, און גלל, און מתניה דער זון פון מיכא דעם זון פון זכרי, דעם זון פון אספן; . און עובדיה דער זון פון שמעיה דעם זון פון גלל, דעם זון פון ידותונען, און ברכיה דער זון פון אסא דעם זון פון אלקנהן, וואס איז געזעסן אין די דערפער פון די נטופתים.
. און די טויערלייט זיינען געווען שלום, און עקוב, און טלמון, און אחימן; און זייער ברודער שלום איז געווען דער הויפט. . און נאך ביז אהער זיינען זיי אין דעם מלכס טויער צו מזרח; זיי זיינען די טויערלייט פאר די לאגערס פון די קינדער פון לוי. . און שלום דער זון פון קורא דעם זון פון אביסף, דעם זון פון קרחן, און זיינע ברידער פון זיין פאטערס הויז, די קרחים, זיינען געווען איבער דער דינסטארבעט, די שוועלהיטער פון דעם געצעלט, אזוי ווי זייערע עלטערן זיינען געווען איבער דעם לאגער פון גאט, די היטער פון דעם איינגאנג. . און פינחס דער זון פון אלעזרן איז געווען דער פירשט איבער זיי א מאל; גאט איז מיט אים געווען. . זכריה דער זון פון משלמיהן איז געווען דער טויערמאן ביים איינגאנג פון אוהל־מועד. . זיי אלע, די אויסגעקליבענע פאר טויערלייט ביי די שוועלן, צוויי הונדערט און צוועלף. זיי זיינען געווען פארצייכנט לויט זייערע דערפער; זיי האט דוד און שמואל דער זעער געשטעלט אויף זייער אמט. . און זיי און זייערע קינדער זיינען געווען איבער די טויערן פון דעם הויז פון גאט, פון דעם הויז פון געצעלט, פאר וואכן. . אין פיר זייטן זיינען געווען די טויערלייט אין מזרח, אין מערב, אין צפון, און אין דרום. . און זייערע ברידער אין זייערע דערפער האבן געדארפט קומען אויף זיבן טעג, פון צייט צו צייט, צו זיין מיט די דאזיקע; . ווארום אויף שטענדיק זיינען געווען נאר די פיר הויפטטויערלייט.
דאס זיינען געווען די לויים.
אויך זיינען זיי געווען איבער די קאמערן, און איבער די אוצרות פון גאטס הויז. . און זיי האבן גענעכטיקט ארום דעם הויז פון גאט, ווייל אויף זיי איז געווען די היטונג, און זיי זיינען געווען איבער דעם עפענען, מארגן פאר מארגן. . און טייל פון זיי זיינען געווען איבער די כלים פון דינסט, ווארום מיט א צאל האט מען זיי אריינגעבראכט, און מיט א צאל האט מען זיי ארויסגענומען. . און טייל פון זיי זיינען געווען געשטעלט איבער די זאכן, און איבער אלע הייליקע כלים, און איבער דעם זעמלמעל, און דעם וויין, און דעם אייל, און דעם וויירויך, און די בשמים. . אן טייל פון די זין פון די כהנים האבן צובארייט די צובארייטונג פון די בשמים. . און מתתיה פון די לויים, וואס איז געווען דער בכור פון שלום דעם קרחי, האט געהאט דעם אמט איבער די פאנגעבעקסן. . און טייל פון די קינדער פון די קהתים, פון זייערע ברידער, זיינען געווען איבערן אויסגעלייגטן ברויט, דאס צוצוגרייטן שבת אין שבת.
. און דאס זיינען געווען די זינגערס, הויפטן פון פאטערהייזער פון די לויים, אין די קאמערן, פטור [פון אנדערן דינסט] ווייל טאג און נאכט איז אויף זיי געווען די ארבעט. . די דאזיקע זיינען געווען הויפטן פון די פאטערהייזער פון די לויים – לויט זייערע געבורטן, הויפטן. די דאזיקע זיינען געזעסן אין ירושלים.
. און אין גבעון זיינען געזעסן דער פאטער פון גבעון, יעיאל, וואס דער נאמען פון זיין ווייב איז געווען מעכה; . און זיין זון דער בכור, עבדון, און צור, און קיש, און בעל, און נר, און נדב; . און גדור, און אחיו, און זכריה, און מקלות. . און מקלות האט געבארן שמאמען. און זיי אויך זיינען געזעסן מיט זייערע ברידער אין ירושלים, אקעגן זייערע ברידער.
. און נר האט געבארן קישן; און קיש האט געבארן שאולן; און שאול האט געבארן יונתנען, און מלכי־שוען, און אבינדבן, און אשבעלן. . און יונתנס זון איז געווען מריב־בעל, און מריב־בעל האט געבארן מיכהן. . און די זין פון מיכהן זיינען געווען פיתון, און מלך, און תחרע, און אחז. . און אחז האט געבארן יערהן; און יערה האט געבארן עלמתן, און עזמותן, און זמרין; און זמרי האט געבארן מוצאן. . און מוצא האט געבארן בנעאן; און זיין זון איז געווען ריה, זיין זון אלעשה, זיין זון אצל. . און אצל האט געהאט זעקס זין, און דאס זיינען זייערע נעמען עזריקם, בוכרו, און ישמעאל, און שעריה, און עובדיה, און חנן. דאס זיינען די זין פון אצלן.

. און די פלשתים האבן מלחמה געהאלטן מיט ישראל, און די מענער פון ישראל זיינען אנטלאפן פאר די פלשתים, און זיי זיינען געפאלן דערשלאגענע אויפן בארג גלבוע. . און די פלשתים האבן נאכגעיאגט שאולן און זיינע זין, און די פלשתים האבן דערשלאגן יונתן, און אבינדב, און מלכי־שוע, די זין פון שאולן. . און די מלחמה איז געווען שווער אקעגן שאולן, און די בויגנשיסערס האבן אים געפונען, און ער האט געציטערט פאר די שיסערס. . און שאול האט געזאגט צו זיין וואפנטרעגער צי ארויס דיין שווערד, און דערשטעך מיך מיט איר, אז די דאזיקע אומבאשניטענע זאלן ניט קומען, און מאכן געשפעט איבער מיר. אבער זיין וואפנטרעגער האט ניט געוואלט, ווארום ער האט זייער מורא געהאט. האט שאול גענומען די שווערד, און איז ארויפגעפאלן אויף איר. . און ווי זיין וואפנטרעגער האט געזען, אז שאול איז געשטארבן, איז ער אויך ארויפגעפאלן אויף זיין שווערד, און איז געשטארבן. . אזוי איז געשטארבן שאול; און זיינע דריי זין און זיין גאנץ הויזגעזינט אין איינעם זיינען געשטארבן.
. און ווי אלע מענער פון ישראל וואס אין טאל האבן געזען, אז יענע זיינען אנטלאפן, און אז שאול און זיינע זין זיינען טויט, אזוי האבן זיי פארלאזן זייערע שטעט, און זיינען אנטלאפן. און די פלשתים זיינען געקומען, און האבן זיך אין זיי באזעצט.
. און עס איז געווען אויף מארגן, זיינען די פלשתים געקומען אויסטאן די דערשלאגענע, און זיי האבן געפונען שאולן און זיינע דריי זין, געפאלן אויפן בארג גלבוע. . האבן זיי אים אויסגעטאן, און האבן גענומען זיין קאפ, און זיינע וואפן, און געשיקט אין לאנד פון די פלשתים רונד ארום, צו ברענגען די בשורה צו זייערע געצנבילדער און צום פאלק. . און זיי האבן אוועקגעלייגט זיינע וואפן אין הויז פון זייערע געטער, און זיין שארבן האבן זיי אויפגעשטאכן אין הויז פון דגון.
. און גאנץ יביש־גלעד האט געהערט אלץ וואס די פלשתים האבן געטאן צו שאולן, . און אלע העלדישע לייט זיינען אויפגעשטאנען, און זיי האבן גענומען דעם לייב פון שאולן, און די לייבער פון זיינע זין, און זיי געבראכט קיין יביש; און זיי האבן באגראבן זייערע ביינער אונטער דעם אייכנבוים אין יביש; און זיי האבן געפאסט זיבן טעג.
. און שאול איז געשטארבן פאר זיין פעלשונג וואס ער האט געפעלשט אן גאט פון וועגן דעם ווארט פון גאט וואס ער האט ניט געהיט, און אויך פאר וואס שאול האט געפרעגט ביי א גייסט צו פארשן ביי אים, . און ניט געפרעגט ביי גאט; דרום האט ער אים געטייט, און האט אפגעקערט די מלוכה צו דוד דעם זון פון ישין.

. און גאנץ ישראל האבן זיך איינגעזאמלט צו דודן קיין חברון, אזוי צו זאגן דיין ביין און דיין פלייש זיינען מיר דאך. . נאך פון נעכטן און אייערנעכטן, נאך ווען שאול איז געווען א מלך, ביסטו געווען דער וואס האט ארויסגעפירט און אריינגעפירט ישראל. און יהוה דיין גאט האט צו דיר געזאגט דו זאלסט פיטערן מיין פאלק ישראל, און דו זאלסט זיין א פירשט איבער מיין פאלק ישראל.
. און אלע עלטסטע פון ישראל זיינען געקומען צום מלך קיין חברון, און דוד האט זיי געשלאסן א בונד אין חברון פאר גאט, און זיי האבן געזאלבט דודן פאר א מלך איבער ישראל, אזוי ווי גאטס ווארט דורך שמואלן.
. און דוד און גאנץ ישראל זיינען געגאנגען קיין ירושלים, דאס איז יבוס; און דארטן זיינען געווען די יבוסים, די באוווינער פון לאנד. . האבן די באוווינער פון יבוס געזאגט צו דודן וועסט אהער ניט קומען. אבער דוד האט באצווונגען די פעסטונג פון ציון, דאס איז דודס־שטאט. . און דוד האט געזאגט ווער נאר עס וועט צוערשט שלאגן דעם יבוסי זאל ווערן פאר א הויפטמאן און פאר א האר. איז יואב דער זון פון צרויהן ארויפגעגאנגען צום ערשטן, און ער איז געווארן פאר א הויפטמאן. . און דוד האט זיך באזעצט אין דער פעסטונג, דרום האט מען זי גערופן דודס־שטאט. . און ער האט פארבויט די שטאט רונד ארום, פון מלוא ביז רונד ארום. און יואב האט פארריכט דעם רעשט פון דער שטאט. . און דוד איז געווארן אלץ גרעסער, און גאט פון צבאות איז געווען מיט אים.
. און דאס זיינען די הויפט־גיבורים וואס דוד האט געהאט, די וואס האבן פעסט געהאלטן מיט אים אין זיין מלוכה, אין איינעם מיט גאנץ ישראל, אים צו מאכן פאר א מלך, אזוי ווי דאס ווארט פון גאט צו ישראל. . און דאס איז די צאל פון די גיבורים וואס דוד האט געהאט ישבעם דער זון פון חכמונין, דער הויפטמאן פון די עלטסטע; ער האט אויפגעהויבן זיין שפיז אויף דריי הונדערט, און זיי דערשלאגן אויף איין מאל. . און נאך אים, אלעזר דער זון פון דודון, פון אחוח; ער איז געווען פון די דריי גיבורים. . ער איז געווען מיט דודן אין פס־דמים, ווען די פלשתים האבן זיך דארטן איינגעזאמלט אויף מלחמה; און דארטן איז געווען א שטיק פעלד פול מיט גערשטן; און דאס פאלק איז אנטלאפן פאר די פלשתים. . האבן זיי זיך געשטעלט אין מיטן פון דעם שטיק לאנד, און האבן עס מציל געווען; און זיי האבן געשלאגן די פלשתים, און גאט האט זיי געהאלפן א גרויס הילף.
. און דריי פון די דרייסיק הויפטלייט האבן אראפגענידערט צום פעלז צו דודן אין דער הייל פון עדולם; און די מחנה פון די פלשתים האט געלאגערט אין טאל רפאים. . און דוד איז דענצמאל געווען אין דער פעסטונג, און די וואך פון די פלשתים איז דענצמאל געווען אין בית־לחם. . האט דוד געגלוסט, און ער האט געזאגט ווען עמיצער גיט מיר טרינקען וואסער פון דעם ברונעם פון בית־לחם וואס אין טויער! . האבן די דריי דורכגעבראכן אין לאגער פון די פלשתים, און האבן אנגעשעפט וואסער פון דעם ברונעם פון בית־לחם וואס אין טויער, און גענומען און געבראכט צו דודן. אבער דוד האט עס ניט געוואלט טרינקען, און האט עס אויסגעגאסן פאר גאט. . און ער האט געזאגט באהיט מיך מיין גאט פון דאס צו טאן! דאס בלוט פון די דאזיקע מענטשן מיט זייער לעבן זאל איך טרינקען? ווארום מיט דער סכנה פון זייער לעבן האבן זיי עס געבראכט. און ער האט עס ניט געוואלט טרינקען.
דאס האבן געטאן די דריי גיבורים.
. און אבשי דער ברודער פון יואבן, ער איז געווען דער הויפט פון די דריי; און ער האט אויפגעהויבן זיין שפיז אויף דריי הונדערט, און זיי דערשלאגן; און ער האט געהאט א שם צווישן די דריי. . פון די צווייטע דריי איז ער געווען דער אנגעזעענסטער, און ער איז געווען זייער עלטסטער, אבער צו די ערשטע דריי איז ער ניט געקומען.
. בניה דער זון פון יהוידען, דער זון פון א העלדישן מאן פון פיל אויפטוען, פון קבצאל, ער האט געשלאגן די צוויי מזבחות פון מואב, און ער האט אראפגענידערט, און האט דערשלאגן א לייב אין א גרוב אין א טאג פון שניי. . און ער האט דערשלאגן א מצרישן מאן, א מאן פון א גרויסן וווקס, פינף איילן [די הייך]; און אין דעם מצריס האנט איז געווען א שפיז אזוי ווי דער שטאנג פון וועבער, און ער האט אראפגענידערט צו אים מיט א רוט; האט ער ארויסגעריסן דעם שפיז פון דעם מצריס האנט, און האט אים געהרגעט מיט זיין אייגענעם שפיז.
. דאס האט געטאן בניהו דער זון פון יהוידען, און ער האט געהאט א שם צווישן די דריי גיבורים. . ער איז געווען מער אנגעזעען פון די דרייסיק, אבער צו די [ערשטע] דריי איז ער ניט געקומען. און דוד האט אים אויפגעזעצט איבער זיין לייבוואך.
. און די העלדישע גיבורים זיינען געווען עשהאל דער ברודער פון יואבן; אלחנן דער זון פון דודון פון בית־לחם; . שמות פון הרור; חלץ פון פלון; . עירא דער זון פון עקשן פון תקוע; אביעזר פון ענתות; . סבכי פון חושה; עילי פון אחוח; . מהרי פון נטופה; חלד דער זון פון בענהן פון נטופה; . יתי דער זון פון ריבין פון גבעה פון די קינדער פון בנימין; בניה פון פרעתון; . חורי פון נחלי־געש; אביאל פון ערבה; . עזמות פון בחרום; אליחבא פון שעלבון; . די זין פון השמען פון גזון; יונתן דער זון פון שגהן פון הרר; . אחיאם דער זון פון שכרן פון הרר; אליפל דער זון פון אורן; . חפר פון מכרה; אחיה פון פלון; . חצרו פון כרמל; נערי דער זון פון אזבין; . יואל דער ברודער פון נתנען; מבחר דער זון פון הגרין; . צלק דער עמוני; נחרי פון ברות, דער וואפנטרעגער פון יואב דעם זון פון צרויהן; . עירא פון יתר; גרב פון יתר; . אוריה דער חתי; זבד דער זון פון אחלין; . עדינא דער זון פון שיזא דעם ראובני, א הויפטמאן פון די ראובנים, און דרייסיק מיט אים; . חנן דער זון פון מעכהן, און יושפט פון מתן; . עוזיא פון עשתרות; שמע, און יעיאל, די זין פון חותמען פון ערוער; . ידיעאל דער זון פון שמרין, און יוחא זיין ברודער פון תיץ; . אליאל פון מחוים; און איריבי, און יושויה, די זין פון אלנעמען; און יתמה דער מואבי; . אליאל, און עובד, און יעשיאל פון מצוביה.

. און דאס זיינען די וואס זיינען געקומען צו דודן קיין ציקלג, בעת ער איז נאך געווען פארשפארט פון וועגן שאול דעם זון פון קישן; און זיי זיינען געווען צווישן די גיבורים וואס האבן געהאלפן אין דער מלחמה; . באוואפנטע מיט בויגנס, וואס האבן אי מיט דער רעכטער האנט אי מיט דער לינקער געקענט ווארפן שטיינער און פיילן פון בויגן; פון שאולס ברידער, פון בנימין. . דער הויפט אחיעזר, און יואש, די זין פון השמעהן פון גבעה; און איזיאל, און פלט, די זין פון עזמותן; און ברכה, און יהוא פון ענתות; . און ישמעיה פון גבעון, א גיבור פון די דרייסיק, און איבער די דרייסיק, און ירמיה, און יחזיאל, און יוחנן, און יוזבד פון גדרה; . אלעוזי, און אירימות, און בעליה, און שמריהו, און שפטיהו פון חריף; . אלקנה, און ישיהו, און עזראל, און יועזר, און ישבעם, די קרחים; . און יועאלה, און זבדיה די זין פון ירוחמען פון גדור.
. און פון די גדים האבן זיך אפגעשיידט צו דודן, צו דער פעסטונג אין דער מדבר, העלדישע גיבורים, חיללייט פאר מלחמה, וואס האבן געקענט האלטן א פאנצער און א שפיז, מיט פנימער ווי פנימער פון לייבן, און אזוי ווי הירשן אויף די בערג אין פלינקייט. . עזר דער הויפט, עובדיה דער צווייטער, אליאב דער דריטער; . משמנה דער פירטער, ירמיה דער פינפטער; . עתי דער זעקסטער, אליאל דער זיבעטער; . יוחנן דער אכטער, אלזבד דער ניינטער; . ירמיהו דער צענטער, מכבני דער עלפטער. . די דאזיקע פון די קינדער פון גד זיינען געווען הויפטלייט פון חיל; דער מינדסטער איבער הונדערט, און דער גרעסטער איבער טויזנט. . דאס זיינען די וואס זיינען אריבער דעם ירדן אין ערשטן חודש ווען ער איז געווען פול איבער אלע זיינע ברעגן, און האבן פאריאגט אלע פון די טאלן צו מזרח און צו מערב.
. און פון די קינדער פון בנימין און יהודה זיינען געקומען צו דער פעסטונג צו דודן. . און דוד איז זיי ארויס אנטקעגן, און ער האט זיך אפגערופן און האט צו זיי געזאגט אויב איר זייט געקומען אויף שלום צו מיר, מיך צו העלפן, וועט מיין הארץ זיין איינס מיט אייך; אויב אבער מיך צו פארנארן צו מיינע פיינט, אן אן אומרעכט אין מיינע הענט, זאל דער גאט פון אונדזערע עלטערן צוזען און משפטן. . האט א גייסט אנגעקליידט עמשי דעם הויפטמאן פון די עלטסטע
פאר דיר, דוד, און מיט דיר, זון פון ישין! שלום, שלום צו דיר, און שלום צו דיינע העלפער; ווארום דיין גאט טוט דיך העלפן.
האט זיי דוד צוגענומען, און האט זיי געמאכט פאר הויפטלייט פון דער מחנה.
. אויך פון מנשה זיינען צוגעפאלן צו דודן ווען ער איז געקומען מיט די פלשתים אקעגן שאולן אויף מלחמה, אבער זיי האבן זיי ניט געהאלפן, ווארום נאך א באראטונג האבן די פירשטן פון די פלשתים אים אוועקגעשיקט, אזוי צו זאגן מיט אונדזערע קעפ וועט ער צופאלן צו זיין האר שאולן. . אז ער איז געגאנגען קיין ציקלג זיינען צוגעפאלן צו אים פון מנשה עדנח, און יוזבד, און ידיעאל, און מיכאל, און יוזבד, און אליהוא, און צלתי, הויפטלייט פון טויזנטן וואס פון מנשה. . און זיי האבן געהאלפן דודן אקעגן דער מחנה, ווארום זיי זיינען אלע געווען העלדישע גיבורים, און זיי זיינען געווארן עלטסטע אין חיל. . יא, פון טאג צו טאג איז מען געקומען צו דודן אים צו העלפן, ביז די מחנה איז געווען גרויס, אזוי ווי א מחנה פון גאט.
. און דאס זיינען די צאלן פון די קעפ פון די באוואפנטע פאר מלחמה, וואס זיינען געקומען צו דודן קיין חברון, אפצוקערן די מלוכה פון שאולן צו אים, לויט דעם מויל פון גאט . די קינדער פון יהודה וואס האבן געטראגן א פאנצער און א שפיז, זעקס טויזנט און אכט הונדערט באוואפנט פאר מלחמה. . פון די קינדער פון שמעון, העלדישע גיבורים פאר מלחמה, זיבן טויזנט און הונדערט. . פון די קינדער פון לוי, פיר טויזנט און זעקס הונדערט. . און יהוידע דער פירשט פון אהרן, און מיט אים דריי טויזנט און זיבן הונדערט. . און צדוק, א יונגער העלדישער גיבור, און זיין פאטערהויז, צוויי און צוואנציק עלטסטע. . און פון די קינדער פון בנימין, די ברידער פון שאולן, דריי טויזנט, ווארום ביז דענצמאל האט דאס רוב פון זיי אפגעהיט די געטריישאפט צו שאולס הויז. . און פון די קינדער פון אפרים, צוואנציק טויזנט און אכט הונדערט העלדישע גיבורים, מענטשן מיט נעמען אין זייערע פאטערהייזער. . און פון דעם האלבן שבט מנשה, אכצן טויזנט וואס זיינען געווען אנגערופן מיט נעמען – צו קומען מאכן דודן פאר א מלך. . און פון די קינדער פון יששכר, די וואס האבן זיך פארשטאנען אויף די צייטן, צו וויסן וואס ישראל דארף טאן; זייערע הויפטלייט זיינען געווען צוויי הונדערט, און אלע זייערע ברידער זיינען געווען אונטער זייער באפעל. . פון זבולון, פופציק טויזנט וואס קענען ארויסגיין אין חיל, וואס קענען אנריכטן א מלחמה מיט אלערליי כלי־מלחמה, און זיך אויסשטעלן ניט מיט א האלבן הארצן. . און פון נפתלי, טויזנט עלטסטע, און מיט זיי זיבן און דרייסיק טויזנט מיט פאנצערס און שפיזן. . און פון די דנים, אכט און צוואנציק טויזנט און זעקס הונדערט וואס קענען אנריכטן א מלחמה. . און פון אשר, פערציק טויזנט וואס קענען ארויסגיין אין חיל אנצוריכטן א מלחמה. . און פון יענער זייט ירדן, פון די ראובנים, און די גדים, און דעם האלבן שבט מנשה, מיט אלע קריגגעצייג פאר מלחמה, הונדערט און צוואנציק טויזנט.
. די אלע, מלחמה־לייט וואס האבן געקענט זיך אויסשטעלן אין שלאכטריי, זיינען געקומען מיט א גאנצן הארצן קיין חברון, צו מאכן דודן פאר א מלך איבער גאנץ ישראל. און אויך אלע איבעריקע פון ישראל זיינען געווען מיט איין הארץ צו מאכן דודן פאר א מלך. . און זיי זיינען דארטן געווען מיט דודן דריי טעג, און זיי האבן געגעסן און געטרונקען, ווארום זייערע ברידער האבן צוגעגרייט פאר זיי. . און אויך האבן די וואס זיינען געווען נאנט צו זיי, ביז צו יששכר און זבולון און נפתלי, געבראכט ברויט אויף אייזלען, און אויף קעמלען, און אויף מוילאייזלען, און אויף רינדער, מעלשפייזן, געפרעסטע פייגן, און ראזינקעס, און וויין, און אייל, און רינדער און שאף לרוב, ווארום עס איז געווען א שמחה אין ישראל.

. און דוד האט געהאלטן אן עצה מיט די הויפטלייט פון די טויזנטן און פון די הונדערטן, מיט איטלעכן אנפירער. . און דוד האט געזאגט צו דער איינזאמלונג פון ישראל אויב אייך איז וווילגעפעלן, און עס איז פון יהוה אונדזער גאט, לאמיר ברייט פאנאנדערשיקן צו אונדזערע איבעריקע ברידער אין אלע לענדער פון ישראל, און צוגלייך מיט זיי צו די כהנים און צו די לויים וואס זיינען אין זייערע שטעט מיט די פרייע פלעצער, אז זיי זאלן זיך אויפקלייבן צו אונדז. . און לאמיר אריבערברענגען דעם ארון פון אונדזער גאט צו אונדז, ווארום מיר האבן אים ניט געזוכט אין די טעג פון שאולן. . האט די גאנצע איינזאמלונג געזאגט, מע זאל אזוי טאן, ווארום די זאך איז געווען גלייך אין די אויגן פון דעם גאנצן פאלק. . און דוד האט איינגעזאמלט גאנץ ישראל פון [דעם טייך] שיחור פון מצרים און ביז מע קומט קיין חמת, כדי צו ברענגען דעם ארון פון גאט פון קרית־יערים.
. און דוד און גאנץ ישראל זיינען ארויפגעגאנגען קיין בעלה, קיין קרית־יערים וואס געהערט צו יהודה, כדי ארויפצוברענגען פון דארטן דעם ארון פון גאט דעם האר וואס זיצט איבער די כרובים, וואס זיין נאמען ווערט גערופן דערויף. . און זיי האבן ארויפגעלייגט דעם ארון פון גאט אויף א נייעם וואגן פון אבינדבס הויז, און עוזא און אחיו האבן געפירט דעם וואגן. . און דוד און גאנץ ישראל, האבן זיך פריילעך געמאכט פאר גאט מיטן גאנצן כוח, מיט געזאנגען, און מיט הארפן, און מיט גיטארן, און מיט פויקן, און מיט צימבלען, און מיט טרומייטן.
. און ווי זיי זיינען געקומען ביז צום שייער פון כידון, האט עוזא אויסגעשטרעקט זיין האנט אנצונעמען דעם ארון, ווארום די רינדער האבן אים אראפגערוקט. . האט דער צארן פון גאט געגרימט אויף עוזאן, און ער האט אים געשלאגן פאר וואס ער האט אויסגעשטרעקט זיין האנט צום ארון; און ער איז דארטן געשטארבן פאר גאט.
. און דודן האט געערגערט וואס גאט האט געבראכט א בראך אויף עוזאן. און מע רופט יענעם ארט פרץ־עוזא ביז אויף היינטיקן טאג. . און דוד האט מורא געהאט פאר גאט אין יענעם טאג, אזוי צו זאגן ווי אזוי זאל איך ברענגען צו מיר דעם ארון פון גאט?
. און דוד האט ניט אוועקגענומען דעם ארון צו זיך אין דודס־שטאט, נאר ער האט אים אפגעפירט צו דעם הויז פון עובד־אדומען פון גת. . און דער ארון פון גאט איז געבליבן ביי דעם הויזגעזינט פון עובד־אדומען אין זיין הויז דריי חדשים. און גאט האט געבענטשט דאס הויז פון עובד־אדומען, און אלץ וואס ער האט געהאט.

. און חורם דער מלך פון צור האט געשיקט שלוחים צו דודן מיט צעדערהאלץ און מויערמיינסטערס און האלצמיינסטערס, אים צו בויען א הויז. . און דוד האט געוווסט אז גאט האט אים באפעסטיקט פאר א מלך איבער ישראל, ווארום זיין מלוכה איז געווען הויך דערהויבן, פון וועגן זיין פאלק ישראל.
. און דוד האט גענומען נאך ווייבער אין ירושלים, און דוד האט געבארן נאך זין און טעכטער. . און דאס זיינען די נעמען פון די קינדער וואס ער האט געהאט אין ירושלים שמוע, און שובב, נתן, און שלמה; . און יבחר, און אלישוע, און אלפלט; . און נוגה, און נפג, און יפיע; . און אלישמע, און בעלידע, און אליפלט.
. און די פלשתים האבן געהערט אז דוד איז געזאלבט געווארן פאר א מלך איבער גאנץ ישראל, און אלע פלשתים זיינען ארויפגעגאנגען צו זוכן דודן. האט דוד געהערט, און ער איז ארויס זיי אנטקעגן.
. און די פלישתים זיינען געקומען, און האבן זיך פארשפרייט אין טאל רפאים.
. האט דוד געפרעגט ביי גאט, אזוי צו זאגן זאל איך ארויפגיין אויף די פלשתים? און וועסטו זיי געבן אין מיין האנט? האט גאט צו אים געזאגט גיי ארויף, און איך וועל זיי געבן אין דיין האנט.
. און זיי זיינען ארויפגעגאנגען קיין בעל־פרצים, און דוד האט זיי דארטן געשלאגן; און דוד האט געזאגט גאט האט דורכגעבראכן מיינע פיינט מיט מיין האנט, אזוי ווי א דורכבראך פון וואסער. דרום האט מען גערופן דעם נאמען פון יענעם ארט בעל־פרצים.
. און זיי האבן דארטן איבערגעלאזט זייערע אפגעטער; האט דוד געהייסן, און זיי זיינען פארברענט געווארן אין פייער.
. און די פלשתים האבן זיך ווידער א מאל פארשפרייט אין טאל. . האט דוד ווידער געפרעגט ביי גאט, און גאט האט צו אים געזאגט זאלסט ניט ארויפגיין נאך זיי; דריי זיך אוועק פון זיי, און זאלסט קומען אויף זיי פון אקעגן די מוילבערבוימער. . און עס וועט זיין, ווי דו וועסט הערן א גערויש פון טריט אין די שפיצן פון די מוילבערבוימער, דענצמאל זאלסטו ארויסגיין אין מלחמה, ווארום דאס איז גאט ארויסגעגאנגען דיר פארויס צו שלאגן דעם חיל פון די פלשתים.
. און דוד האט געטאן אזוי ווי גאט האט אים באפוילן, און זיי האבן געשלאגן דעם חיל פון די פלשתים פון גבעון און ביז גזרה.
. און דודס שם איז ארויס אין אלע לענדער, און גאט האט געגעבן זיין מורא אויף אלע פעלקער.

. און ער האט זיך געמאכט הייזער אין דודס־שטאט, און ער האט צוגעגרייט אן ארט פאר דעם ארון פון גאט, און אויפגעשטעלט פאר אים א געצעלט. . דענצמאל האט דוד געזאגט, אז קיינער זאל ניט טראגן דעם ארון פון גאט, נאר די לויים, ווייל זיי האט גאט אויסדערוויילט צו טראגן דעם ארון פון גאט, און אים צו באדינען אויף אייביק. . און דוד האט איינגעזאמלט גאנץ ישראל קיין ירושלים, כדי ארויפצוברענגען דעם ארון פון גאט אויף זיין ארט, וואס ער האט צוגעגרייט פאר אים. . און דוד האט צונויפגעקליבן די קינדער פון אהרן, און די לויים. . פון די קינדער פון קהת אוריאל דעם הויפטמאן, און זיינע ברידער, הונדערט און צוואנציק. . פון די קינדער פון מררי עשיה דעם הויפטמאן, און זיינע ברידער, צוויי הונדערט און צוואנציק. . פון די קינדער פון גרשום יואל דעם הויפטמאן, און זיינע ברידער, הונדערט און דרייסיק. . פון די קינדער פון אליצפן שמעיה דעם הויפט, און זיינע ברידער, צוויי הונדערט. . פון די קינדער פון חברון אליאל דעם הויפטמאן, און זיינע ברידער, אכציק. . פון די קינדער פון עוזיאל עמינדב דעם הויפטמאן, און זיינע ברידער, הונדערט און צוועלף.
. און דוד האט גערופן צדוק און אביתר די כהנים, און די לויים, אוריאלן, עשיהן, און יואלן, שמעיהן, און אליאלן, און עמינדבן. . און ער האט צו זיי געזאגט איר זייט די הויפטן פון די פאטערהייזער פון די לויים; הייליקט אייך, איר און אייערע ברידער, און איר וועט ארויפברענגען דעם ארון פון יהוה דעם גאט פון ישראל אהין ווו איך האב צוגעגרייט פאר אים. . ווארום ווייל איר זייט ניט געווען דאס ערשטע מאל, האט יהוה אונדזער גאט געמאכט א בראך צווישן אונדז; ווארום מיר האבן אים ניט געזוכט ווי געהעריק.
. האבן די כהנים און די לויים זיך געהייליקט, כדי ארויפצוברענגען דעם ארון פון גאט דעם האר פון ישראל. . און די קינדער פון די לויים האבן געטראגן דעם ארון פון גאט, אזוי ווי משה האט באפוילן לויט דעם ווארט פון גאט, אויף זייער אקסל מיט שטאנגען אויף זיך. . און דוד האט געהייסן די הויפטלייט פון די לויים צו שטעלן זייערע ברידער די זינגערס מיט כלי־זמר, הארפן, און גיטארן, און צימבלען, צו שפילן אויף א הויכן קול מיט שמחה. . און די לויים האבן געשטעלט הימן דעם זון פון יואלן; און פון זיינע ברידער, אסף דעם זון פון ברכיהון; און פון די קינדער פון מררי, זייערע ברידער, איתן דעם זון פון קושיהון. . און מיט זיי זיינען געווען זייערע ברידער פון צווייטן ראנג זכריהו, בן, און יעזיאל, און שמירמות, און איחיאל, און עוני, אליאב, און בניהו, און מעשיהו, און מתתיהו, און אליפלהו, און מקניהו, און עובד־אדום, און יעיאל, די טויערלייט. . און די זינגערס, הימן, אסף, און איתן, אויף צו שפילן מיט קופערנע צימבלען. . און זכריה, און עזיאל, און שמירמות, און יחיאל, און עוני, און אליאב, און מעשיהו, און בניהו, מיט הארפן אויף עלמות. . און מתתיהו, אליפלהו, און מקניהו, און עובד־אדום, און יעיאל, און עזזיהו, אויף אנצופירן מיט הארפן אויף שמינית. . און כנניהו דער הויפטמאן פון די לויים איז געווען איבער דעם געזאנג; ער פלעגט זיין דער האר ביים געזאנג, ווארום ער איז געווען א קענער. . און ברכיה און אלקנה זיינען געווען טויערלייט ביים ארון. . און שבניהו, און יושפט, און נתנאל, און עמשי, און זכריהו, און בניהו, און אליעזר, די כהנים, האבן געטרומייטערט אויף טרומייטן פאר דעם ארון פון גאט; און עובד־אדום און יחיה, זיינען געווען טויערלייט ביים ארון.
. און דוד, און די עלטסטע פון ישראל, און די הויפטלייט פון די טויזנטן, זיינען געגאנגען ארויפצוברענגען דעם ארון פון גאטס בונד, פון עובד־אדומס הויז, מיט שמחה. . און עס איז געווען, אז גאט האט געהאלפן די לויים וואס האבן געטראגן דעם ארון פון גאטס בונד, האבן זיי געשלאכט זיבן אקסן און זיבן ווידערס. . און דוד איז געווען איינגעוויקלט אין א מאנטל פון פיינליינען, דעסט גלייכן אלע לויים וואס האבן געטראגן דעם ארון, און די זינגערס, און כנניה דער געזאנגמייסטער איבער די זינגערס; און דוד האט אויף זיך געהאט א ליינענעם אפוד. . און גאנץ ישראל האבן ארויפגעבראכט דעם ארון פון גאטס בונד מיט שאלונג, און מיט א קול פון שופר, און מיט טרומייטן, און מיט צימבלען, שפילנדיק אויף גיטארן און הארפן. . און עס איז געווען, ווי דער ארון פון גאטס בונד איז געקומען ביז דודס־שטאט, האט מיכל די טאכטער פון שאולן ארויסגעקוקט דורכן פענצטער, און זי האט געזען דעם מלך דוד טאנצן און זיך מאכן פריילעך, און זי האט אים פאראכט אין איר הארצן.
. און זיי האבן געבראכט דעם ארון פון גאט, און האבן אים אריינגעשטעלט אין דעם געצעלט וואס דוד האט פאר אים אויפגעשטעלט, און זיי האבן מקריב געווען בראנדאפפער און פרידאפפער פאר גאט. . און אז דוד האט געענדיקט אויפברענגען די בראנדאפפער און די פרידאפפער, האט ער געבענטשט דאס פאלק אין נאמען פון גאט. . און ער האט אויסגעטיילט צו יעטוועדער איינעם פון ישראל פון א מאן ביז א פרוי, איטלעכן א לאבן ברויט, און א חלק פלייש, און א ראזינקעקוכן.
. און ער האט געשטעלט פאר דעם ארון פון גאט, פון די לויים פאר באדינער, און אויף צו דערמאנען און דאנקען און לויבן יהוה דעם גאט פון ישראל . אסף דעם הויפט, און דעם צווייטן צו אים, זכריהן, יעיאלן, און שמירמותן, און יחיאלן, און מתתיהן, און אליאבן, און בניהון, און עובד־אדומען, און יעיאלן, מיט גיטארן און מיט הארפן; און אסף האט געשפילט אויף א צימבל; . און בניהו און יחזיאל די כהנים, מיט טרומייטן תמיד פאר דעם ארון פון גאטס בונד.
. דענצמאל אין יענעם טאג האט דוד צוערשט געלאזט געבן א דאנק צו גאט, דורך אספן און זיינע ברידער.
. גיט א דאנק צו גאט, רופט זיין נאמען, לאזט וויסן צווישן די פעלקער זיינע טוונגען. . זינגט צו אים, שפילט צו אים, רעדט פון אלע זיינע ווונדער. . רימט זיך מיט זיין הייליקן נאמען; זאל זיך פרייען דאס הארץ פון די וואס זוכן גאט. . פארשט גאט און זיין שטארקייט, זוכט זיין פנים תמיד. . דערמאנט זיינע ווונדער וואס ער האט געטאן, זיינע צייכנס, און די משפטים פון זיין מויל, . איר זאמען פון ישראל זיין קנעכט, איר קינדער פון יעקב, זיינע אויסדערוויילטע.
. ער איז גאט אונדזער האר, איבער דער גאנצער ערד זיינען זיינע משפטים. . געדענקט אייביק זיין בונד, דאס ווארט וואס ער האט באפוילן אויף טויזנט דורות. . וואס ער האט געשלאסן מיט אברהמען, און זיין שבועה צו יצחקן. . און ער האט עס אויפגעשטעלט פאר א חק צו יעקב, פאר אן אייביקן בונד צו ישראל, . אזוי צו זאגן דיר וועל איך געבן דאס לאנד כנען, דעם טייל פון אייער נחלה.
. אז איר זייט געווען געציילטע מענטשן, ווינציק און פרעמדע דערין; . און זיי זיינען אומגעגאנגען פון פאלק צו פאלק, און פון איין קיניגרייך צו אן אנדער אומה, . האט ער ניט געלאזן א מענטשן זיי דריקן, און האט געשטראפט מלכים וועגן זיי . איר זאלט ניט אנרירן מיינע געזאלבטע, און מיינע נביאים ניט בייז טאן.
. זינגט צו גאט, די גאנצע ערד, זאגט אן פון טאג צו טאג זיין ישועה. . דערציילט צווישן די פעלקער זיין כבוד, צווישן אלע אומות זיינע ווונדער. . ווארום גרויס איז יהוה און זייער גערימט, און ער איז פארכטיק איבער אלע געטער. . ווארום די געטער פון אלע פעלקער זיינען נישטיק, און יהוה האט די הימלען געמאכט. . גלאנץ און שיינקייט זיינען פאר זיין פנים, שטארקייט און פרייד זיינען אין זיין ארט. . גיט צו גאט, איר משפחות פון די פעלקער, גיט צו גאט כבוד און שטארקייט. . גיט צו גאט דעם כבוד פון זיין נאמען, ברענגט א געשאנק, און קומט פאר אים, בוקט זיך צו גאט מיט הייליקן אפשיי. . ציטערט פאר אים, די גאנצע ערד; אויך איז באפעסטיקט די וועלט, זי זאל זיך ניט וואקלען, . זאלן זיך פרייען די הימלען, און לוסטיק זיין די ערד, און זאל מען זאגן צווישן די פעלקער גאט טוט קיניגן. . זאל דונערן דער ים מיט זיין פולקייט, זאל פריילעך זיין דאס פעלד און אלץ וואס דערין. . דענצמאל זאלן זינגען די ביימער פון וואלד פאר גאט, ווארום ער קומט משפטן די ערד.
. גיט א דאנק צו גאט, ווארום ער איז גוט, ווארום אויף אייביק איז זיין חסד. . און זאגט העלף אונדז, גאט פון אונדזער הילף, און זאמל אונדז איין, און זיי אונדז מציל פון די פעלקער, צו לויבן דיין הייליקן נאמען, זיך צו רימען מיט דיין לויב. . געלויבט איז יהוה דער גאט פון ישראל פון אייביקייט און ביז אייביקייט. און דאס גאנצע פאלק האט געזאגט אמן! און האט געלויבט גאט.
. און ער האט דארטן געלאזן פאר דעם ארון פון גאטס בונד אספן און זיינע ברידער צו באדינען פארן ארון תמיד ווי עס איז נייטיק טאגטעגלעך. . און עובד־אדומען, און זייערע ברידער, אכט און זעכציק, און עובד־אדום דעם זון פון ידיתונען, און חוסהן, פאר טויערלייט. . און צדוק דעם כהן, און זיינע ברידער די כהנים, פאר דעם משכן פון גאט אויף דער במה וואס אין גבעון, . אויפצוברענגען בראנדאפפער צו גאט אויף דעם מזבח פאר בראנדאפפער תמיד, אין דער פרי און אין אוונט, אזוי ווי עס שטייט געשריבן אין דער תורה פון גאט וואס ער האט באפוילן ישראל. . און מיט זיי זיינען געווען הימן, און ידותון, און די איבעריקע אויסגעקליבענע וואס זיינען געווען אנגערופן מיט נעמען, אויף צו ״לויבן גאט, ווייל אויף אייביק איז זיין חסד״. . און מיט זיי, מיט הימנען און ידותונען, זיינען געווען טרומייטן און צימבלען צום שפילן, און כלי־זמר פאר דעם געזאנג פון גאט; און די זין פון ידותונען זיינען געווען ביים טויער.
. און דאס גאנצע פאלק איז אוועק איטלעכער צו זיין הויז, און דוד האט זיך אומגעקערט צו בענטשן זיין הויזגעזינט.

. און עס איז געווען, אז דוד האט זיך באזעצט אין זיין הויז, האט דוד געזאגט צו נתן דעם נביא זע, איך זיץ אין א הויז פון צעדערן, און דער ארון פון גאטס בונד איז אונטער פארהאנגען. . האט נתן געזאגט צו דודן אלץ וואס אין דיין הארצן, טו, ווארום גאט איז מיט דיר.
. און עס איז געווען אין יענער נאכט, איז דאס ווארט פון גאט געווען צו נתנען, אזוי צו זאגן . גיי און זאלסט זאגן צו מיין קנעכט דודן אזוי האט גאט געזאגט ניט דו וועסט מיר בויען א הויז צום וווינען; . ווארום איך האב ניט געוווינט אין א הויז פון דעם טאג וואס איך האב אויפגעבראכט ישראל ביז אויף היינטיקן טאג; נייערט איך בין געגאנגען פון געצעלט צו געצעלט, און פון משכן [צו משכן]. . אומעטום ווו איך בין אומגעגאנגען צווישן גאנץ ישראל, האב איך ווען א ווארט גערעדט מיט איינעם פון די ריכטער פון ישראל, וואס איך האב באפוילן צו פיטערן מיין פאלק, אזוי צו זאגן פאר וואס האט איר מיר ניט געבויט א הויז פון צעדערן? . און אצונד, זאלסטו אזוי זאגן צו מיין קנעכט, צו דודן אזוי האט געזאגט גאט פון צבאות איך האב דיך גענומען פון דעם פיטערפלאץ, פון הינטער די שאף, צו זיין א פירשט איבער מיין פאלק ישראל. . און איך בין געווען מיט דיר אומעטום ווו דו ביסט געגאנגען, און איך האב פארשניטן אלע דיינע פיינט פון פאר דיר; און איך וועל דיר מאכן א נאמען, אזוי ווי דער נאמען פון די גרעסטע וואס אויף דער ערד. . און איך וועל מאכן אן ארט פאר מיין פאלק ישראל, און וועל אים איינפלאנצן ער זאל רוען אויף זיין ארט, און מער ניט ציטערן, און פארברעכער זאלן אים מער ניט אומברענגען אזוי ווי פריער, . פון די טעג וואס איך האב באפוילן ריכטער איבער מיין פאלק ישראל. און איך וועל מאכן אונטערטעניק אלע דיינע פיינט. און איך זאג דיר אן, אז גאט וועט דיר בויען א הויז. . און עס וועט זיין, אז דיינע טעג וועלן דערפילט ווערן צו גיין צו דיינע עלטערן, וועל איך אויפשטעלן דיין זאמען נאך דיר, וואס וועט זיין פון דיינע קינדער, און איך וועל באפעסטיקן זיין מלוכה. . ער וועט מיר בויען א הויז, און איך וועל באפעסטיקן זיין טראן אויף אייביק. . איך וועל אים זיין פאר א פאטער, און ער וועט מיר זיין פאר א זון, און איך וועל ניט אפטאן מיין חסד פון אים, אזוי ווי איך האב אפגעטאן פון דעם וואס איז געווען פאר דיר. . און איך וועל אים אויפשטעלן אין מיין הויז און אין מיין קיניגרייך ביז אויף אייביק, און זיין טראן וועט זיין פעסט ביז אייביק.
. אזוי ווי אלע די דאזיקע ווערטער, און אזוי ווי די דאזיקע גאנצע זעונג, אזוי האט נתן גערעדט צו דודן.
. און דער מלך דוד איז געקומען, און האט זיך געזעצט פאר גאט, און האט געזאגט ווער בין איך, גאט דו האר, און ווער איז מיין הויז, וואס דו האסט מיך געבראכט ביז אהער? . און דאס, גאט, איז נאך געווען קליין אין דיינע אויגן, און דו האסט גערעדט וועגן דעם הויז פון דיין קנעכט אויף ווייטער אהין, און האסט מיך באטראכט אין שטייגער פון א געהויבענעם מאן, גאט דו האר. . וואס מער נאך קען דוד דיר זאגן וועגן דעם כבוד צו דיין קנעכט? דו קענסט דאך דיין קנעכט. . גאט, פון וועגן דיין קנעכט, און לויט דיין הארצן האסטו געטאן אלדי דאזיקע גרויסקייט, צו לאזן וויסן די אלע גרויסע זאכן. . יהוה, עס איז ניטא אזא ווי דו, און ניטא קיין גאט אחוץ דיר, לויט אלץ וואס מיר האבן געהערט מיט אונדזערע אויערן. . און וואסער איינציקע אומה אויף דער ערד איז אזוי ווי דיין פאלק ישראל, וואס גאט איז געגאנגען אויסלייזן פאר זיך צום פאלק, דיר צו מאכן א נאמען דורך גרויסע און פארכטיקע זאכן – צו פארטרייבן אומות פון פאר דיין פאלק וואס דו האסט אויסגעלייזט פון מצרים? . ווארום דו האסט געמאכט דיין פאלק ישראל דיר צום פאלק אויף אייביק, און דו, יהוה, ביסט געווארן זיי צום גאט. . און אצונד, גאט, זאל דאס ווארט וואס דו האסט גערעדט וועגן דיין קנעכט און וועגן זיין הויז באווארט ווערן אויף אייביק, און טו אזוי ווי דו האסט גערעדט. . יא, זאל עס באווארט ווערן, און זאל דיין נאמען געגרייסט ווערן אויף אייביק, אזוי צו זאגן יהוה פון צבאות איז דער גאט פון ישראל – א גאט פאר ישראל, און דאס הויז פון דוד דיין קנעכט זאל זיין פעסט פאר דיר. . ווארום דו, מיין גאט, האסט אנטפלעקט דעם אויער פון דיין קנעכט, אים צו בויען א הויז, דרום האט דיין קנעכט זיך דערוועגט מתפלל צו זיין פאר דיר. . און אצונד, יהוה, דו ביסט גאט, און דו האסט צוגעזאגט דיין קנעכט דאס דאזיקע גוטס, . און האסט אצונד באוויליקט צו בענטשן דאס הויז פון דיין קנעכט, צו זיין אויף אייביק פאר דיר; אז דו, גאט, האסט געבענטשט, זאל עס זיין געבענטשט אויף אייביק.

. און עס איז געווען נאך דעם, האט דוד געשלאגן די פלשתים, און האט זיי געמאכט אונטערטעניק, און האט צוגענומען גת מיט אירע טעכטערשטעט פון דער האנט פון די פלשתים.
. און ער האט געשלאגן מואב, און מואב איז געווארן צו דודן קנעכט וואס ברענגען אפגאב.
. און דוד האט געשלאגן הדדעזר דעם מלך פון צובה אין חמת, בעת ער איז געגאנגען אויפשטעלן זיין אויבערהאנט ביים טייך פרת. . און דוד האט באצווונגען פון אים טויזנט רייטוועגן, און זיבן טויזנט רייטער, און צוואנציק טויזנט מאן פוסגייער; און דוד האט געליימט אלע געשפאנען, נאר הונדערט געשפאן האט ער איבערגעלאזט פון זיי.
. איז ארם פון דרמשק געקומען העלפן הדדעזר דעם מלך פון צובה, און דוד האט געשלאגן פון די ארמים צוויי און צוואנציק טויזנט מאן. . און דוד האט געשטעלט [וואכן] אין ארם־דרמשק, און ארם איז געווארן צו דודן קנעכט וואס ברענגען אפגאב.
און גאט האט געהאלפן דודן אומעטום ווו ער איז געגאנגען.
. און דוד האט גענומען די גילדערנע שילדן וואס זיינען געווען אויף הדדעזרס קנעכט, און האט זיי געבראכט קיין ירושלים. . און פון טבחת, און פון כון, הדדעזרס שטעט, האט דוד צוגענומען זייער פיל קופער. דערפון האט שלמה געמאכט דעם קופערנעם ים, און די זיילן, און די קופערנע כלים.
. און תועו דער מלך פון חמת האט געהערט אז דוד האט געשלאגן דעם גאנצן חיל פון הדעזר דעם מלך פון צובה, . און ער האט געשיקט זיין זון הדורמען צום מלך דוד אים צו פרעגן אויף פריד און אים אנצוווינטשן, פאר וואס ער האט מלחמה געהאלטן מיט הדדעזרן, און אים געשלאגן – ווארום הדדעזר האט געהאט מלחמות מיט תועון – מיט אלערליי גילדערנע און זילבערנע און קופערנע כלים. . זיי אויך האט דער מלך דוד געהייליקט צו גאט, מיט דעם זילבער און דעם גאלד וואס ער האט אוועקגענומען פון אלע פעלקער פון אדום, און פון מואב, און פון די קינדער פון עמון, און פון די פלשתים, און פון עמלק.
. און אבשי דער זון פון צרויהן האט געשלאגן פון אדום אין דעם טאל פון זאלץ אכצן טויזנט. . און ער האט געשטעלט וואכן אין אדום, און גאנץ אדום איז געווארן קנעכט צו דודן.
און גאט האט געהאלפן דודן אומעטום ווו ער איז געגאנגען. . און דוד האט געקיניגט איבער גאנץ ישראל, און ער האט געטאן רעכט און גערעכטיקייט צו זיין גאנצן פאלק.
. און יואב דער זון פון צרויהן איז געווען איבערן חיל; און יהושפט דער זון פון אחילודן, דער דערמאנער. . און צדוק דער זון פון אחיטובן, און אבימלך דער זון פון אביתרן, כהנים; און שושא, דער שרייבער. . און בניהו דער זון פון יהוידען, איבער די כרתים און די פלתים; און די זין פון דודן, די ערשטע ביי דער האנט פון מלך.

. און עס איז געווען נאך דעם, איז געשטארבן נחש דער מלך פון די קינדער פון עמון, און זיין זון איז געווארן מלך אויף זיין ארט. . האט דוד געזאגט לאמיך טאן א פריינטלעכקייט מיט חנון דעם זון פון נחשן, ווארום זיין פאטער האט געטאן א פריינטלעכקייט מיט מיר.
און דוד האט געשיקט שלוחים אים צו טרייסטן נאך זיין פאטער, און דודס קנעכט זיינען געקומען אין לאנד פון די קינדער פון עמון צו חנונען, אים צו טרייסטן.
. האבן די הארן פון די קינדער פון עמון געזאגט צו חנונען מיינסטו אז דוד וויל טאן כבוד דיין פאטער, וואס ער האט געשיקט צו דיר טרייסטער? דאך נאר אויסצופארשן און דורכצונישטערן און אויסצוקוקן דאס לאנד זיינען זיינע קנעכט געקומען צו דיר.
. האט חנון גענומען דודס קנעכט, און האט זיי אפגעגאלט, און אפגעשניטן זייערע קליידער אין העלפט, ביזן דיך, און האט זיי אוועקגעשיקט.
. איז מען געקומען און מע האט אנגעזאגט דודן וועגן די מענטשן, און ער האט זיי געשיקט אנטקעגן, ווארום די מענטשן האבן זיך זייער געשעמט. און דער מלך האט געלאזט זאגן זיצט אין יריחו ביז אייערע בערד וועלן אפוואקסן, און איר וועט זיך אומקערן.
. האבן די קינדער פון עמון געזען אז זיי האבן זיך פארמיאוסט ביי דודן, און חנון און די קינדער פון עמון האבן געשיקט טויזנט צענטנער זילבער, כדי זיך אנצודינגען פון ארם־נהרים, און פון ארם־מעכה, און פון צובה, רייטוועגן און רייטער. . און זיי האבן זיך אנגעדונגען צוויי און דרייסיק טויזנט רייטוועגן, און דעם מלך פון מעכה, און זיין פאלק, און זיי זיינען געקומען, און האבן געלאגערט פאר מידבא. און די קינדער פון עמון האבן זיך איינגעזאמלט פון זייערע שטעט, און זיינען געקומען אויף מלחמה.
. און דוד האט געהערט, און ער האט געשיקט יואבן, און דעם גאנצן חיל פון די גיבורים.
. און די קינדער פון עמון זיינען ארויסגעגאנגען, און האבן אנגעריכט א מלחמה ביים איינגאנג פון שטאט; און די מלכים וואס זיינען געקומען, זיינען געווען באזונדער אין פעלד. . און יואב האט געזען אז דער פראנט פון דער מלחמה איז קעגן אים פון פארנט און פון הינטן; האט ער אויסגעקליבן פון אלע געקליבענע פון ישראל, און אויסגעשטעלט אקעגן ארם. . און דאס איבעריקע פאלק האט ער געגעבן אויף דער האנט פון זיין ברודער אבשין, און זיי האבן זיך אויסגעשטעלט אקעגן די קינדער פון עמון. . און ער האט געזאגט אויב ארם וועט זיין שטארקער פון מיר, וועסטו מיר זיין צו הילף, און אויב די קינדער פון עמון וועלן זיין שטארקער פון דיר, וועל איך דיך העלפן. . זיי שטארק, און לאמיר זיך שטארקן, פאר אונדזער פאלק און פאר די שטעט פון אונדזער גאט; און זאל יהוה טאן וואס איז גוט אין זיינע אויגן.
. און יואב און דאס פאלק וואס מיט אים האבן גענענט אנטקעגן ארם אויף מלחמה, און זיי זיינען אנטלאפן פאר אים. . און ווי די קינדער פון עמון האבן געזען אז ארם איז אנטלאפן, אזוי זיינען זיי אויך אנטלאפן פאר זיין ברודער אבשין, און זיינען אריין אין שטאט. און יואב איז אוועק קיין ירושלים.
. און ארם האט געזען אז זיי זיינען געשלאגן פאר ישראל, און זיי האבן געשיקט שלוחים, און האבן ארויסגעבראכט ארם וואס פון יענער זייט טייך, מיט שופך דעם חיל־פירער פון הדדעזרן זיי פארויס.
. איז אנגעזאגט געווארן דודן, און ער האט איינגעזאמלט גאנץ ישראל, און איז אריבער דעם ירדן; און ער איז געקומען צו זיי, און האט זיך אויסגעשטעלט אקעגן זיי; און דוד האט אנגעריכט אקעגן ארם א מלחמה, און זיי האבן מלחמה געהאלטן מיט אים. . און ארם איז אנטלאפן פאר ישראל, און דוד האט געהרגעט פון ארם זיבן טויזנט אויף רייטוועגן, און פערציק טויזנט מאן פוסגייער; אויך שופך דעם חיל־פירער האט ער געטייט.
. און די קנעכט פון הדדעזרן האבן געזען אז זיי זיינען געשלאגן פאר ישראל, און זיי האבן געמאכט שלום מיט דודן, און האבן אים געדינט. און ארם האט מער ניט געוואלט העלפן די קינדער פון עמון.

. און עס איז געווען אין דער צייט פון דעם אומקער פון יאר, אין דער צייט וואס די מלכים גייען ארויס אויף מלחמה, האט יואב ארויסגעפירט דעם קריג־חיל, און האט פארוויסט דאס לאנד פון די קינדער פון עמון; און ער איז געקומען און האט געלעגערט אויף רבה – און דוד איז געזעסן אין ירושלים – און יואב האט געשלאגן רבה, און האט זי צעשטערט.
. און דוד האט אראפגענומען מלכמס קרוין פון זיין קאפ; און ער האט זי געפונען א צענטנער גאלד אויפן וואג, מיט טייער געשטיין אין איר. און זי איז אנגעטאן געווארן אויף דודס קאפ. און רויב פון דער שטאט האט ער ארויסגעפירט זייער פיל. . און דאס פאלק וואס אין איר האט ער ארויסגעפירט, און האט זיי געשניטן מיט זעגן און מיט אייזערנע דרעששליטנס, און מיט העק. און אזוי פלעגט דוד טאן צו אלע שטעט פון די קינדער פון עמון.
און דוד און דאס גאנצע פאלק האבן זיך אומגעקערט קיין ירושלים.
. און עס איז געווען נאך דעם, האט זיך אויפגעהויבן א מלחמה אין גזר מיט די פלשתים. דענצמאל האט סבכי פון חושה דערשלאגן ספין פון די קינדער פון די רפאים, און זיי זיינען געווארן אונטערטעניק.
. און עס איז ווידער געווען א מלחמה מיט די פלשתים, און אלחנן דער זון פון יעירן האט דערשלאגן לחמי דעם ברודער פון גליתן פון גת, וואס דער האלץ פון זיין שפיז איז געווען אזוי ווי דער שטאנג פון וועבער.
. און עס איז ווידער געווען א מלחמה אין גת. איז דארטן געווען א מאן פון א גרויסן וווקס, וואס זיינע פינגער זיינען געווען צו זעקס און זעקס – פיר און צוואנציק; און ער אויך איז געווען געבארן פון דעם רפא. . און ער האט געלעסטערט ישראל; האט אים יהונתן דער זון פון שמעא, דודס ברודער, דערשלאגן.
. די דאזיקע זיינען געווען געבארן פון דעם רפא אין גת; און זיי זיינען געפאלן דורך דער האנט פון דודן, און דורך דער האנט פון זיינע קנעכט.

. און א שטן איז אויפגעשטאנען אויף ישראל, און ער האט אנגערעדט דודן צו ציילן ישראל. . און דוד האט געזאגט צו יואבן, און צו די הארן פון פאלק גייט ציילט ישראל פון באר־שבע און ביז דן, און ברענגט עס מיר, כדי איך זאל וויסן זייער מספר. . האט יואב געזאגט זאל גאט מערן זיין פאלק הונדערט מאל אזוי פיל ווי זיי זיינען! זיינען זיי ניט אלע, מיין האר מלך, קנעכט צו מיין האר? צו וואס פארלאנגט דאס מיין האר? נאך וואס זאל עס זיין פאר א זינד אויף ישראל?
. אבער דאס ווארט פון מלך איז געווען שטארק צו יואבן, און יואב איז ארויסגעגאנען, און איז ארומגעגאנגען אין גאנץ ישראל, און איז צוריקגעקומען קיין ירושלים. . און יואב האט איבערגעגעבן דעם מספר פון דער ציילונג פון דעם פאלק צו דודן. און גאנץ ישראל איז געווען טויזנט מאל טויזנט און הונדערט טויזנט מאן וואס ציען א שווערד; און יהודה, פיר הונדערט און זיבעציק טויזנט וואס ציען א שווערד. . און לוי און בנימין האט ער ניט געציילט צווישן זיי; ווארום דער אנזאג פון דעם מלך איז געווען יואבן צוווידער.
. און עס איז געווען שלעכט אין די אויגן פון גאט וועגן דער דאזיקער זאך, און ער האט געשלאגן ישראל. . האט דוד געזאגט צו גאט איך האב זייער געזינדיקט וואס איך האב געטאן די דאזיקע זאך, און אצונד, טו אפ, איך בעט דיך, דעם פארברעך פון דיין קנעכט, ווארום איך בין געווען זייער נאריש.
. האט גאט געזאגט צו גד, דודס זעער, אזוי צו זאגן גיי און זאלסט רעדן צו דודן, אזוי צו זאגן . אזוי האט גאט געזאגט דרייערליי זאכן לייג איך אויף דיר; קלייב דיר אויס איינס פון זיי, וואס איך זאל דיר טאן.
. איז גד געקומען צו דודן, און האט צו אים געזאגט אזוי האט גאט געזאגט נעם אויף דיר, . ענטוועדער דריי יאר הונגער, אדער דריי חדשים פארלענדט ווערן פאר דיינע פיינט, און די שווערד פון דיינע שונאים זאל דיך דערגרייכן, אדער דריי טעג די שווערד פון גאט און א מגפה אין לאנד, און דער מלאך פון גאט זאל אומברענגען אין גאנצן געמארק פון ישראל. און אצונד זע וואס פאר א באשייד איך זאל ברענגען צו דעם וואס שיקט מיך.
. האט דוד געזאגט צו גדן מיר איז זייער ענג. לאמיך, איך בעט דיך, פאלן אין דער האנט פון גאט, ווארום זיין רחמנות איז זייער גרויס, און לאמיך ניט פאלן אין דער האנט פון א מענטשן.
. האט גאט געשיקט א מגפה אויף ישראל, און עס זיינען געפאלן פון ישראל זיבעציק טויזנט מאן.
. און גאט האט געשיקט א מלאך קיין ירושלים, זי אומצוברענגען; אבער ווי ער האט געהאלטן ביים אומברענגען, האט גאט אראפגעקוקט, און ער האט חרטה געהאט אויף דעם בייז, און ער האט געזאגט צו דעם מלאך דעם אומברענגער גענוג! אצונד לאז אפ דיין האנט. און דער מלאך פון גאט איז געשטאנען ביי דעם שייער פון ארנן דעם יבוסי. . האט דוד אויפגעהויבן זיינע אויגן, און האט דערזען דעם מלאך פון גאט ווי ער שטייט צווישן ערד און הימל מיט זיין שווערד ארויסגעצויגן אין זיין האנט, אויסגעשטרעקט אקעגן ירושלים; און דוד און די עלטסטע, צוגעדעקט מיט זאק, זיינען געפאלן אויף זייער פנים. . און דוד האט געזאגט צו גאט פאר וואר, איך האב געהייסן ציילן דאס פאלק, און איך בין דער וואס האב געזינדיקט, און האב זייער שלעכטס געטאן, אבער די דאזיקע שאף, וואס האבן זיי געטאן? יהוה מיין גאט, זאל, איך בעט דיך, דיין האנט זיין אויף מיר און אויף מיין פאטערס הויז, אבער ניט אויף דיין פאלק מיט א מגפה.
. האט דער מלאך פון גאט געהייסן גדן זאגן דודן, אז דוד זאל ארויפגיין אויפשטעלן א מזבח צו גאט אין דעם שייער פון ארנן דעם יבוסי.
. איז דוד ארויפגעגאנגען לויט דעם ווארט פון גדן וואס ער האט גערעדט אין נאמען פון גאט. . און ארנן האט זיך אומגעקערט און האט דערזען דעם מלאך; און זיינע פיר זין וואס מיט אים האבן זיך באהאלטן. און ארנן האט געדראשן ווייץ. . און ווי דוד איז געקומען צו ארננען, האט ארנן א קוק געטאן, און האט דערזען דודן, און ער איז ארויסגעגאנגען פון שייער, און האט זיך געבוקט צו דודן מיטן פנים צו דער ערד. . האט דוד געזאגט צו ארננען גיב מיר דעם ארט פון דעם שייער, און איך וועל בויען דערויף א מזבח צו גאט; אין פולן געלט גיב עס מיר; כדי די מגפה זאל פארהאלטן ווערן פון פאלק. . האט ארנן געזאגט צו דודן נעם דיר, און זאל מיין האר דער מלך טאן וואס איז גוט אין זיינע אויגן. זע, איך גיב די רינדער פאר בראנדאפפער, און די דרעששליטנס פאר האלץ, און די ווייץ פאר א שפייזאפפער; אלץ גיב איך אוועק. . האט דער מלך דוד געזאגט צו ארננען ניין, נייערט קויפן וועל איך קויפן, פאר פולן געלט, ווארום איך וועל ניט נעמען וואס איז דיינס פאר גאט, און אויפברענגנען א בראנדאפפער פאר אומזיסט.
. און דוד האט געגעבן ארנענן פאר דעם ארט זעקס הונדערט שקל גאלד אויפן וואג. . און דוד האט דארטן געבויט א מזבח צו גאט, און האט דארטן אויפגעבראכט בראנדאפפער און פרידאפפער, און ער האט גערופן צו גאט, און ער האט אים געענטפערט מיט פייער פון הימל אויף דעם מזבח פאר בראנדאפפער.
. און גאט האט געהייסן דעם מלאך, און ער האט אומגעקערט די שווערד אין איר שייד.
. אין יענער צייט, ווי דוד האט געזען אז גאט האט אים געענטפערט אין דעם שייער פון ארנן דעם יבוסי, אזוי האט ער דארטן געשלאכט קרבנות. . און דער משכן פון גאט וואס משה האט געמאכט אין דער מדבר, און דער מזבח פאר בראנדאפפער, איז אין יענער צייט געווען אויף דער במה אין גבעון. . אבער דוד האט ניט געקענט גיין צו אים צו פרעגן ביי גאט, ווארום ער איז געווען דערשראקן פאר דער שווערד פון גאטס מלאך.

. און דוד האט געזאגט דאס איז דאס הויז פון גאט דעם האר, און דאס איז דער מזבח פאר בראנדאפפער פאר ישראל.
. און דוד האט געהייסן איינזאמלען אלע פרעמדע וואס אין לאנד ישראל, און ער האט געשטעלט שטיינהעקער אויסצוהאקן געשניטענע שטיינער אויף צו בויען דאס הויז פון גאט. . און אייזן לרוב אויף נעגל פאר די טירן פון די טויערן, און אויף קלאמערן, האט דוד אנגעברייט; און קופער לרוב גאר אן א וואג; . און צעדערהאלץ אן א צאל; ווארום די צידונים און די צורים האבן געבראכט דודן צעדערהאלץ לרוב. . און דוד האט געזאגט מיין זון שלמה איז יונג און שוואך, און דאס הויז וואס מע דארף בויען צו גאט, דארף מען מאכן גרויס ביז גאר, פאר א שם, און פאר א צירונג, אנטקעגן אלע לענדער; לאמיך אקארשט צוגרייטן פאר אים. און דוד האט צוגעגרייט א סך פאר זיין טויט.
. און ער האט גערופן זיין זון שלמהן, און ער האט אים באפוילן צו בויען א הויז צו יהוה דעם גאט פון ישראל. . און דוד האט געזאגט צו שלמהן מיין זון, ביי מיר אליין איז געווען אין הארצן צו בויען א הויז צו דעם נאמען פון גאט מיין האר. . אבער דאס ווארט פון גאט איז געווען צו מיר, אזוי צו זאגן א סך בלוט האסטו פארגאסן, און גרויסע מלחמות האסטו געמאכט; קענסט ניט בויען א הויז צו מיין נאמען, ווייל דו האסט פיל בלוט פארגאסן צו דער ערד פאר מיין געזיכט. . אט ווערט דיר געבארן א זון; ער וועט זיין א מענטש פון רו, און איך וועל אים בארוען פון אלע זיינע פיינט פון ארום; ווארום שלמה וועט זיין זיין נאמען, און שלום און שטילקייט וועל איך געבן ישראל אין זיינע טעג. . ער וועט בויען א הויז צו מיין נאמען, און ער וועט מיר זיין פאר א זון, און איך אים פאר א פאטער; און איך וועל באפעסטיקן דעם טראן פון זיין מלוכה איבער ישראל אויף אייביק. . אצונד, מיין זון, זאל גאט זיין מיט דיר, און זאלסט מצליח זיין, און בויען דאס הויז פון יהוה דיין גאט, אזוי ווי ער האט גערעדט וועגן דיר. . זאל נאר גאט דיר געבן שכל און פארשטאנדיקייט, און דיך באפעלן איבער ישראל; און אז דו זאלסט היטן די תורה פון יהוה דיין גאט. . דענצמאל וועסטו מצליח זיין, אז דו וועסט היטן צו טאן די חוקים און די געזעצן וואס גאט האט באפוילן משהן פאר ישראל. זיי שטארק און פעסט, זאלסט ניט מורא האבן און ניט אנגסטן. . און אט אין מיין ארימקייט האב איך צוגעגרייט פאר דעם הויז פון גאט הונדערט טויזנט צענטנער גאלד, און טויזנט מאל טויזנט צענטנער זילבער, און קופער און אייזן אן א וואג, ווארום עס איז דא לרוב; אויך האלץ און שטיינער האב איך צוגעגרייט, און דו קענסט נאך צולייגן דערצו. . און ביי דיר זיינען דא א סך בעל־מלאכהס, שטיינהעקער, און מיינסטערס אין שטיין און אין האלץ, און אלערליי קינצלער אין יעטוועדער מלאכה. . צום גאלד, צום זילבער, און צום קופער, און צום אייזן, איז קיין צאל ניטא; שטיי אויף און טו, און זאל גאט זיין מיט דיר.
. און דוד האט באפוילן אלע הארן פון ישראל צו העלפן זיין זון שלמהן . פאר וואר, יהוה אייער גאט איז מיט אייך, און ער האט אייך בארוט פון רונד ארום, ווארום ער האט געגעבן אין מיין האנט די באוווינער פון לאנד, און דאס לאנד ליגט באצווונגען פאר גאט און פאר זיין פאלק. . אצונד, גיט אייער הארץ און אייער זעל צו זוכן יהוה אייער גאט, און שטייט אויף, און בויט דאס הייליקטום פון גאט דעם האר, כדי צו ברענגען דעם ארון פון גאטס בונד, און די הייליקע כלים פון גאט, אין דעם הויז וואס ווערט געבויט צו דעם נאמען פון גאט.

. און דוד איז געווארן אלט און זאט מיט טעג, און ער האט געמאכט זיין זון שלמהן פאר מלך איבער ישראל. . און ער האט איינגעזאמלט אלע הארן פון ישראל, און די כהנים און די לויים. . און די לויים זיינען געציילט געווארן פון דרייסיק יאר אלט און העכער, און זייער צאל לויט זייערע קעפ, פון די מענער, איז געווען אכט און דרייסיק טויזנט. . פון די דאזיקע, אויף אויפצופאסן אויף דער ארבעט פון גאטס הויז פיר און צוואנציק טויזנט, און אויפזעער און ריכטער, זעקס טויזנט. . און פיר טויזנט טויערלייט; און פיר טויזנט וואס זאלן לויבן גאט ״מיט די כלי־זמר וואס איך האב געמאכט אויף צו לויבן״.
. און דוד האט זיי איינגעטיילט אין איינטיילונגען לויט די זין פון לוין גרשון, קהת, און מררי.
. פון די גרשונים לעדן, און שמעי. . די זין פון לעדנען דער הויפט יחיאל, און זתם, און יואל – דריי. . די זין פון שמעין שלומית, און חזיאל, און הרן – דריי. די דאזיקע זיינען געווען הויפטן פון די פאטערהייזער פון לעדן. . און די זין פון שמעין זיינען געווען יחת, זינא, און יעוש און בריעה. דאס זיינען געווען די פיר זין פון שמעין. . און יחת איז געווען דער הויפט, און זיזה דער צווייטער; און יעוש און בריעה האבן ניט געהאט פיל זין, דרום זיינען זיי אין דער ציילונג געווען איין פאטערהויז.
. די זין פון קהת; עמרם, יצהר, חברון, און עוזיאל – פיר. . די זין פון עמרמען אהרן, און משה. און אהרן איז אפגעשיידט געווארן, כדי אים צו הייליקן פאר גאר הייליק, אים און זיינע זין ביז אייביק, צו דעמפן פאר גאט, אים צו באדינען, און צו בענטשן אין זיין נאמען אייביק. . און משה דער געטלעכער מאן, זיינע קינדער ווערן גערופן אויף שבט לוי. . די זין פון משהן זיינען געווען גרשום, און אליעזר. . די זין פון גרשומען שבואל דער הויפט. . און די זין פון אליעזרן זיינען געווען רחביה דער הויפט. און אליעזר האט ניט געהאט קיין אנדערע זין; אבער די זין פון רחביהן זיינען געווען פיל ביז גאר. . די זין פון יצהרן זיינען געווען שלומית דער הויפט. . די זין פון חברונען איריהו, דער הויפט, אמריה דער צווייטער, יחזיאל דער דריטער, און איקמעם דער פירטער. . די זין פון עוזיאלן מיכה דער הויפט, און ישיה דער צווייטער.
. די זין פון מררין מחלי, און מושי. די זין פון מחלין אלעזר, און קיש. . און אלעזר איז געשטארבן, און האט ניט געהאט קיין זין, נאר טעכטער; און זייערע אייגענע, די זין פון קישן, האבן זיי גענומען. . די זין פון מושין זיינען געווען מחלי, און עדר, און אירמות – דריי.
. די דאזיקע זיינען געווען די זין פון לוין לויט זייערע פאטערהייזער, הויפטן פון די פאטערהייזער לויט זייערע געציילטע, נאך דער צאל פון נעמען לויט זייערע קעפ, די וואס האבן געטאן די ארבעט פאר דעם דינסט פון גאטס הויז, פון צוואנציק יאר אלט און העכער. . ווארום דוד האט געזאגט יהוה דער גאט פון ישראל האט בארוט זיין פאלק, און ער רוט אין ירושלים אויף אייביק; . און אויך די לויים דארפן מער ניט טראגן דעם משכן, און אלע זיינע כלים פאר זיין דינסט. . יא, לויט די לעצטע ווערטער פון דודן איז די ציילונג פון די קינדער פון לוי געווען פון צוואנציק יאר אלט און העכער. . ווארום זיי האבן געדארפט שטיין ביי דער האנט פון די קינדער פון אהרן פאר דעם דינסט פון גאטס הויז, אויף די הויפן, און אויף די קאמערן, און אויף דער רייניקונג פון אלע הייליקע זאכן, און דער ארבעט פון דעם דינסט פון גאטס הויז; . און פאר דעם אויסגעלייגטן ברויט, און פאר דעם זעמלמעל פאר שפייזאפפער, סיי פון אומגעזייערטע קוכנס, סיי אין א באקפאן, סיי אין א שמארפאן; און פאר יעטוועדער פייכטער און טרוקענער מאס; . און אויף צו שטיין מארגן פאר מארגן צו דאנקען און צו לויבן גאט, און דעסט גלייכן אין אוונט; . און פאר יעטוועדער אויפברענגען פון בראנדאפפער צו גאט אין די שבתים, אום ראש־חודש, און אין די יום־טובים, לויט דער צאל, אזוי ווי דער דין וועגן זיי, תמיד, פאר גאט; . און אז זיי זאלן היטן די היטונג פון דעם אוהל־מועד, און די היטונג פון דעם הייליקטום, און די היטונג פון די קינדער פון אהרן, זייערע ברידער, פאר דעם דינסט פון גאטס הויז.

. און די איינטיילונגען פון די קינדער פון אהרן זיינען געווען די זין פון אהרנען נדב, און אביהוא, אלעזר, און יתמר. . און נדב און אביהוא זיינען געשטארבן ביי זייער פאטערס לעבן, און קיין קינדער האבן זיי ניט געהאט, זיינען אלעזר און יתמר געווען כהנים. . און דוד, און צדוק פון די קינדער פון אלעזר, און אחימלך פון די קינדער פון יתמר, האבן זיי איינגעטיילט לויט זייער ריי אין זייער דינסט. . און פון די קינדער פון אלעזר האבן זיך געפונען מער הויפטמענער ווי פון די קינדער פון איתמר; און מע האט זיי אזוי איינגעטיילט פון די קינדער פון אלעזר זעכצן הויפטן פון פאטערהייזער, און פון די קינדער פון יתמר, לויט זייערע פאטערהייזער, אכט. . און מע האט זיי איינגעטיילט לויט גורל, די אזוי ווי יענע, ווארום עס זיינען געווען פירשטן פון הייליקטום, און פירשטן פון גאט, אי פון די קינדער פון אלעזר, אי פון די קינדער פון יתמר. . און שמעיה דער זון פון נתנאלן, דער שרייבער, פון לוי, האט זיי פארשריבן פאר דעם מלך, און די הארן, און צדוק דעם כהן, און אחימלך דעם זון פון אביתרן, און די הויפטן פון די פאטערהייזער פון די כהנים און פון די לויים איין פאטערהויז גענומען פון אלעזר, און איינס גענומען פון יתמר.
. און דער ערשטער גורל איז ארויסגעגאנגען אויף יהויריבן, דער צווייטער אויף ידעיהן; . דער דריטער אויף חרימען, דער פירטער אויף שעורימען; . דער פינפטער אויף מלכיהן, דער זעקסטער אויף מימנען; . דער זיבעטער אויף הקוצן, דער אכטער אויף אביהן; . דער ניינטער אויף ישוען, דער צענטער אויף שכניהון; . דער עלפטער אויף אלישיבן, דער צוועלפטער אויף יקימען; . דער דרייצנטער אויף חופהן, דער פערצנטער אויף ישבאבן; . דער פוצנטער אויף בלגהן, דער זעכצנטער אויף אמרן; . דער זיבעצנטער אויף חזירן, דער אכצנטער אויף הפצצן; . דער ניינצנטער אויף פתחיהן, דער צוואנציקסטער אויף יחזקאלן; . דער איין און צוואנציקסטער אויף יכינען, דער צוויי און צוואנציקסטער אויף גמולן; . דער דריי און צוואנציקסטער אויף דליהון, דער פיר און צוואנציקסטער אויף מעזיהון. . דאס איז געווען זייער ריי אין זייער דינסט, צו קומען אין הויז פון גאט לויט דעם געזעץ צו זיי דורך דער האנט פון זייער פאטער אהרנען, אזוי ווי יהוה דער גאט פון ישראל האט אים באפוילן.
. און פון די איבעריקע קינדער פון לוי פון די זין פון עמרמען, שובאל; פון די זין פון שובאלן, יחדיהו. . פון רחביהון פון די זין פון רחביהון, דער הויפט ישיה. . פון די יצהרים, שלומות; פון די זין פון שלומות, יחת. . און די זין [פון חברונען], איריהו, אמריהו דער צווייטער, יחזיאל דער דריטער, איקמעם דער פירטער. . די זין פון עוזיאלן, מיכה; פון די זין פון מיכהן, שמיר. . דער ברודער פון מיכה, ישיה; פון די זין פון ישיהן, זכריהו. . די זין פון מררין, מחלי, און מושי; די זין פון זיין זון יעזיהון – . די קינדער פון מררין פון זיין זון יעזיהון, שוהם, און זכור, און עברי. . פון מחלין, אלעזר; און ער האט ניט געהאט קיין זין. . פון קישן, די זין פון קישן, ירחמאל. . און די זין פון מושין, מחלי, און עדר, און אירימות.
דאס זיינען געווען די קינדער פון די לויים לויט זייערע פאטערהייזער. . און זיי אויך האבן געווארפן גורל אזוי ווי זייערע ברידער, די קינדער פון אהרן, פאר דעם מלך דוד, און צדוקן, און אחימלכן, און די הויפטן פון די פאטערהייזער פון די כהנים און פון די לויים; די פאטערהייזער פון דעם הויפט אזוי ווי זיין יינגסטער ברודער.

. און דוד און די הארן פון חיל האבן אפגעשיידט פאר דעם דינסט פון די זין פון אספן און הימנען און ידותונען, די וואס האבן נביאיש געשפילט אויף הארפן, אויף גיטארן, און אויף צימבלען; און זייער צאל, פון די מענטשן וואס האבן געטאן די ארבעט לויט זייער דינסט, איז געווען . פון די זין פון אספן, זכור, און יוסף, און נתניה, און אשראלה, די זין פון אספן; אונטער דער האנט פון אספן, וואס האט נביאיש געשפיטל לויט דעם איינשטעל פון דעם מלך. . פון ידותונען, די זין פון ידותונען גדליהו, און צרי, און ישעיהו, חשביהו, און מתתיהו – זעקס, אונטער דער האנט פון זייער פאטער ידותונען, וואס האט נביאיש געשפילט אויף א הארף ביים דאנקען און לויבן גאט. . פון הימנען, די זין פון הימנען בוקיהו, מתניהו, עוזיאל, שבואל, און אירימות, חנניה, חנני, אליאתה, גדלתי, און רוממתי־עזר, ישבקשה, מלותי, הותיר, מחזיאות. . די אלע זיינען געווען זין פון הימן דעם מלכס זעער אין זאכן פון גאט – צו דערהייבן [זיין] הארן, ווארום גאט האט געשאנקען הימנען פערצן זין און דריי טעכטער. . די אלע זיינען געווען אונטער דער האנט פון זייער פאטער, ביים געזאנג אין הויז פון גאט, מיט צימבלען, גיטארן, און הארפן, פאר דעם דינסט פון גאטס הויז, לויט דעם איינשטעל פון מלך – אסף, ידותון, און הימן. . און זייער צאל מיט זייערע ברידער, געלערנטע אין געזאנג צו גאט, אלע קענער, איז געווען צוויי הונדערט און אכט און אכציק. . און זיי האבן געווארפן גורל, א וואך קעגן [א וואך], אזוי דער קלענסטער אזוי דער גרעסטער, דער קענער אזוי ווי דער תלמיד.
. און דער ערשטער גורל איז ארויסגעגאנגען אויף אספן – אויף יוספן.
דער צווייטער גדליהו; ער און זיינע ברידער און זיינע זין – צוועלף.
. דער דריטער זכור, זיינע זין, און זיינע ברידער – צוועלף.
. דער פירטער אויף יצרין, זיינע זין, און זיינע ברידער – צוועלף.
. דער פינפטער נתניהו, זיינע זין, און זיינע ברידער – צוועלף.
. דער זעקסטער בוקיהו, זיינע זין, און זיינע ברידער – צוועלף.
. דער זיבעטער ישראלה, זיינע זין, און זיינע ברידער – צוועלף.
. דער אכטער ישעיהו, זיינע זין, און זיינע ברידער – צוועלף.
. דער ניינטער מתניהו, זיינע זין, און זיינע ברידער – צוועלף.
. דער צענטער שמעי, זיינע זין, און זיינע ברידער – צוועלף.
. דער עלפטער עזראל, זיינע זין, און זיינע ברידער – צוועלף.
. דער צוועלפטער חשביה, זיינע זין, און זיינע ברידער – צוועלף.
. צום דרייצנטן שובאל, זיינע זין, און זיינע ברידער – צוועלף.
. צום פערצנטן מתתיהו, זיינע זין, און זיינע ברידער – צוועלף.
. צום פופצנטן אויף אירמותן, זיינע זין, און זיינע ברידער – צוועלף.
. צום זעכצנטן אויף חנניהון, זיינע זין, און זיינע ברידער – צוועלף.
. צום זיבעצנטן אויף ישבקשהן, זיינע זין, און זיינע ברידער – צוועלף.
. צום אכצנטן אויף חננין, זיינע זין, און זיינע ברידער – צוועלף.
. צום ניינצנטן אויף מלותן, זיינע זין, און זיינע ברידער – צוועלף.
. צום צוואנציקסטן אויף אליתהן, זיינע זין, און זיינע ברידער – צוועלף.
. צום איין און צוואנציקסטן אויף הותירן, זיינע זין, און זיינע ברידער – צוועלף.
. צום צוויי און צוואנציקסטן אויף גדלתין, זיינע זין, און זיינע ברידער – צוועלף.
. צום דריי און צוואנציקסטן אויף מחזיאותן, זיינע זין, און זיינע ברידער – צוועלף.
. צום פיר און צוואנציקסטן אויף רוממתי־עזרן, זיינע זין, און זיינע ברידער – צוועלף.

. פאר די אפטיילונגען פון די טויערלייט פון די קרחים משלמיהו דער זון פון קוראן, פון די זין פון אספן. . און משלמיהו האט געהאט זין זכריהו דער בכור, ידיעאל דער צווייטער, זבדיהו דער דריטער, יתניאל דער פירטער; . עילם דער פינפטער, יהוחנן דער זעקסטער, אליהועיני דער זיבעטער. . און עובד־אדום האט געהאט זין שמעיה דער בכור, יהוזבד דער צווייטער, יואך דער דריטער, און שכר דער פירטער, און נתנאל דער פינפטער; . עמיאל דער זעקסטער, יששכר דער זיבעטער, פעולתי דער אכטער; ווארום גאט האט אים געבענטשט. . און ביי זיין זון שמעיהן זיינען געבארן געווארן זין וואס האבן געוועלטיקט איבער דעם הויז פון זייער פאטער, ווארום זיי זיינען געווען העלדישע גיבורים. . די זין פון שמעיהן זיינען געווען עתני, און רפאל, און עובד, אלזבד, זיינע ברידער, העלדישע יונגען, און אליהו, און סמכיהו. . די אלע פון די קינדער פון עובד־אדומען, זיי און זייערע זין און זייערע ברידער, העלדישע לייט מיט כוח צום דינסט; צוויי און זעכציק פון עובד־אדומען. . און משלמיהו האט געהאט זין און ברידער, העלדישע יונגען, אכצן. . און חוסה פון די זין פון מררין האט געהאט זין שמרי איז געווען דער הויפט; הגם ער איז ניט געווען דער בכור, אבער זיין פאטער האט אים געמאכט פארן הויפט; . חלקיהו דער צווייטער, טבליהו דער דריטער, זכריהו דער פירטער; אלע זין און ברידער פון חוסהן – דרייצן.
. די דאזיקע אפטיילונגען פון די טויערלייט, די הויפטמענער, האבן געהאט וואכן אזוי ווי זייערע ברידער, צו באדינען אין הויז פון גאט. . און זיי האבן געווארפן גורל, אזוי דער קלענסטער אזוי דער גרעסטער, לויט זייערע פאטערהייזער, טויער פאר טויער. . און דער גורל אויף מזרח איז געפאלן שלמיהון. און פאר זיין זון זכריהון, א קלוגן בעל־יועץ, האבן זיי געווארפן גורל, און זיין גורל איז געפאלן אויף צפון. . עובד־אדומען צו דרום, און זיינע זין דאס זאמלהויז. . און שופימען און חוסהן, צו מערב, ביים טויער שלכת, לעבן דעם וועג וואס גייט ארויף צו, א וואך קעגן א וואך. . צו מזרח זעקס לויים, צו צפון פיר א טאג, צו דרום פיר א טאג, און ביי דעם זאמלהויז צו צוויי. . פאר דעם פארהויף צו מערב, פיר ביים וועג, צוויי ביים פארהויף. . דאס זיינען געווען די אפטיילונגען פון די טויערלייט פון די קינדער פון די קרחים און פון די קינדער פון מררי.
. און פון די לויים, איז אכיה געווען איבער די שאצן פון גאטס הויז, און איבער די שאצן פון די געהייליקטע זאכן. . די קינדער פון לעדן, די קינדער פון די גרשונים פון לעדן, די הויפטן פון די פאטערהייזער פון לעדן דעם גרשוני, זיינען געווען די יחיאלים. . די קינדער פון די יחיאלים, זתם, און זיין ברודער יואל, זיינען געווען איבער די שאצן פון גאטס הויז. . פון די עמרמים, פון די יצהרים, פון די חברונים, פון די עוזיאלים, . איז שבואל דער זון פון גרשום דעם זון פון משהן, געווען דער פירשט איבער די שאצן. . און זיינע ברידער, פון אליעזרן, זיינען געווען זיין זון רחביהו, און זיין זון ישעיהו, און זיין זון יורם, און זיין זון זכרי, און זיין זון שלומית. . דערדאזיקער שלומות און זיינע ברידער זיינען געווען איבער אלע שאצן פון די געהייליקטע זאכן וואס דוד המלך, און די הויפטן פון די פאטערהייזער, די הויפטלייט פון די טויזנטן און די הונדערטן, און די חיל־פירער, האבן געהייליקט. . פון די מלחמות און פון דעם רויב האבן זיי עס געהייליקט אויף צו פארריכטן דאס הויז פון גאט. . און אלץ וואס שמואל דער זעער, און שאול דער זון פון קישן, און אבנר דער זון פון נרן, און יואב דער זון פון צרויהן, האבן געהייליקט, ווער נאר עס האט געהייליקט, איז דאס געווען אונטער דער האנט פון שלומיתן און זיינע ברידער.
. פון די יצהרים, זיינען כנניהו און זיינע זין געווען פארן אויסנווייניקסטן דינסט איבער ישראל, פאר אויפזעער און פאר ריכטער. . פון די חברונים זיינען חשביהו און זיינע ברידער, העלדישע יונגען, טויזנט און זיבן הונדערט, געווען פאר דער אויפזעאונג איבער ישראל פון יענער זייט ירדן צו מערב, פאר יעטוועדער ארבעט פון גאט, און פאר דעם דינסט פון מלך. . פון די חברונים, איז איריה געווען דער הויפט – פון די חברונים לויט זייערע געבורטן נאך די פאטערהייזער. אין פערציקסטן יאר פון דודס מלוכה זיינען זיי נאכגעזוכט געווארן, און עס זיינען געפונען געווארן צווישן זיי העלדישע גיבורים אין יעזיר־גלעד. . און זיינע ברידער, העלדישע יונגען, זיינען געווען צוויי טויזנט און זיבן הונדערט, הויפטן פון פאטערהייזער; און דוד המלך האט זיי אויפגעזעצט איבער די ראובנים, און די גדים, און דעם האלבן שבט מנשה, פאר אלע זאכן פון גאט און זאכן פון מלך.

. און די קינדער פון ישראל לויט זייער צאל, די הויפטן פון די פאטערהייזער און די הויפטלייט פון די טויזנטן און הונדערטן, און זייערע אויפזעער, וואס האבן באדינט דעם מלך אין אלע זאכן פון די אפטיילונגען וואס זיינען אריינגעקומען און ארויסגעגאנגען חודש פאר חודש דורך אלע חדשים פון יאר, זיינען געווען צו פיר און צוואנציק טויזנט אין איטלעכער אפטיילונג.
. איבער דער ערשטער אפטיילונג פארן ערשטן חודש איז געווען ישבעם דער זון פון זבדיאלן; און אין זיין אפטיילונג זיינען געווען פיר און צוואנציק טויזנט. . פון די קינדער פון פרץ איז ער געווען; דער הויפט פון אלע חיל־פירער פארן ערשטן חודש.
. און איבער דער אפטיילונג פון צווייטן חודש איז געווען דודי פון אחוח, און מיט זיין אפטיילונג איז געווען מקלות דער פירשט; און אין זיין אפטיילונג זיינען געווען פיר און צוואנציק טויזנט.
. דער דריטער חיל־פירער פארן דירטן חודש איז געווען בניהו דער זון פון דעם כהן יהוידע, דער הויפט; . און אין זיין אפטיילונג זיינען געווען פיר און צוואנציק טויזנט. דאס איז בניהו דער גיבור פון די דרייסיק און איבער די דרייסיק; מיט זיין אפטיילונג איז געווען זיין זון עמיזבד.
. דער פירטער פארן פירטן חודש איז געווען עשהאל, דער ברודער פון יואבן, און זבדיה זיין זון נאך אים; און אין זיין אפטיילונג זיינען געווען פיר און צוואנציק טויזנט.
. דער פינפטער פארן פינפטן חודש איז געווען דער הויפטמאן שמהות דער יזרכי; און אין זיין אפטיילונג זיינען געווען פיר און צוואנציק טויזנט.
. דער זעקסטער פארן זעקסטן חודש איז געווען עירא דער זון פון עקשן פון תקוע; און אין זיין אפטיילונג זיינען געווען פיר און צוואנציק טויזנט.
. דער זיבעטער פארן זיבעטן חודש איז געווען חלץ פון פלון, פון די קינדער פון אפרים; און אין זיין אפטיילונג זיינען געווען פיר און צוואנציק טויזנט.
. דער אכטער פארן אכטן חודש איז געווען סבכי פון חושה, פון די זרחים; און אין זיין אפטיילונג זיינען געווען פיר און צוואנציק טויזנט.
. דער ניינטער פארן ניינטן חודש איז געווען אביעזר פון ענתות, פון די בנימינער; און אין זיין אפטיילונג זיינען געווען פיר און צוואנציק טויזנט.
. דער צענטער פארן צענטן חודש איז געווען מהרי פון נטופה, פון די זרחים; און אין זיין אפטיילונג זיינען געווען פיר און צוואנציק טויזנט.
. דער עלפטער פארן עלפטן חודש איז געווען בניה פון פרעתון, פון די קינדער פון אפרים; און אין זיין אפטיילונג זיינען געווען פיר און צוואנציק טויזנט.
. דער צוועלפטער פארן צוועלפטן חודש איז געווען חלדי פון נטופה, פון עתניאל; און אין זיין אפטיילונג זיינען געווען פיר און צוואנציק טויזנט.
. און איבער די שבטים פון ישראל; פון די ראובנים איז געווען דער פירשט, אליעזר דער זון פון זכרין; פון די שמעונים, שפטיהו דער זון פון מעכהן; . פון לוי, חשביה דער זון פון קמואלן; פון אהרן צדוק; . פון יהודה, אליהו פון דודס ברידער; פון יששכר, עמרי דער זונף און מיכאלן; . פון זבולון, ישמעיהו דער זון פון עובדיהון; פון נפתלי, ירימות דער זון פון עזריאלן; . פון די קינדער פון אפרים, הושע דער זון פון עזזיהון; פון דעם האלבן שבט מנשה, יואל דער זון פון פדיהון; . פון דעם האלבן שבט מנשה אין גלעד, ידו דער זון פון זכריהון; פון בנימין, יעשיאל דער זון פון אבנרן; . פון דן, עזראל דער זון פון ירוחמען. דאס זיינען געווען די הארן פון די שבטים פון ישראל. . און דוד האט ניט אויפגענומען זייער צאל פון צוואנציק יאר אלט און ארונטער; ווארום גאט האט צוגעזאגט צו מערן ישראל אזוי ווי די שטערן פון הימל. . יואב דער זון פון צרויהן האט אנגעהויבן ציילן און צו מאל ניט געענדיקט, פון דעסט וועגן איז געווען איבער דעם א צארן אויף ישראל; און די צאל איז ניט אריין אין דער דערציילונג פון די צייטגעשעענישן פון מלך דוד.
. און איבער די שאצן פון דעם מלך איז געווען עזמות דער זון פון עדיאלן, און איבער די שפייכלערס אין די פעלדער, אין די שטעט, און אין די דערפער, און אין די טורעמס, יהונתן דער זון פון עוזיהון. . און איבער די וואס טוען פעלדארבעט ביי דער באארבעטונג פון דער ערד, עזרי דער זון פון כלובן. . און איבער די וויינגערטנער, שמעי פון רמה; און איבער וואס אין די וויינגערטנער פאר די וויינקעלערס, זבדי פון שפם. . און איבער די איילבערטביימער און די ווילדע פייגנביימער וואס אין דער נידערונג, בעל־חנן פון גדר; און איבער די איילקעלערס, יועש. . און איבער די רינדער וואס האבן זיך געפיטערט אין שרון, שרטי פון שרון; און איבער די רינדער אין די טאלן, שפט דער זון פון עדלין. . און איבער די קעמלען, אוביל דער ישמעאלי; און איבער די אייזעלינס, יחדיהו פון מרונות. . און איבער די שאף, יזיז דער הגרי. די אלע זיינען געווען די אויבערלייט איבער דעם פארמעג וואס דער מלך דוד האט געהאט.
. און יהונתן, דודס פעטער איז געווען א בעל־יועץ, א פארשטאנדיקער מאן און א שרייבער. און יחיאל דער זון פון חכמונין איז געווען מיט דעם מלכס זין. . און אחיתופל איז געווען דעם מלכס בעל־יועץ, און חושי דער ארכי איז געווען דעם מלכס גוטער פריינט. . און נאך אחיתופלן איז געווען יהוידע דער זון פון בניהון, און אביתר; און דער חיל־פירער פון דעם מלך איז געווען יואב.

. און דוד האט איינגעזאמלט אלע הארן פון ישראל, די הארן פון די שבטים, און די הויפטלייט פון די אפטיילונגען וואס האבן באדינט דעם מלך, און די הויפטלייט פון די טויזנטן און די הויפטלייט פון די הונדערטן, און די אויבערלייט איבער דעם גאנצן פארמעג און פי פון מלך און פון זיינע זין, מיט די הויפדינער און די גיבורים – איטלעכן העלדישן גיבור – קיין ירושלים. . און דוד המלך האט זיך געשטעלט אויף זיינע פיס, און האט געזאגט הערט מיך צו, מיינע ברידער און מיין פאלק; ביי מיר אין מיין הארצן איז געווען צו בויען א הויז פון רו פאר דעם ארון פון יהוהס בונד, און פאר א פוסבענקל פאר אונדזער גאט, און איך האב זיך אנגעברייט צו בויען. . אבער גאט האט צו מיר געזאגט קענסט ניט בויען א הויז צו מיין נאמען, ווארום א מענטש פון מלחמות ביסטו, און בלוט האסטו פארגאסן. . אבער יהוה דער גאט פון ישראל האט מיך אויסדערוויילט פון דעם גאנצן הויז פון מיין פאטער צו זיין א מלך איבער ישראל אויף אייביק; ווארום יהודהן האט גאט אויסדערוויילט פאר א פירשט, און אין דעם הויז פון יהודה, דעם הויז פון מיין פאטער, און צווישן די זין פון מיין פאטער, האט ער מיך באגערט, אויף צו מאכן פאר א מלך איבער גאנץ ישראל. . און פון אלע מיינע זין – ווארום פיל זין האט מיר גאט געשאנקען – האט ער אויסדערוויילט מיין זון שלמהן צו זיצן אויף דעם טראן פון גאטס מלוכה איבער ישראל. . און ער האט צו מיר געזאגט דיין זון שלמה, ער וועט בויען מיין הויז און מיינע הויפן, ווארום איך האב אים אויסדערוויילט פאר א זון צו מיר, און איך וועל אים זיין פאר א פאטער. . און איך וועל באפעסטיקן זיין מלוכה אויף אייביק, אויב ער וועט זיין שטארק, צו טאן מיינע געבאט און מיינע געזעצן אזוי ווי היינטיקן טאג. . און אצונד, פאר די אויגן פון גאנץ ישראל, דער עדה פון יהוה, און אין די אויערן פון אונדזער גאט; היט אפ און זוכט נאך אלע געבאט פון יהוה אייער גאט, כדי איר זאלט ארבן דאס גוטע לאנד, און לאזן אין ירושה צו אייערע קינדער נאך אייך ביז אייביק.
. און דו שלמה מיין זון, ווייס דעם גאט פון דיין פאטער, און דין אים מיט א גאנצן הארצן, און מיט א וויליקער זעל, ווארום אלע הערצער פארשט יהוה, און יעטוועדער טראכטעניש פון די געדאנקען קען ער; אז דו וועסט אים זוכן, וועט ער זיך לאזן געפינען פון דיר, אבער אז דו וועסט אים פארלאזן, וועט ער דיך אוועקווארפן אויף אייביק. . קוק זיך ארום אצונד, ווארום גאט האט דיך אויסדערוויילט צו בויען א הויז פאר א הייליקטום; זיי שטארק, און טו.
. און דוד האט געגעבן זיין זון שלמהן דאס געמעל פון דעם פאדערהויז, און זיינע בנינים, און זיינע שאצקאמערן, און זיינע אויבערשטובן, און זיינע אינעווייניקסטע חדרים, און דאס הויז פון דעם דעק [פון ארון]; . און דאס געמעל פון אלץ וואס איז געווען ביי אים אין געדאנקען, פאר די הויפן פון גאטס הויז, און פאר אלע קאמערן רונד ארום, פאר די שאצן פון גאטס הויז, און פאר די שאצן פון די געהייליקטע זאכן, . און פאר די אפטיילונגען פון די כהנים און די לויים, און פאר אלערליי ארבעט פון דעם דינסט אין גאטס הויז, און פאר די כלים פון דעם דינסט אין גאטס הויז.
. ״גאלד אויפן וואג, פאר דעם גאלד פון אלערליי כלים פאר יעטוועדער דינסט; פאר אלע זילבערנע כלים, אויפן וואג, פאר אלערליי כלים פון יעטוועדער דינסט. . און אויפן וואג פאר די גילדערנע מנורות מיט זייערע גילדערנע רערלעך, לויט דער וואג פון איטלעכער מנורה מיט אירע רערלעך; און פאר די זילבערנע מנורות לויט דער וואג פון א מנורה מיט אירע רערלעך, ווי נאך דער ארבעט פון איטלעכער מנורה. . און גאלד אויפן וואג פאר די טישן פון דער אויסלייגונג [פון ברויט], פאר איטלעכן טיש; און זילבער פאר די זילבערנע טישן. . און פאר די גאפלען, און די שפרענגבעקנס, און די קאנען, ריינע גאלד; און פאר די גילדערנע בעכערס, אויפן וואג פאר איטלעכן בעכער; און פאר די זילבערנע בעכערס, אויפן וואג פאר איטלעכן בעכער. . און פאר דעם מזבח פון וויירויך געלייטערטע גאלד אויפן וואג; און גאלד פאר דער געשטאלט פון דעם רייטוואגן, די כרובים וואס שפרייטן אויס [די פליגלען] און שירעמען איבער דעם ארון פון גאטס בונד. . דאס אלץ גיב איך דיר אין געשריפטס, פון דער האנט פון גאט וואס האט מיך געקליגט; אלע ארבעטן פון דעם געמעל. ״
. און דוד האט געזאגט צו זיין זון שלמהן זיי שטארק און פעסט, און טו; זאלסט ניט מורא האבן און ניט אנגסטן, ווארום גאט יהוה, מיין גאט, איז מיט דיר; ער וועט דיך ניט אפלאזן און ניט פארלאזן, ביז די גאנצע ארבעט פאר דעם דינסט פון יהוהס הויז וועט זיין געענדיקט. . און אט זיינען די אפטיילונגען פון די כהנים און די לויים פאר יעטוועדער דינסט פון גאטס הויז; און דו האסט מיט זיך פאר יעטוועדער ארבעט איטלעכן וואס איז גערנוויליק, מיט קלוגשאפט פאר אלערליי ארבעט; און די הארן און דאס גאנצע פאלק זיינען צו אלע דיינע באפעלן.

. און דוד המלך האט געזאגט צו דער גאנצער איינזאמלונג שלמה מיין זון, וואס אים איינעם האט גאט אויסדערוויילט, איז יונג און שוואך, און די ארבעט איז גרויס, ווארום ניט פאר א מענטשן איז דער פאלאץ, נאר פאר גאט דעם האר. . און מיט אלע מיינע כוחות האב איך אנגעגרייט פאר דעם הויז פון מיין גאט, גאלד פאר די גילדערנע זאכן, און זילבער פאר די זילבערנע, און קופער פאר די קופערנע, אייזן פאר די אייזערנע, און האלץ פאר די הילצערנע; אניקלשטיינער און שטיינער צום איינפאסן, גלאנציקע און פילפארביקע שטיינער, און אלערליי טייער געשטיין, און מירמלשטיינער לרוב. . און מער נאך ווייל איך באגער דאס הויז פון מיין גאט, האב איך אן אוצר גאלד און זילבער וואס איך גיב אוועק פאר דעם הויז פון מיין גאט, אחוץ אלץ וואס איך האב אנגעגרייט פאר דעם הייליקן הויז . דריי טויזנט צענטנער גאלד, פון גאלד פון אופיר, און זיבן טויזנט צענטנער געלייטערטע זילבער, אויף צו באלייגן די ווענט פון די הייזער; . גאלד ווו מע דארף גאלד, און זילבער ווו זילבער; און פאר יעטוועדער ארבעט דורך דער האנט פון מיינסטערס. און ווער וויל היינט מנדב זיין מיט זיין פולער האנט צו גאט?
. און די הארן פון די פאטערהייזער, און די הארן פון די שבטים פון ישראל, און די הויפטלייט פון די טויזנטן און די הונדערטן, און די אויבערלייט איבער דעם מלכס ווירטשאפט, האבן מנדב געווען. . און זיי האבן געשאנקען פאר דער ארבעט פון גאטס הויז, גאלד פינף טויזנט צענטנער, און אדרכונים צען טויזנט, און זילבער צען טויזנט צענטנער, און קופער אכצן טויזנט צענטנער, און אייזן הונדערט טויזנט צענטנער. . און די וואס ביי זיי האבן זיך געפונען טייערע שטיינער, האבן עס אוועקגעגעבן צו דעם שאץ פון גאטס הויז, אונטער דער האנט פון יחיאל דעם גרשוני. . און דאס פאלק האט זיך געפרייט וואס זיי האבן מנדב געווען, ווארום מיטן גאנצן הארצן האבן זיי מנדב געווען צו גאט, און אויך דוד המלך האט זיך געפרייט א גרויס פרייד.
. און דוד האט געלויבט גאט פאר די אויגן פון דער גאנצער איינזאמלונג, און דוד האט געזאגט געלויבט ביסטו יהוה דער גאט פון ישראל, אונדזער פאטער, פון אייביק און ביז אייביק. . דיין, גאט, איז די גרויסקייט, און די שטארקייט, און די פראכטיקייט, און די אייביקייט, און דער גלאנץ, ווארום אלץ וואס אויפן הימל און אויף דער ערד [איז דיין]; דיין, גאט, איז די מלוכה, און דו ביסט דערהויבן צום הויפט איבער אלעם. . און עושר און כבוד זיינען פון דיר, און דו געוועלטיקסט איבער אלץ, און אין דיין האנט איז כוח און גבורה, און אין דיין האנט איז צו גרייסן און צו שטארקן אלעמען. . און אצונד, אונדזער גאט, דאנקען מיר דיר, און לויבן דיין פראכטיקן נאמען. . ווארום ווער בין איך, און ווער איז מיין פאלק, אז מיר זאלן האבן בכוח מנדב צו זיין אזויוואס? נאר פון דיר איז אלץ, און פון דיין האנט האבן מיר דיר געגעבן. . ווארום פרעמדע זיינען מיר פאר דיר, און איינגעוואנדערטע, אזוי ווי אלע אונדזערע עלטערן; אזוי ווי א שאטן זיינען אונדזערע טעג אויף דער ערד, און אן א באשטאנד. . יהוה אונדזער גאט, דאסדאזיקע גאנצע רייכטום וואס מיר האבן אנגעגרייט אויף דיר צו בויען א הויז פאר דיין הייליקן נאמען, איז פון דיין האנט, און אלץ איז דיין. . און איך ווייס, מיין גאט, אז דו פרוווסט דאס הארץ, און באגערסט רעכטפארטיקייט. איך האב מיט רעכטפארטיקייט פון מיין הארצן מנדב געווען דאס אלץ; און אצונד האב איך געזען מיט שמכה ווי דיין פאלק וואס געפינט זיך דא האט מנדב געווען צו דיר. . יהוה דער גאט פון אברהם, יצחק, און ישראל, אונדזערע עלטערן, האלט דאס אן אויף אייביק, די טראכטונג פון די געדאנקען פון דיין פאלקס הארצן, און קער זייער הארץ צו דיר. . און שלמהן מיין זון גיב א גאנץ הארץ צו היטן דיינע געבאט, דיינע אנזאגן, און דיינע געזעצן, און צו טאן דאס אלץ, און צו בויען דעם פאלאץ וואס איך האב צוגעגרייט.
. און דוד האט געזאגט צו דער גאנצער איינזאמלונג לויבט נון יהוה אייער גאט. און די גאנצע איינזאמלונג האט געלויבט יהוה דעם גאט פון זייערע עלטערן, און זיי האבן זיך גענייגט און זיך געבוקט צו גאט און צום מלך. . און זיי האבן געשלאכט שלאכטאפפער צו גאט, און אויפגעבראכט בראנדאפפער צו גאט, אויף מארגן פון יענעם טאג, טויזנט אקסן, טויזנט ווידערס, טויזנט שעפסן, מיט זייערע גיסאפפער, און שלאכטאפפער לרוב פאר גאנץ ישראל. . און זיי האבן געגעסן און געטרונקען פאר גאט אין יענעם טאג מיט גרויס שמחה, און זיי האבן א צווייט מאל געמאכט שלמה דעם זון פון דודן פאר א מלך, און געזאלבט פאר א פירשט פון גאט, און צדוקן פאר א כהן.
. און שלמה האט זיך געזעצט אויף דעם טראן פון גאט פאר א מלך אויף דעם ארט פון זיין פאטער דודן, און ער האט באגליקט. און גאנץ ישראל האבן זיך צוגעהערט צו אים. . און אלע הארן, און די גיבורים, און אויך אלע זין פון דעם מלך דוד, האבן זיך אונטערווארפן אונטער שלמה המלך. . און גאט האט שלמהן הויך געגרייסט פאר די אויגן פון גאנץ ישראל, און ער האט געגעבן אויף אים א קיניגלעכן גלאנץ וואס איז ניט געווען אויף קיין מלך איבער ישראל פאר אים.
. און דוד דער זון פון ישין האט געקיניגט איבער גאנץ ישראל. . און די טעג וואס ער האט געקיניגט איבער ישראל, זיינען געווען פערציק יאר אין חברון האט ער געקיניגט זיבן יאר, און אין ירושלים האט ער געקיניגט דריי און דרייסיק. . און ער איז געשטארבן אין א גוטער עלטער, זאט מיט טעג, עושר, און כבוד; און זיין זון שלמה איז געווארן מלך אויף זיין ארט. . און די זאכן וועגן דודן, די ערשטע אזוי ווי לעצטע, זיי זיינען באשריבן אין די ווערטער פון שמואל דעם זעער, און אין די ווערטער פון נתן דעם נביא, און אין די ווערטער פון גד דעם זעער, . מיט זיין גאנצער מלוכה, און זיינע גבורות, און די צייטן וואס זיינען אריבער איבער אים און איבער ישראל, און איבער אלע קיניגרייכן פון די לענדער.

 יידיש פון יהואש
דברי הימים ב

. און שלמה דער זון פון דודן האט זיך באפעסטיקט אין זיין מלוכה, און יהוה זיין גאט איז געווען מיט אים, און האט אים הויך געגרייסט. . און שלמה האט גערעדט צו גאנץ ישראל, צו די הויפטלייט פון די טויזנטן און די הונדערטן, און צו די ריכטער, און צו איטלעכן פירשט אין גאנץ ישראל, די הויפטן פון די פאטערהייזער. . און שלמה און די גאנצע איינזאמלונג מיט אים זיינען געגאנגען צו דער במה וואס אין גבעון, ווארום דארטן איז געווען דער אוהל־מועד פון גאט, וואס משה דער קנעכט פון גאט האט געמאכט אין מדבר. . נאר דעם ארון פון גאט האט דוד ארויפגעבראכט פון קרית־יערים אהין ווו דוד האט צוגעגרייט פאר אים, ווארום ער האט אויפגעשטעלט פאר אים א געצעלט אין ירושלים. . אבער דער קופערנער מזבח וואס בצלאל דער זון פון אורי דעם זון פון חורן האט געמאכט, האט מען אוועקגעשטעלט פאר דעם משכן פון גאט; און שלמה און די איינזאמלונג האבן זיך צו אים געווענדט. . און שלמה האט אויפגעבראכט דארטן אויפן קופערנעם מזבח פאר גאט וואס ביים אוהל־מועד; און ער האט אויפגעבראכט אויף אים טויזנט בראנדאפפער.
. אין יענער נאכט האט זיך גאט באוויזן צו שלמהן, און ער האט צו אים געזאגט בעט וואס איך זאל דיר געבן. . האט שלמה געזאגט צו גאט דו האסט געטאן גרויס חסד מיט מיין פאטער דודן, און האסט מיך געמאכט פאר א מלך אויף זיין ארט. . אצונד, גאט דו האר, זאל באווארט ווערן דיין צוזאג צו מיין פאטער דודן, ווארום דו האסט מיך געמאכט פאר א מלך איבער א פאלק אזוי פיל ווי דער שטויב פון דער ערד. . אצונד גיב מיר חכמה און קענשאפט, אז איך זאל ארויסגיין און אריינגיין פארויס פאר דעם דאזיקן פאלק, ווארום ווער קען משפטן דאס דאזיקע גרויסע פאלק דיינס?
. האט גאט געזאגט צו שלמהן ווייל דאס איז אין דיין הארצן, און ניט דו האסט געבעטן עשירות, גיטער, און כבוד, אדער דאס לעבן פון דיינע פיינט, און ניט צו מאל פיל טעג האסטו געבעטן, נייערט דו האסט דיט געבעטן חכמה און קענשאפט, כדי זאלסט קענען משפטן מיין פאלק וואס איך האב דיך געמאכט פאר א מלך איבער אים – . ווערט דיר אי געגעבן חכמה און קענשאפט, אי איך וועל דיר געבן עשירות און גיטער און כבוד, וואס אזוי־וואס איז ניט געווען ביי די מלכים וואס פאר דיר, און אזוי־וואס וועט ניט זיין נאך דיר.
. און שלמה איז צוריקגעקומען פון גיין צו דער במה וואס אין גבעון, פון פאר דעם אוהל־מועד, קיין ירושלים; און ער האט געקיניגט איבער ישראל.
. און שלמה האט אנגעזאמלט רייטוועגן און רייטער, און ער האט געהאט טויזנט און פיר הונדערט רייטוועגן און צוועלף טויזנט רייטער. און ער האט זיי אוועקגעשטעלט אין די שטעט פאר רייטוועגן, און ביים מלך אין ירושלים.
. און דער מלך האט געמאכט זילבער און גאלד אין ירושלים אזוי ווי שטיינער, און צעדערן האט ער געמאכט אזוי ווי די ווילדע פייגנביימער וואס אין דער נידערונג, אין פילקייט.
. און דער ארויסקום פון די פערד וואס שלמה האט געהאט, איז געווען פון מצרים און פון קוא; די סוחרים פון דעם מלך פלעגן זיי קריגן פון קוא פאר געצאלט. . און זיי האבן ארויפגעבראכט און ארויסגעפירט פון מצרים א רייטוואגן פאר זעקס הונדערט זילבערשטיק, און א פערד פאר הונדערט און פופציק; און דאס גלייכן פאר אלע מלכים פון די חתים, און די מלכים פון ארם, פלעגט מען ארויסברענגען דורך זייער האנט.
. און שלמה האט געהייסן בויען א הויז צו דעם נאמען פון גאט,
און א הויז פאר זיין מלוכה.
. און שלמה האט געציילט זיבעציק טויזנט מאן לאסטטרעגער, און אכציק טויזנט מאן שטיינהעקער אין די בערג, און אויפזעער איבער זיי, דריי טויזנט און זעקס הונדערט.
. און שלמה האט געשיקט צו חורם דעם מלך פון צור, אזוי צו זאגן אזוי ווי דו האסט געטאן מיט מיין פאטער דודן, וואס דו האסט אים געשיקט צעדערן צו בויען פאר זיך א הויז אויף צו וווינען דערין, . איז, אט בוי איך א הויז צו דעם נאמען פון יהוה מיין גאט, כדי עס צו הייליקן צו אים, און צו רייכערן פאר אים וויירויך פון שמעקעדיקע געווירצן, און פאר דער שטענדיקער אויסלייגונג פון דעם הייליקן ברויט, און פאר די בראנדאפפער אין דער פרי און אין אוונט, אין די שבתים, און אום ראש־חודש, און אין די יום־טובים פון יהוה אונדזער גאט, וואס דאס איז אייביק א חוב אויף ישראל. . און דאס הויז וואס איך בוי, דארף זיין גרויס, ווארום גרויס איז אונדזער גאט איבער אלע געטער. . און ווער האט בכוח אים צו בויען א הויז, אז די הימלען און די הימלען פון די הימלען קענען אים ניט ארייננעמען? . און ווער בין איך, אז איך זאל אים בויען א הויז, סיידן אויף צו רייכערן פאר אים? און אצונד, שיק מיר א קלוגן מאן צו ארבעטן אין גאלד, און אין זילבער, און אין קופער, און אין אייזן, און אין פורפל און קארמין און בלאער וואל, און אזא וואס פארשטייט צו קריצן קריצונגען – אין איינעם מיט די קלוגע לייט וואס ביי מיר אין יהודה און אין ירושלים, וואס מיין פאטער דוד האט אנגעגרייט. . און שיק מיר צעדערהאלץ, ציפרעסן, און סאנדאלהאלץ, פון לבנון, ווארום איך ווייס אז דיינע קנעכט פארשטייען צו האקן געהילץ פון לבנון; און אט וועלן מיינע קנעכט זיין מיט דיינע קנעכט, . אנצוברייטן פאר מיר א סך האלץ, ווארום דאס הויז וואס איך בוי, דארף זיין גרויס און ווונדערלעך. . און אט גיב איך די העקער, די וואס שניידן דאס געהילץ, געשטויסענע ווייץ פאר דיינע קנעכט, צוואנציק טויזנט כור, און גערשטן צוואנציק טויזנט כור, און וויין צוואנציק טויזנט בת, און אייל צוואנציק טויזנט בת.
. און חורם דער מלך פון צור האט געענטפערט אין א געשריפטס, און געשיקט צו שלמהן ווייל יהוה האט ליב זיין פאלק, האט ער דיך געמאכט פאר א מלך איבער זיי. . און חורם האט געזאגט געלויבט איז יהוה דער גאט פון ישראל וואס האט געמאכט דעם הימל און די ערד, פאר וואס ער האט געגעבן דעם מלך דוד א קלוגן זון, געניט אין שכל און פארשטאנדיקייט, וואס וועט בויען א הויז פאר יהוה, און א הויז פאר זיין מלוכה. . און אצונד, שיק איך דיר א קלוגן מאן, געניט אין פארשטאנדיקייט, מיין הויפטמיינסטער חורם, . דעם זון פון א פרוי פון די טעכטער פון דן, וואס זיין פאטער איז א מאן פון צור; ער פארשטייט צו ארבעטן אין גאלד, און אין זילבער, אין קופער, אין אייזן, אין שטיינער, און אין האלץ, אין פורפל, אין בלאער וואל, און אין פיינליינען, און אין קארמין, און צו קריצן יעטוועדער קריצונג, און אויסקינצלען יעטוועדער קונציקע ארבעט וואס וועט אים געגעבן ווערן – אין איינעם מיט דיינע קלוגע לייט, און מיט די קלוגע לייט פון מיין האר, דיין פאטער דודן. . און אצונד, די ווייץ און די גערשטן, און דאס אייל, און דעם וויין, וואס מיין האר האט געזאגט, זאל ער שיקן צו זיינע קנעכט; . און מיר וועלן האקן געהילץ פון לבנון לויט אל דיין באדארף, און וועלן עס ברענגען צו דיר אויף טראפטן מיטן ים קיין יפו, און דו וועסט עס ארויפברענגען קיין ירושלים.
. און שלמה האט איבערגעציילט אלע פרעמדע מענטשן וואס אין לאנד ישראל, נאך דער ציילונג וואס זיין פאטער דוד האט זיי געציילט. און עס האבן זיך געפונען הונדערט און דריי און פופציק טויזנט און זעקס הונדערט. . און ער האט געמאכט פון זיי זיבעציק טויזנט לאסטטרעגער און אכציק טויזנט שטיינהעקער אין די בערג; און דריי טויזנט און זעקס הונדערט אויפפאסערס צו מאכן ארבעטן דאס פאלק.

. און שלמה האט אנגעהויבן בויען דאס הויז פון גאט אין ירושלים אויפן בארג מוריה וואס איז אויסגעקליבן געווארן פון זיין פאטער דודן, אין דעם ארט פון דודן ווו ער האט צוגעגרייט, אין דעם שייער פון ארנן דעם יבוסי. . און ער האט אנגעהויבן בויען אין צווייטן חודש, אין צווייטן טאג, אין פירטן יאר פון זיין מלוכה.
. און דאס זיינען די גרונטפעסטן וואס זיינען געלייגט געווארן פון שלמהן ביים בויען דאס הויז פון גאט די לענג אין איילן לויט דער פריערדיקער מאס זעכציק איילן, און די ברייט צוואנציק איילן. . און דער פאליש וואס פארנט – די לענג, פאר ברייט פון דעם הויז, איז געווען צוואנציק איילן, און די הייך הונדערט און צוואנציק; און ער האט עס איבערגעצויגן פון אינעווייניק מיט ריינעם גאלד. . און דאס גרויסע הויז האט ער באדעקט מיט ציפרעסהאלץ, און האט עס באלייגט מיט גוטן גאלד, און אויסגעארבעט דערויף טייטלביימער און קייטלעך. . און ער האט באזעצט דאס הויז מיט טייערע שטיינער פון שיינקייט וועגן, און דאס גאלד איז געווען גאלד פון פרוים. . און ער האט באדעקט דאס הויז, די באלקנס, די שוועלן, און זיינע ווענט, און זיינע טירן, מיט גאלד, און אויסגעקריצט כרובים אויף די ווענט.
. און ער האט געמאכט דאס הויז פון דעם קדשי־קדשים; זיין לענג, פאר ברייט פון דעם הויז, צוואנציק איילן; און זיין ברייט צוואנציק איילן; און ער האט עס באדעקט מיט גוטן גאלד, זעקס הונדערט צענטנער. . און די וואג פון די נעגל איז געווען פופציק שקל גאלד. און די אויבערקאמערן האט ער באדעקט מיט גאלד.
. און ער האט געמאכט אין דעם הויז פון קדשי־קדשים צוויי כרובים פון בילדערווערק, און מע האט זיי איבערגעצויגן מיט גאלד. . און די פליגלען פון די כרובים, זייער לענג איז געווען צוואנציק איילן א פליגל פון איינעם, פון פינף איילן, גרייכנדיק ביז דער וואנט פון הויז, און דער אנדער פליגל פון פינף איילן גרייכנדיק ביזן פליגל פון דעם אנדער כרוב. . און א פליגל פון דעם אנדער כרוב, פון פינף איילן, האט אנגערירט די וואנט פון הויז, און דער אנדער פליגל פון פינף איילן איז געווען באהעפט צו דעם פליגל פון דעם אנדער כרוב. . די פליגלען פון די דאזיקע כרובים פאנאנדערגעשפרייטערהייט זיינען געווען צוואנציק איילן; און זיי זיינען געשטאנען אויף זייערע פיס, מיט זייערע פנימער אינעווייניק צו.
. און ער האט געמאכט דעם פרוכת פון בלאער וואל, און פורפל, און קארמין, און פיינליינען; און ער האט אויסגעארבעט דערויף כרובים.
. און ער האט געמאכט פארן הויז צוויי זיילן, פינף און דרייסיק איילן די הייך; און די קרוין וואס אויף זייערע קעפ, פינף איילן.
. און ער האט געמאכט קייטן אין דביר, און ארויפגעטאן אויף די קעפ פון די זיילן; און ער האט געמאכט הונדערט מילגרוימען און אריינגעטאן אין די קייטן.
. און ער האט אויפגעשטעלט די זיילן פאר דעם היכל, איינעם פון דער רעכטער זייט, און איינעם פון דער לינקער זייט; און ער האט גערופן דעם נאמען פון דעם רעכטן יכין, און דעם נאמען פון
דעם לינקן בועז.

. און ער האט געמאכט א קופערנעם מזבח; צוואנציק איילן זיין לענג, און צוואנציק איילן זיין ברייט, און צען איילן זיין הייך.
. און ער האט געמאכט דעם ים א געגאסענעם, צען איילן פון ראנד צו ראנד, קיילעכדיק רונד ארום, און פינף איילן די הייך; און א שנור פון דרייסיק איילן האט אים ארומגערינגלט רונד ארום. . און אונטער אים איז געווען די געשטאלט פון רינדער וואס האבן אים ארומגערינגלט רונד ארום, צען איילן, ארומצירקלענדיק דעם ים רונד ארום. אין צוויי ציילן זיינען געווען די רינדער, אויסגעגאסן אין איין גוס מיט אים. . ער איז געשטאנען אויף צוועלף רינדער, דריי געקערט צו צפון, און דריי געקערט צו מערב, און דריי געקערט צו דרום, און דריי געקערט צו מזרח; און דער ים איז געווען איבער זיי פון אויבן; און אלע זייערע הינטערלייבער זיינען געווען אינעווייניק צו. . און זיין גרעב איז געווען א האנטברייט; און זיין ראנד איז געווען אזוי ווי די ארבעט פון דעם ראנד פון א בעכער, ווי א בלום פון א ליליע; דריי טויזנט בת האט ער געהאלטן.
. און ער האט געמאכט צען האנטפאסן, און אוועקגעשטעלט פינף פון דער רעכטער זייט, און פינף פון דער לינקער זייט, אויף צו וואשן דרינען; די זאכן פון בראנדאפפער פלעגט מען אפשווענקען אין זיי; אבער דער ים איז געווען פאר די כהנים זיך צו וואשן דרינען.
. און ער האט געמאכט צען גילדערנע מנורות לויט זייער דין, און אריינגעשטעלט אין היכל, פינף פון דער רעכטער זייט, און פינף פון דער לינקער זייט.
. און ער האט געמאכט צען טישן, און אוועקגעשטעלט אין היכל, פינף פון דער רעכטער זייט, און פינף פון דער לינקער זייט. און ער האט געמאכט הונדערט גילדערנע שפרענגבעקנס.
. און ער האט געמאכט דעם הויף פון די כהנים, און דעם גרויסן פארהויף, און די טירן צו דעם פארהויף; און ער האט איבערגעצויגן זייערע טירן מיט קופער.
. און דעם ים האט ער אוועקגעשטעלט פון דער רעכטער זייט צו מזרח, אקעגן דרום.
. און חורם האט געמאכט די טעפ, און די שופלען, און די שפרענגבעקנס.
אזוי האט חורם געענדיקט מאכן די ארבעט וואס ער האט געהאט צו מאכן פאר דעם מלך שלמה אין גאטס הויז . די צוויי זיילן, און די בעקנס, די צוויי בעקנס פון די קרוינען וואס אויף די קעפ פון די זיילן; און די צוויי נעצן צו באדעקן די בעקנס פון די קרוינען וואס אויף די קעפ פון די זיילן; . און די פיר הונדערט מילגרוימען פאר די צוויי נעצן, צוויי ציילן מילגרוימען פאר איטלעכער נעץ, צו באדעקן די צוויי בעקנס פון די קרוינען וואס איבער די זיילן. . און ער האט געמאכט די געשטעלן, און געמאכט די האנטפאסן אויף די געשטעלן; . דעם איין ים, און די צוועלף רינדער אונטער אים; . און די טעפ, און די שופלען, און די גאפלען, און אלע זייערע כלים, האט חורם זיין הויפטמיינסטער געמאכט פאר דעם מלך שלמה פאר גאטס הויז, פון בלאנקן קופער. . אין דער געגנט פון ירדן האט זיי דער מלך אויסגעגאסן, אין געדיכטער ערד, צווישן סוכות און צווישן צרדה. . און שלמה האט געמאכט פון אלע די דאזיקע כלים זייער פיל, ווייל די וואג פון דעם קופער איז ניט געווען צו בארעכענען.
. און שלמה האט געמאכט אלע כלים וואס אין גאטס הויז, און דעם גילדערנעם מזבח, און די טישן וואס אויף זיי איז דאס ברויט פון אנגעזיכט; . און די מנורות מיט זייערע רערלעך, כדי זיי זאלן ברענען אזוי ווי דער דין פארן דביר – פון עכטן גאלד; . און די בלומען, און די רערלעך, און די צווענגלעך, פון גאלד, און דאס פון בעסטן גאלד; . און די שנייצמעסערס, און די שפרענגבעקנס, און די שאלן, און די פייערפאנען, פון עכטן גאלד; און דער איינגאנג פון הויז, זיינע אינעווייניקסטע טירן צום קדשי־קדשים, און די טירן פון הויז צום היכל, פון גאלד.

. און די גאנצע ארבעט וואס שלמה האט געמאכט פאר גאטס הויז איז געענדיקט געווארן. און שלמה האט געבראכט די געהייליקטע זאכן פון זיין פאטער דודן, און האט דאס זילבער, און דאס גאלד, און אלע כלים אריינגעגעבן אין די שאצקאמערן פון גאטס הויז.
. דענצמאל האט שלמה איינגעזאמלט די עלטסטע פון ישראל, און אלע הויפטן פון די שבטים, די פירשטן פון די פאטערהייזער פון די קינדער פון ישראל, קיין ירושלים, כדי ארויפצוברענגען דעם ארון פון גאטס בונד פון דודס־שטאט, דאס איז ציון. . און אלע מענער פון ישראל האבן זיך איינגעזאמלט צום מלך אין דעם יום־טוב, דאס איז אין זיבעטן חודש. . און אלע עלטסטע פון ישראל זיינען געקומען, און די לויים האבן געטראגן דעם ארון. . און זיי האבן ארויפגעבראכט דעם ארון, און דעם אוהל־מועד, און אלע הייליקע כלים וואס אין געצעלט – די כהנים און די לויים האבן זיי ארויפגעבראכט. . און דער מלך שלמה און די גאנצע עדה פון ישראל וואס זיינען געווען איינגעזאמלט ארום אים פאר דעם ארון, האבן געשלאכט שאף און רינדער, וואס האבן ניט געקענט געציילט ווערן און ניט בארעכנט ווערן פון פילקייט. . און די כהנים האבן אריינגעבראכט דעם ארון פון גאטס בונד אויף זיין ארט, אין דעם דביר פון הויז, אין קדשי־קדשים, אונטער די פליגלען פון די כרובים. . ווארום די כרובים האבן אויסגעשפרייט זייערע פליגלען איבער דעם ארט פון ארון, און די כרובים האבן איבערגעדעקט דעם ארון און זיינע שטאנגען פון אויבן. . און די שטאנגען זיינען געווען אזוי לאנג, אז די שפיצן פון די שטאנגען ארויס פון ארון זיינען געזען געווארן פארן דביר, אבער זיי זיינען ניט געזען געווארן ווייטער ארויס. און ער איז דארטן געבליבן ביז אויף היינטיקן טאג. . גארנישט איז אין ארון געווען, נאר די צוויי לוחות וואס משה האט אריינגעטאן אין חורב, בעת גאט האט געשלאסן א בונד מיט די קינדער פון ישראל, ווען זיי זיינען ארויסגעגאנגען פון מצרים.
. און עס איז געווען, ווי די כהנים זיינען ארויסגעגאנגען פון הייליקטום – ווארום אלע כהנים וואס האבן זיך דארטן געפונען, האבן זיך געהאט געהייליקט, ניט אכטנדיק אויף די אפטיילונגען; . און די לויים די זינגערס, זיי אלע, אסף, הימן, און ידותון, און זייערע זין און זייערע ברידער, אנגעטאן אין פיינליינען, מיט צימבלען, און מיט גיטארן, און הארפן, זיינען געשטאנען אין מזרח פון מזבח, און מיט זיי הונדערט און צוואנציק כהנים טרומייטערנדיק אויף טרומייטן – . איז, ווי די טרומייטערערס און די זינגערס האבן אין איינעם ארויסגעלאזט איין קול צו לויבן און צו דאנקען גאט, און ווי זיי האבן אויפגעהויבן דעם קול מיט טרומייטן, און מיט צימבלען, און מיט כלי־זמר, און געלויבט גאט ״ווארום ער איז גוט, ווארום אויף אייביק איז זיין חסד״, אזוי איז פול געווארן דאס הויז מיט א וואלקן – דאס הויז פון גאט. . און די כהנים האבן ניט געקענט זיך שטעלן טאן דעם דינסט פון וועגן דעם וואלקן, ווארום די פראכט פון גאט האט אנגעפילט דאס הויז פון גאט.

. דענצמאל האט שלמה געזאגט
 גאט האט געזאגט, אין וואלקן צו רוען;. אבער איך האב דיר געבויט א הויז פאר א וווינונג, און אן ארט דיר צום זיצן אויף אייביק.
. און דער מלך האט אומגעדרייט זיין פנים, און האט געבענטשט די גאנצע איינזאמלונג פון ישראל, און די גאנצע איינזאמלונג פון ישראל איז געשטאנען. . און ער האט געזאגט געלויבט איז יהוה דער גאט פון ישראל, וואס האט מיט זיין מויל גערעדט צו מיין פאטער דודן, און מיט זיין האנט דערפילט, אזוי צו זאגן . פון דעם טאג וואס איך האב ארויסגעצויגן מיין פאלק פון לאנד מצרים, האב איך ניט אויסדערוויילט קיין שטאט פון אלע שבטים פון ישראל אויף צו בויען א הויז, אז מיין נאמען זאל דארטן זיין, און איך האב ניט אויסדערוויילט קיין מענטשן צו זיין א פירשט איבער מיין פאלק ישראל, . נאר איך האב אויסדערוויילט ירושלים, אז מיין נאמען זאל דארטן זיין, און איך האב אויסדערוויילט דודן צו זיין איבער מיין פאלק ישראל. . און עס איז געווען אין הארצן פון מיין פאטער דודן צו בויען א הויז צו דעם נאמען פון יהוה דעם גאט פון ישראל. . אבער גאט האט געזאגט צו מיין פאטער דודן וואס דו האסט געהאט אין הארצן צו בויען א הויז צו מיין נאמען, האסטו גוט געטאן וואס דו האסט דאס געהאט אין הארצן. . אבער ניט דו וועסט בויען דאס הויז, נייערט דיין זון וואס גייט ארויס פון דיינע לענדן, ער וועט בויען דאס הויז צו מיין נאמען. . און גאט האט מקיים געווען זיין צוזאג וואס ער האט צוגעזאגט, און איך בין אויפגעשטאנען אויף דעם ארט פון מיין פאטער דודן, און איך האב זיך געזעצט אויף דעם טראן פון ישראל, אזוי ווי גאט האט צוגעזאגט, און איך האב געבויט דאס הויז צו דעם נאמען פון יהוה דעם גאט פון ישראל. . און איך האב אהין אריינגעטאן דעם ארון, וואס דארטן איז דער בונד פון גאט, וואס ער האט געשלאסן מיט די קינדער פון ישראל.
. און ער האט זיך געשטעלט פאר דעם מזבח פון גאט, אקעגן דער גאנצער איינזאמלונג פון ישראל, און ער האט אויסגעשפרייט זיינע הענט. . ווארום שלמה האט געהאט געמאכט א קופערן געשטעל, און אים אריינגעשטעלט אין מיטן פארהויף; פינף איילן זיין לענג, און פינף איילן זיין ברייט, און דריי איילן זיין הייך; האט ער זיך דערויף געשטעלט, און ער האט געקניט אויף זיינע קני אקעגן דער גאנצער איינזאמלונג פון ישראל, און ער האט אויסגעשפרייט זיינע הענט צום הימל. . און ער האט געזאגט יהוה דו גאט פון ישראל, ניטא אין הימל אדער אויף דער ערד א גאט ווי דו, וואס האלטסט דעם בונד און די גענאד צו דיינע קנעכט וואס גייען פאר דיר מיט זייער גאנצן הארצן; . וואס האסט געהאלטן דיין קנעכט, מיין פאטער דודן, דאס וואס דו האסט אים צוגעזאגט; און מיט דיין מויל האסטו גערעדט, און מיט דיין האנט דערפילט, אזוי ווי היינטיקן טאג. . און אצונד, יהוה דו גאט פון ישראל, האלט דיין קנעכט, מיין פאטער דודן, דאס וואס דו האסט צו אים גערעדט, אזוי צו זאגן עס וועט דיר ניט פארשניטן ווערן פון פאר מיר א מאן צו זיצן אויף דעם טראן פון ישראל, אויב נאר דיינע קינדער וועלן היטן זייער וועג, צו גיין אין מיין תורה אזוי ווי דו ביסט געגאנגען פאר מיר. . און אצונד, יהוה דו גאט פון ישראל, זאל באווארט ווערן דיין צוזאג וואס דו האסט צוגעזאגט דיין קנעכט, דודן.
. ווארום קען אין דער אמתן גאט וווינען מיט מענטשן אויף דער ערד? אז די הימלען און די הימלען פון די הימלען קענען דיך ניט ארייננעמען, היינט ווי שוין דאס דאזיקע הויז וואס איך האב געבויט. . אבער קער זיך, יהוה מיין גאט, צו דער תפילה פון דיין קנעכט, און צו זיין בקשה, צוצוהערן צו דעם געשריי און צו דער תפילה וואס דיין קנעכט איז מתפלל פאר דיר, . אז דיינע אויגן זאלן זיין אפן טאג און נאכט אויף דעם דאזיקן הויז, אויף דעם ארט וואס דו האסט צוגעזאגט צו טאן דיין נאמען דארטן; צוצוהערן צו דער תפילה וואס דיין קנעכט וועט מתפלל זיין אקעגן דעם דאזיקן ארט. . און זאלסט צוהערן צו די בקשות פון דיין קנעכט, און פון דיין פאלק ישראל, וואס זיי וועלן מתפלל זיין אקעגן דעם דאזיקן ארט; און דו זאלסט הערן פון דעם ארט פון דיין וווינונג, פון הימל, און אז דו וועסט הערן, זאלסטו פארגעבן.
. אז א מאן וועט זינדיקן קעגן זיין חבר, און מע וועט ארויפלייגן אויף אים א שבועה אים צו באשווערן, און ער וועט קומען און שווערן פאר דיין מזבח אין דעם דאזיקן הויז, . זאלסט דו צוהערן פון הימל, און טאן, און משפטן דיינע קנעכט, צו פארגעלטן דעם שולדיקן, צו ברענגען זיין וועג אויף זיין קאפ; און צו מאכן גערעכט דעם גערעכטן, אים צו געבן לויט זיין גערעכטיקייט.
. און אז דיין פאלק ישראל וועט געשלאגן ווערן פארן פיינט, ווייל זיי האבן געזינדיקט צו דיר, און זיי וועלן תשובה טאן, און וועלן באקענען דיין נאמען, און וועלן מתפלל זיין און בעטן פאר דיר אין דעם דאזיקן הויז, . זאלסט דו צוהערן פון הימל, און פארגעבן די זינד פון דיין פאלק ישראל, און זיי אומקערן אויף דער ערד וואס דו האסט געגעבן זיי און זייערע עלטערן.
. אז דער הימל וועט זיין פארשלאסן, און עס וועט ניט זיין קיין רעגן, ווייל זיי האבן געזינדיקט צו דיר, און זיי וועלן מתפלל זיין אקעגן דעם דאזיקן ארט, און וועלן באקענען דיין נאמען, זיך אומקערן פון זייערע זינד, ווען דו האסט זיי געפייניקט, . זאלסט דו צוהערן אין הימל, און פארגעבן די זינד פון דיינע קנעכט און דיין פאלק ישראל, ווען דו וועסט זיי האבן אנגעוויזן אויף דעם גוטן וועג וואס זיי זאלן אויף אים גיין; און זאלסט געבן רעגן אין דיין לאנד, וואס דו האסט געגעבן דיין פאלק פאר א נחלה.
. אז עס וועט זיין א הונגער אין לאנד, אז עס וועט זיין מגפה, אז עס וועט זיין א קארנבראנד אדער א וועלקעניש, א היישעריק אדער א גראזפרעסער; אז זיינע פיינט וועלן אים באלעגערן אין דעם לאנד פון זיינע שטעט; וואס נאר פאר א פלאג און וואס נאר פאר א קראנקשאפט; . וואס נאר פאר א תפילה, וואס נאר פאר א בקשה, עס וועט זיין ביי עמיצן איינעם, אדער ביי דיין גאנצן פאלק ישראל, ווען איטלעכער פון זיי שפירט זיין פלאג און זיין ווייטאק, און ער שפרייט אויס זיינע הענט צו דעם דאזיקן הויז, . זאלסט דו צוהערן פון הימל, דעם ארט פון דיין וווינונג, און זאלסט פארגעבן, און געבן איטלעכן לויט זיינע וועגן, אזוי ווי דו ווייסט זיין הארץ – ווארום דו אליין ווייסט דאס הארץ פון די מענטשנקינדער – . כדי זיי זאלן מורא האבן פאר דיר, צו גיין אין דיינע וועגן אלע טעג וואס זיי לעבן אויף דער ערד, וואס דו האסט געגעבן אונדזערע עלטערן.
. און אויך צו דעם פרעמדן וואס איז ניט פון דיין פאלק ישראל, אז ער וועט קומען פון א ווייטן לאנד פון וועגן דיין גרויסן נאמען, און דיין שטארקער האנט, און דיין אויסגעשטרעקטן ארעם, אז זיי וועלן קומען און וועלן מתפלל זיין אקעגן דעם דאזיקן הויז, . זאלסט דו צוהערן פון הימל, פון דעם ארט פון דיין וווינונג, און זאלסט טאן אלץ אום וואס דער פרעמדער וועט רופן צו דיר; כדי אלע פעלקער פון דער ערד זאלן דערקענען דיין נאמען, און מורא האבן פאר דיר, אזוי ווי דיין פאלק ישראל, און וויסן אז דיין נאמען ווערט גערופן אויף דעם דאזיקן הויז וואס איך האב געבויט.
. אז דיין פאלק וועט ארויסגיין אויף מלחמה אקעגן זיינע פיינט, אויף דעם וועג וואס דו וועסט זיי שיקן, און זיי וועלן מתפלל זיין צו דיר אקעגן דער דאזיקער שטאט וואס דו האסט זי אויסדערוויילט, און דעם הויז וואס איך האב געבויט צו דיין נאמען, . זאלסטו צוהערן פון הימל זייער תפילה און זייער בקשה, און טאן זייער רעכט.
. אז זיי וועלן זינדיקן צו דיר – ווארום עס איז ניטא א מענטש וואס זאל ניט זינדיקן – און דו וועסט צערענען אויף זיי, און זיי איבערגעבן פארן פיינט, און זייערע פאנגערס וועלן זיי נעמען געפאנגען אין א ווייטן אדער נאנטן לאנד, . און זיי וועלן זיך נעמען צום הארצן אין דעם לאנד וואס זיי זיינען גענומען געווארן געפאנגען אהין, און זיי וועלן תשובה טאן, און וועלן בעטן צו דיר אין לאנד פון זייער געפאנגענשאפט, אזוי צו זאגן; מיר האבן געזינדיקט, מיר האבן פארבראכן, מיר האבן געטאן שלעכטס; . און זיי וועלן זיך אומקערן צו דיר מיט זייער גאנצן הארצן, און מיט זייער גאנצער זעל, אין דעם לאנד פון זייער געפאנגענשאפט וווהין מע האט זיי גענומען געפאנגען, און זיי וועלן מתפלל זיין אקעגן זייער לאנד, וואס דו האסט געגעבן זייערע עלטערן, און דער שטאט וואס דו האסט אויסדערוויילט, און אקעגן דעם הויז וואס איך האב געבויט צו דיין נאמען, . זאלסט דו צוהערן פון הימל, פון דעם ארט פון דיין וווינונג, זייער תפילה און זייערע בקשות, און טאן זייער רעכט; און זאלסט פארגעבן דיין פאלק וואס זיי האבן צו דיר געזינדיקט.
. אצונד, מיין גאט, זאלן, איך בעט דיך, דיינע אויגן זיין אפן, און דיינע אויערן פארנעמיק צו דער תפילה פון דעם דאזיקן ארט.
. און אצונד, שטיי אויף, גאט דו האר, צו דיין רוונג,
דו און דער ארון פון דיין שטארקייט;
דיינע כהנים, גאט דו האר, זאלן זיך אנקליידן מיט הילף,
און דיינע פרומע זאלן זיך פרייען מיט גוטס.
 גאט דו האר, שטויס ניט אפ דעם פנים פון דיין געזאלבטן,
געדענק די חסדים פון דיין קנעכט דודן.

. און ווי שלמה האט געענדיקט מתפלל זיין, אזוי האט אראפגענידערט א פייער פון הימל, און האט פארצערט דאס בראנדאפפער און די שלאכטאפפער, און די פראכט פון גאט האט אנגעפילט דאס הויז. . און די כהנים האבן ניט געקענט אריינגיין אין הויז פון גאט, ווייל די פראכט פון גאט האט אנגעפילט דאס הויז פון גאט. . און אלע קינדער פון ישראל האבן געזען ווי דאס פייער האט אראפגענידערט, און די פראכט פון גאט איז געווען איבערן הויז, און זיי האבן געקניט מיטן פנים צו דער ערד אויף דער פלאסטערונג, און זיי האבן זיך געבוקט, און האבן געלויבט גאט ״ווארום ער איז גוט, ווארום אויף אייביק איז זיין חסד״.
. און דער מלך און דאס גאנצע פאלק האבן געשלאכט שלאכטאפפער פאר גאט. . און דער מלך שלמה האט געשלאכט א שלאכטאפפערונג פון צוויי און צוואנציק טויזנט רינדער, און הונדערט און צוואנציק טויזנט שאף. אזוי האט דער מלך און דאס גאנצע פאלק באנייט דאס הויז פון גאט.
. און די כהנים זיינען געשטאנען אויף זייערע וואכן, און די לויים מיט כלי־זמר פאר דעם געזאנג פון גאט, וואס דוד המלך האט געמאכט אויף צו געבן א דאנק צו גאט, ווייל אויף אייביק איז זיין חסד, מיט א לויבונג פון דודן, דורך זייער האנט; און די כהנים האבן געטרומייטערט אקעגן זיי; און גאנץ ישראל זיינען געשטאנען.
. און שלמה האט געהייליקט דעם מיטן פון הויף וואס פאר גאטס הויז; ווייל ער האט דארטן געמאכט די בראנדאפפער און דאס פעטס פון די פרידאפפער; ווארום דער קופערנער מזבח וואס שלמה האט געמאכט, האט ניט געקענט ארויפנעמען די בראנדאפפער און די שפייזאפפער, און דאס פעטס.
. און שלמה האט געמאכט דעם יום־טוב אין יענער צייט זיבן טעג, און גאנץ ישראל מיט אים, א זייער גרויסע איינזאמלונג, פון ווו מע קומט קיין חמת ביז דעם טייך פון מצרים. . און אויפן אכטן טאג האבן זיי געמאכט א הייליקע איינזאמלונג; ווארום זיבן טעג האבן זיי געמאכט די באנייונג פון מזבח, און דער יום־טוב איז געווען זיבן טעג. . און אויפן דריי און צוואנציקסטן טאג אין זיבעטן חודש האט ער אוועקגעשיקט דאס פאלק צו זייערע געצעלטן פריילעך און מיט אן אויפגעראמטן הארצן איבער דעם גוטס וואס גאט האט געטאן צו דודן, און צו שלמהן, און צו זיין פאלק ישראל.
. אזוי האט שלמה פארענדיקט דאס הויז פון גאט, און דאס הויז פון מלך; און אלץ וואס איז געקומען שלמהן אויפן הארצן צו מאכן אין הויז פון גאט, אדער אין זיין הויז, האט ער דורכגעפירט.
. און גאט האט זיך באוויזן צו שלמהן ביי נאכט, און האט צו אים געזאגט איך האב צוגעהערט דיין תפילה, און איך האב אויסדערוויילט דעם דאזיקן ארט פאר מיר, פאר א הויז פון אפפערונג. . אז איך וועל פארשליסן דעם הימל, און עס וועט ניט זיין קיין רעגן, אדער אז איך וועל באפעלן דעם היישעריק צו פארצערן דאס לאנד, אדער אויב איך וועל שיקן א מגפה צווישן מיין פאלק, . און מיין פאלק וואס מיין נאמען ווערט גערופן אויף אים, וועט ווערן אונטערטעניק, און זיי וועלן מתפלל זיין און בעטן פאר מיר, און וועלן זיך אומקערן פון זייערע שלעכטע וועגן, וועל איך צוהערן פון הימל, און וועל פארגעבן זייער זינד, און וועל אויפריכטן זייער לאנד. . אצונד וועלן מיינע אויגן זיין אפן, און מיינע אויערן פארנעמיק, צו דער תפילה פון דעם דאזיקן הויז. . און אצונד האב איך אויסדערוויילט און האב געהייליקט דאס דאזיקע הויז, אז מיין נאמען זאל דארטן זיין אויף אייביק, און מיינע אויגן און מיין הארץ וועלן דארטן זיין אלע טעג. . און דו, אויב דו וועסט גיין פאר מיר, אזוי ווי דיין פאטער דוד איז געגאנגען, צו טאן אזוי ווי אלץ וואס איך האב דיר באפוילן, און מיינע חוקים און מיינע געזעצן וועסטו היטן, . וועל איך אויפשטעלן דעם טראן פון דיין מלוכה, אזוי ווי איך האב געשלאסן א בונד מיט דיין פאטער דודן, אזוי צו זאגן עס וועט דיר ניט פארשניטן ווערן א מאן וואס געוועלטיקט אין ישראל. . אויב אבער איר וועט זיך אפקערן, און איר וועט פארלאזן מיינע חוקים און מיינע געזעצן וואס איך האב געלייגט פאר אייך, און איר וועט גיין און וועט דינען פרעמדע געטער, און וועט זיך בוקן צו זיי, . וועל איך זיי אויסרייסן פון מיין ערד וואס איך האב זיי געגעבן, און דאס דאזיקע הויז וואס איך האב געהייליקט צו מיין נאמען, וועל איך אוועקווארפן פון מיין פנים, און איך וועל עס מאכן פאר א שפריכווארט און פאר א געשפעט צווישן אלע פעלקער. . און דאס דאזיקע הויז וואס איז געווען דערהויבן, וועט איטלעכער וואס גייט אים פארביי זיך דערשרעקן; און אז ער וועט זאגן פאר וואס האט גאט אזוי געטאן צו דעם דאזיקן לאנד, און צו דעם דאזיקן הויז? . וועט מען זאגן דערפאר וואס זיי האבן פארלאזן יהוה דעם גאט פון זייערע עלטערן, וואס האט זיי ארויסגעצויגן פון לאנד מצרים, און זיי האבן זיך געהאלטן אן פרעמדע געטער, און זיך געבוקט צו זיי און זיי געדינט; דרום האט ער געבראכט אויף זיי אל דאס דאזיקע בייז.

. און עס איז געווען צום סוף פון צוואנציק יאר וואס שלמה האט געבויט דאס הויז פון גאט, און זיין הויז, . און די שטעט וואס חורם האט געגעבן שלמהן, זיי האט שלמה געהאט פארבויט, און דארטן באזעצט די קינדער פון ישראל, . איז שלמה געגאנגען קיין חמת־צובה, און איז זי בייגעקומען. . און ער האט געבויט תדמור אין דער מדבר, און אלע שפייכלערשטעט וואס ער האט געבויט אין חמת. . און ער האט אפגעבויט די אויבערשטע בית־חורון און די אונטערשטע בית־חורון, פעסטונגשטעט מיט מויערן, טירן, און ריגלען; . און בעלת, און אלע שפייכלערשטעט וואס שלמה האט געהאט, און אלע שטעט פאר רייטוועגן, און שטעט פאר רייטער, און יעטוועדער געלוסט וואס שלמה האט געגלוסט צו בויען אין ירושלים, און אויפן לבנון, און אין גאנצן לאנד פון זיין ממשלה.
. דאס גאנצע פאלק וואס איז געבליבן פון דעם חתי, און דעם אמורי, און דעם פרזי, און דעם חוי, און דעם יבוסי, וואס זיי זיינען ניט פון ישראל – . פון זייערע קינדער וואס זיינען געבליבן נאך זיי אין לאנד, וואס די קינדער פון ישראל האבן זיי ניט פארלענדט – זיי האט שלמה גענומען פאר צינדזקנעכט ביז אויף היינטיקן טאג. . אבער פון די קינדער פון ישראל האט שלמה ניט געמאכט פאר קנעכט פאר זיין ארבעט; נאר זיי זיינען געווען די מלחמה־לייט, און זיינע אויבערעלטסטע, און די הארן איבער זיינע רייטוועגן און זיינע רייטער.
. און דאס זיינען געווען די הויפטגעשטעלטע וואס דער מלך שלמה האט געהאט צוויי הונדערט און פופציק וואס האבן געוועלטיקט איבער דעם פאלק.
. און פרעהס טאכטער האט שלמה ארויפגעבראכט פון דודס־שטאט אין דעם הויז וואס ער האט פאר איר געבויט, ווארום ער האט געזאגט מיינע א ווייב זאל ניט וווינען אין דעם הויז פון דוד דעם מלך פון ישראל, ווארום די ערטער זיינען הייליק, ווייל צו זיי איז געקומען דער ארון פון גאט.
. דענצמאל האט שלמה אויפגעבראכט בראנדאפפער צו גאט אויף דעם מזבח פון גאט וואס ער האט געבויט פאר דעם פאדערהויז, . אזוי ווי מע דארף אויפברענגען טאגטעגלעך לויט דעם געבאט פון משהן, אין די שבתים, און אום ראש־חודש, און אין די יום־טובים, דריי מאל אין יאר, אין דעם יום־טוב פון מצות, און אין דעם יום־טוב פון שבועות, און אין דעם יום־טוב פון סוכות. . און ער האט געשטעלט, לויט דעם געזעץ פון זיין פאטער דודן, די אפטיילונגען פון די כהנים אויף זייער דינסט, און די לויים אויף זייערע וואכן, אויף צו לויבן און צו טאן דעם דינסט לעבן די כהנים, לויט דעם טאגטעגלעכן באדארף; און די טויערלייט לויט זייערע אפטיילונגען ביי איטלעכן טויער, ווארום אזוי איז געווען דער באפעל פון דוד דעם געטלעכן מאן. . און מע האט זיך ניט אפגעקערט פון דעם מלכס באפעל צו די כהנים און די לויים וועגן יעטוועדער זאך, און וועגן די שאצן.
. אזוי איז צו שטאנד געקומען שלמהס גאנצע ארבעט פון דעם טאג וואס דער גרונטפעסט איז געלייגט געווארן פאר גאטס הויז, און ביז ער האט אין גאנצן פארענדיקט דאס הויז פון גאט.
. דענצמאל איז שלמה געגאנגען קיין עציון־גבר און קיין אילות אויפן ברעג ים אין לאנד אדום. . און חורם האט אים געשיקט דורך דער האנט פון זיינע קנעכט שיפן, און קנעכט וואס קענען דעם ים, און זיי זיינען געקומען מיט שלמהס קנעכט קיין אופיר, און האבן געקריגן פון דארטן פיר הונדערט און פופציק צענטנער גאלד, און געבראכט צום מלך שלמה.

. און די מלכה פון שבא האט געהערט די הערונג פון שלמהן, און זי איז געקומען צו פרווון שלמהן מיט רעטענישן, קיין ירושלים, מיט זייער א גרויסער מחנה, און קעמלען אנגעלאדן מיט בשמים און גאלד לרוב, און טייער געשטיין. און זי איז געקומען צו שלמהן, און האט גערעדט צו אים וועגן אלץ וואס איז געווען ביי איר אין הארצן. . און שלמה האט איר געזאגט אלע אירע זאכן, און ניט געווען א זאך פארהוילן פון שלמהן, וואס ער זאל איר ניט זאגן. . און די מלכה פון שבא האט געזען די חכמה פון שלמהן, און דאס הויז וואס ער האט געבויט, . און דאס עסן פון זיין טיש, און דאס זיצן פון זיינע הויפדינער, און דאס שטיין פון זיינע משרתים מיט זייערע מלבושים, און זיינע טראנקמיינסטערס מיט זייערע מלבושים, און זיין ארויפגאנג וואס ער פלעגט ארויפגיין צו גאטס הויז, און אין איר איז מער ניט געבליבן קיין אטעם. . און זי האט געזאגט צום מלך אמת איז דער קלאנג וואס איך האב געהערט אין מיין לאנד וועגן דיינע פירונגען און וועגן דיין חכמה. . און איך האב ניט געגלויבט זייערע ווערטער, ביז איך בין געקומען, און מיינע אויגן האבן געזען; ערשט מיר איז צו מאל א העלפט ניט דערציילט געווארן פון דיין גרויס חכמה; דו שטייגסט אריבער די הערונג וואס איך האב געהערט. . ווויל צו דיינע לייט, און ווויל צו די דאזיקע קנעכט דיינע וואס שטייען פאר דיר תמיד, און הערן דיין חכמה. . געלויבט איז יהוה דיין גאט וואס ער האט דיך באגערט דיך ארויפצוזעצן אויף זיין טראן פאר א מלך פון יהוה דיין גאט. ווייל דיין גאט האט ליב ישראל, כדי אים אויפצושטעלן אויף אייביק, דרום האט ער דיך געמאכט פאר א מלך איבער זיי, צו טאן רעכט און גערעכטיקייט.
. און זי האט געגעבן דעם מלך הונדערט און צוואצניק צענטנער גאלד, און בשמים זייער פיל, און טייער געשטיין; און קיין מאל איז ניט געווען אזעלכע בשמים ווי יענע וואס די מלכה פון שבא האט געגעבן שלמה המלך.
. און אויך די קנעכט פון חורמען, און די קנעכט פון שלמהן, וואס האבן געבראכט גאלד פון אופיר, האבן געבראכט סאנדאלהאלץ און טייערע שטיינער. . און דער מלך האט געמאכט פון דעם סאנדאלהאלץ שטעגן פאר דעם הויז פון גאט, און פאר דעם הויז פון מלך, און הארפן און גיטארן פאר די זינגערס; און אזוי־וואס איז ניט געזען געווארן פריער אין לאנד יהודה.
. און שלמה המלך האט געגעבן דער מלכה פון שבא אלע אירע באגערן וואס זי האט פארלאנגט, אחוץ פאר דעם וואס זי האט געבראכט דעם מלך. און זי האט זיך אומגעקערט, און איז אוועקגעגאנגען אין איר לאנד, זי מיט אירע קנעכט.
. און די וואג פון דעם גאלד וואס איז אריינגעקומען שלמהן אין איין יאר, איז געווען זעקס הונדערט און זעקס און זעכציק צענטנער גאלד, . אחוץ וואס די ארומפארער און די סוחרים האבן געבראכט; און אלע מלכים פון אראביע, און די לאנדפירשטן האבן שלמהן געבראכט גאלד און זילבער.
. און שלמה המלך האט געמאכט צוויי הונדערט פאנצערס פון געשלאגענעם גאלד; זעקס הונדערט שקל געשלאגענע גאלד איז אוועק אויף איין פאנצער. . און דריי הונדערט שילדן פון געשלאגענעם גאלד; דריי הונדערט גאלדשטיק איז אוועק אויף איין שילד. און דער מלך האט זיי אריינגעשטעלט אין דעם הויז פון לבנון־וואלד.
. און דער מלך האט געמאכט א גרויסן טראן פון עלפנביין, און האט אים איבערגעצויגן מיט ריינעם גאלד. . און זעקס טרעפ זיינען געווען צום טראן, און א גילדערן פוסבענקל, באפעסטיקט צום טראן; און הענטלעך זיינען געווען אויף ביידע זייטן פון דעם ארט צום זיצן, און צוויי לייבן זיינען געשטאנען ביי די הענטלעך. . און צוועלף לייבן זיינען דארטן געשטאנען אויף די זעקס טרעפ, פון דער זייט און פון דער אנדער זייט. אזוי־וואס איז ניט געמאכט געווארן אין קיין קיניגרייך.
. און אלע טרינק־כלים פון שלמה המלך זיינען געווען פון גאלד, און אלע כלים פון דעם הויז פון לבנון־וואלד זיינען געווען פון עכטן גאלד; זילבער האט זיך אין די טעג פון שלמהן גערעכנט פאר גארנישט. . ווארום דער מלך האט געהאט שיפן וואס זיינען געגאנגען קיין תרשיש מיט די קנעכט פון חורמען. איין מאל אין דריי יאר פלעגן די תרשיש־שיפן קומען אנגעלאדן מיט גאלד און זילבער, עלפנביין, און מאלפעס, און פאוועס.
. און שלמה המלך איז געווען גרעסער פון אלע מלכים פון דער ערד אין עושר און חכמה. . און אלע מלכים פון דער ערד האבן געזוכט שלמהס פנים, כדי צו הערן זיין חכמה וואס גאט האט אריינגעגעבן אין זיין הארצן. . און זיי האבן געבראכט איטלעכער זיין מתנה, זילבערנע כלים, און גילדערנע כלים, און קליידער, וואפן, און בשמים, פערד און מוילאייזלען, יאר אין יאר.
. און שלמה האט געהאט פיר טויזנט שטאלן פערד און רייטוועגן, און צוועלף טויזנט רייטער, און ער האט זיי אוועקגעשטעלט אין די שטעט פאר רייטוועגן, און ביים מלך אין ירושלים.
. און ער האט געוועלטיקט איבער אלע מלכים, פון דעם טייך און ביזן לאנד פלשתים, און ביז דעם געמארק פון מצרים. . און דער מלך האט געמאכט זילבער אין ירושלים אזוי ווי די שטיינער, און צעדערן האט ער געמאכט אזוי ווי די ווילדע פייגנביימער וואס אין דער נידערונג, אין פילקייט. . און פערד האט מען ארויסגעבראכט שלמהן פון מצרים און פון אלע לענדער.
. און די איבעריקע זאכן וועגן שלמהן, די ערשטע אזוי ווי די לעצטע, זיי זיינען שוין באשריבן אין די ווערטער פון נתן דעם נביא, און אין דער נבואה פון אחיה פון שילו, און אין דער זעונג פון יעדו דעם זעער וועגן ירבעם דעם זון פון נבטן.
. און שלמה האט געקיניגט אין ירושלים איבער גאנץ ישראל פערציק יאר.
. און שלמה האט זיך געלייגט מיט זיינע עלטערן, און מע האט אים באגראבן אין דער שטאט פון זיין פאטער דודן; און זיין זון רחבעם איז געווארן מלך אויף זיין ארט.

. און רחבעם איז געגאנגען קיין שכם, ווארום קיין שכם זיינען געקומען גאנץ ישראל אים צו מאכן פאר א מלך.
. און עס איז געווען, אז ירבעם דער זון פון נבטן האט דאס געהערט – ווארום ער איז געווען אין מצרים, וווהין ער איז אנטלאפן פון דעם מלך שלמה – האט זיך ירבעם אומגעקערט פון מצרים. . און זיי האבן געשיקט און אים גערופן; און ירבעם און גאנץ ישראל זיינען געקומען, און האבן גערעדט צו רחבעמען, אזוי צו זאגן . דיין פאטער האט שווער געמאכט אונדזער יאך, און אצונד פארגרינגער דעם הארטן דינסט פון דיין פאטער, וואס ער האט ארויפגעלייגט אויף אונדז, און מיר וועלן דיר דינען. . האט ער צו זיי געזאגט קומט ווידער צו מיר אין דריי טעג ארום. און דאס פאלק איז אוועקגעגאנגען.
. האט דער מלך רחבעם זיך געעצהט מיט די זקנים וואס זיינען געשטאנען פאר זיין פאטער שלמהן, ווען ער האט געלעבט, אזוי צו זאגן ווי עצהט איר צו געבן אן ענטפער דעם דאזיקן פאלק? . האבן זיי צו אים גערעדט, אזוי צו זאגן אויב דו וועסט גיין מיט גוטן מיט דעם דאזיקן פאלק, און וועסט זיי באוויליקן, און וועסט רעדן צו זיי גוטע רייד, וועלן זיי דיר זיין קנעכט אויף אלע טעג.
. אבער ער האט פארלאזן די עצה פון די זקנים וואס זיי האבן אים געעצהט, און ער האט זיך געעצהט מיט די יינגלעך וואס זיינען אויפגעוואקסן מיט אים, וואס זיינען געשטאנען פאר אים. . און ער האט צו זיי געזאגט וואס עצהט איר, מיר זאלן געבן אן ענטפער דעם דאזיקן פאלק, וואס האט צו מיר גערעדט, אזוי צו זאגן פארגרינגער דעם יאך וואס דיין פאטער האט ארויפגעלייגט אויף אונדז? . האבן צו אים גערעדט די יינגלעך וואס זיינען אויפגעוואקסן מיט אים, אזוי צו זאגן אזוי זאלסטו זאגן צו דעם פאלק וואס האט צו דיר גערעדט, אזוי צו זאגן ״דיין פאטער האט שווער געמאכט אונדזער יאך, דרום פארגרינגער דו אונדז״ – אזוי זאלסטו זאגן צו זיי מיין מינדסטער פינגער איז דיקער פון מיין פאטערס לענדן. . און אצונד, מיין פאטער האט אויף אייך ארויפגעלאדן א שווערן יאך, און איך וועל נאך צולייגן צו אייער יאך; מיין פאטער האט אייך געשטראפט מיט ריטער, און איך – מיט דערנער.
. און ירבעם און דאס גאנצע פאלק זיינען געקומען צו רחבעמען אויפן דריטן טאג, אזוי ווי דער מלך האט געהייסן, אזוי צו זאגן קומט ווידער צו מיר אויפן דריטן טאג. . און דער מלך האט זיי געענטפערט הארט, און דער מלך רחבעם האט פארלאזן די עצה פון די זקנים. . און ער האט צו זיי גערעדט אזוי ווי די עצה פון די יינגלעך, אזוי צו זאגן מיין פאטער האט שווער געמאכט אייער יאך, און איך וועל נאך צולייגן צו אים; מיין פאטער האט אייך געשטראפט מיט ריטער, און איך – מיט דערנער.
. און דער מלך האט זיך ניט צוגעהערט צום פאלק, ווארום דאס איז געווען באשערט פון גאט, כדי גאט זאל מקיים זיין זיין ווארט, וואס ער האט גערעדט דורך אחיהן פון שילו, צו ירבעם דעם זון פון נבטן.
. און ווי גאנץ ישראל האבן געזען, אז דער מלך האט זיך ניט צוגעהערט צו זיי, האט דאס גאנצע פאלק געענטפערט דעם מלך, אזוי צו זאגן
מיר האבן ניט קיין חלק אין דודן,
און קיין ירושה אין דעם זון פון ישין.
איטלעכער צו דיינע געצעלטן, ישראל!
אצונד קוק זיך אום אויף דיין הויז, דוד!
און גאנץ ישראל איז אוועקגעגאנגען צו זיינע געצעלטן. . נאר די קינדער פון ישראל וואס זיינען געזעסן אין די שטעט פון יהודה, איבער זיי איז געבליבן מלך רחבעם.
. און דער מלך רחבעם האט ארויסגעשיקט הדורמען וואס איבער דעם צינז, און די קינדער פון ישראל האבן אים פארווארפן מיט שטיינער, און ער איז געשטארבן. און דער מלך רחבעם האט זיך געאיילט ארויפצוגיין אויף זיין רייטוואגן, צו אנטלויפן קיין ירושלים.
. און ישראל האט ווידערשפעניקט אן דעם הויז פון דוד ביז אויף
היינטיקן טאג.

. און רחבעם איז געקומען קיין ירושלים, און ער האט איינגעזאמלט דאס הויז פון יהודה און בנימין, הונדערט און אכציק טויזנט געקליבענע קריגסלייט, מלחמה צו האלטן מיט ישראל, כדי אומצוקערן די מלוכה צו רחבעמען.
. איז דאס ווארט פון גאט געווען צו שמעיה דעם געטלעכן מאן, אזוי צו זאגן . זאג צו רחבעם דעם זון פון שלמהן, דעם מלך פון יהודה, און צו גאנץ ישראל אין יהודה און בנימין, אזוי צו זאגן . אזוי האט גאט געזאגט איר זאלט ניט ארויפגיין, און איר זאלט ניט מלחמה האלטן מיט אייערע ברידער; קערט אייך אום איטלעכער צו זיין הויז, ווארום פון מיר איז געשען די דאזיקע זאך.
און זיי האבן צוגעהערט די ווערטער פון גאט, און האבן זיך אומגעקערט פון צו גיין אויף ירבעמען.
. און רחבעם איז געזעסן אין ירושלים; און ער האט געבויט שטעט פאר פעסטונגען אין יהודה. . און ער האט איבערגעבויט בית־לחם, און עיטם, און תקוע, . און בית־צור, און שוכו, און און עדולם, . און גת, און מרשה, און זיף, . און אדורים, און לכיש, עזקה, . און צרעה, און אילון, און חברון, וואס אין יהודה און בנימין, אויף פעסטונגשטעט. . און ער האט פארשטארקט די פעסטונגען, און האט אריינגעזעצט אין זיי אנפירער מיט שפייכלערס עסנווארג און אייל און וויין. . און אין יעטוועדער שטאט זיינען געווען פאנצערס און שפיזן; און ער האט זיי זייער שטארק באפעסטיקט. און יהודה און בנימין זיינען געבליבן ביי אים.
. און די כהנים און די לויים וואס אין גאנץ ישראל האבן זיך געשטעלט פאר אים פון זייער גאנצן געמארק. . ווארום די לויים האבן פארלאזן זייערע אפענע ערטער און זייער אייגנטום, און זיינען אוועק קיין יהודה און קיין ירושלים, ווייל ירבעם און זיינע זין האבן זיי פארשטויסן פון צו טאן דעם דינסט צו גאט; . און ער האט זיך געשטעלט כהנים צו די במות, און צו די שדים, און צו די קעלבער וואס ער האט געמאכט. . און נאך זיי, זיינען פון אלע שבטים פון ישראל וואס האבן אפגעגעבן זייער הארץ צו זוכן יהוה דעם גאט פון ישראל, געקומען קיין ירושלים, כדי צו שלאכטן צו יהוה דעם גאט פון זייערע עלטערן. . און זיי האבן געשטארקט די מלוכה פון יהודה, און האבן באפעסטיקט רחבעם דעם זון פון שלמהן, דריי יאר; ווארום זיי זיינען געגאנגען אין דעם וועג פון דודן און שלמהן דריי יאר.
. און רחבעם האט זיך גענומען פאר א ווייב מחלת די טאכטער פון ירימות דעם זון פון דודן, פון אביהיל דער טאכטער פון אליאב דעם זון פון ישין. . און זי האט אים געבארן זין יעושן, און שמריהן, און זהמען. . און נאך איר האט ער גענומען מעכה די טאכטער פון אבשלומען, און זי האט אים געבארן אביהן, און עתין, און זיזאן, און שלומיתן. . און רחבעם האט ליב געהאט מעכה די טאכטער פון אבשלומען מער פון אלע זיינע ווייבער און זיינע קעפסווייבער; ווארום אכצן ווייבער האט ער גענומען, און זעכציק קעפסווייבער; און ער האט געבארן אכט און צוואנציק זין, און זעכציק טעכטער. . און רחבעם האט אויפגשטעלט אביה דעם זון פון מעכהן פארן הויפט, פאר דעם פירשט צווישן זיינע ברידער, ווארום זיין מיין איז געווען אים צו מאכן פאר א מלך. . און ער האט געטאן מיט שכל, און האט צעשפרייט אלע זיינע זין איבער אלע לענדער פון יהודה און בנימין, אין אלע פעסטונגשטעט, און ער האט זיי געגעבן שפייז לרוב; און ער האט פאר זיי אויסגעזוכט א סך ווייבער.
. און עס איז געווען, אז רחבעמס מלוכה האט זיך באפעסטיקט, און ער איז געווארן שטארק, האט ער פארלאזן די תורה פון גאט, און גאנץ ישראל מיט אים.
. און עס איז געווען אין פינפטן יאר פון דעם מלך רחבעם, איז שישק דער מלך פון מצרים ארויפגעגאנגען אויף ירושלים, ווייל זיי האבן געפעלשט אן גאט; . מיט טויזנט און צוויי הונדערט רייטוועגן, און מיט זעכציק טויזנט רייטער; און אן א צאל איז געווען דאס פאלק וואס איז מיט אים געקומען פון מצרים, לובים, סוכיים, און כושים. . און ער האט באצווונגען די פעסטונגשטעט פון יהודה, און איז געקומען ביז ירושלים.
. איז שמעיה דער נביא געקומען צו רחבעמען, און צו די הארן פון יהודה, וואס האבן זיך איינגעזאמלט קיין ירושלים פון וועגן שישקן, און ער האט צו זיי געזאגט אזוי האט גאט געזאגט איר האט מיך פארלאזן, דרום האב איך אויך אייך איבערגעלאזן אין דער האנט פון שישקן.
. און די הארן פון ישראל און דער מלך זיינען געווארן אונטערטעניק, און זיי האבן געזאגט גאט איז גערעכט. . און ווי גאט האט געזען אז זיי זיינען געווארן אונטערטעניק, איז דאס ווארט פון גאט געווען צו שמעיהן, אזוי צו זאגן זיי זיינען געווארן אונטערטעניק, וועל איך זיי ניט אומברענגען; און איך וועל זיי געבן א קליינע אנטרינונג, און מיין גרימצארן וועט ניט אויסגעגאסן ווערן אויף ירושלים דורך דער האנט פון שישקן. . נייערט זיי וועלן זיין קנעכט צו אים; כדי זיי זאלן וויסן צווישן מיין דינסט און דעם דינסט פון די מלוכות פון די לענדער.
. און שישק דער מלך פון מצרים איז ארויפגעקומען אויף ירושלים; און ער האט צוגענומען די אוצרות פון גאטס הויז, און די אוצרות פון מלכס הויז; אלץ האט ער צוגענומען. און ער האט צוגענומען די גילדערנע שילדן וואס שלמה האט געמאכט. . און דער מלך רחבעם האט געמאכט אנשטאט זיי קופערנע שילדן, און האט זיי איבערגעגעבן אויף דער האנט פון די הויפטלייט פון די לויפערס וואס האבן געהיט דעם איינגאנג פון מלכס הויז. . און עס איז געווען, ווען נאר דער מלך פלעגט קומען אין גאטס הויז, זיינען געקומען די לויפערס און פלעגן זיי ארויסטראגן, דערנאך פלעגן זיי זיי אומקערן אין דער קאמער פון די לויפערס.
. און אז ער איז געווארן אונטערטעניק, האט זיך אפגעקערט פון אים דער צארן פון גאט, ניט אומצוברענגען אין גאנצן; און אויך זיינען געווען אין יהודה גוטע זאכן.
. און דער מלך רחבעם האט זיך באפעסטיקט אין ירושלים, און האט געקיניגט; ווארום איין און פערציק יאר איז רחבעם אלט געווען אז ער איז געווארן מלך, און זיבעצן יאר האט ער געקיניגט אין ירושלים, אין דער שטאט וואס גאט האט אויסדערוויילט פון אלע שבטים פון ישראל, צו טאן זיין נאמען דארטן. און דער נאמען פון זיין מוטער איז געווען נעמה די עמונית. . און ער האט געטאן וואס איז שלעכט, ווארום ער האט ניט געקערט זיין הארץ צו זוכן גאט.
. און די זאכן וועגן רחבעמען, די ערשטע אזוי ווי די לעצטע, זיי זיינען שוין באשריבן אין די ווערטער פון שמעיה דעם נביא, און עדו דעם זעער, וועגן דעם יחוס. און מלחמות זיינען געווען צווישן רחבעמען און ירבעמען אלע טעג.
. און רחבעם האט זיך געלייגט מיט זיינע עלטערן, און ער איז באגראבן געווארן אין דודס־שטאט. און זיין זון אביה איז געווארן
מלך אויף זיין ארט.

. אין אכצנטן יאר פון דעם מלך ירבעם איז אביה געווארן מלך איבער יהודה. . דריי יאר האט ער געקיניגט אין ירושלים. און דער נאמען פון זיין מוטער איז געווען מיכיהו די טאכטער פון אוריאלן פון גבעה.
און א מלחמה איז געווען צווישן אביהן און צווישן ירבעמען. . און אביה האט אנגעקניפט די מלחמה מיט א חיל פון מלחמה־גיבורים, פיר הונדערט טויזנט געקליבענע מענער; און ירבעם האט אנגעריכט אויף אים די מלחמה מיט אכט הונדערט טויזנט געקליבענע מענער, העלדישע גיבורים.
. און אביה האט זיך געשטעלט אויף דעם בארג צמרים וואס אין די בערג פון אפרים, און ער האט געזאגט הערט מיך צו, ירבעם און גאנץ ישראל. . איר דארפט דאך וויסן אז יהוה דער גאט פון ישראל האט געגעבן די מלוכה איבער ישראל צו דודן אויף אייביק, צו אים און צו זיינע קינדער, אין א בונד פון זאלץ. . און ירבעם דער זון פון נבטן, דער קנעכט פון שלמה דעם זון פון דודן, איז אויפגעשטאנען און האט ווידערשפעניקט אן זיין האר. . און עס האבן זיך אויפגעקליבן ארום אים נישטיקע לייט, נידערטרעכטיקע יונגען, און זיי האבן זיך געפעסטיקט אקעגן רחבעם דעם זון פון שלמהן, און רחבעם איז געווען יונג און ווייכהארציק, און האט זיך ניט געקענט שטארקן אקעגן זיי. . און אצונד ווילט איר זיך שטארקן אקעגן דער מלוכה פון יהוה אין דער האנט פון די קינדער פון דוד; און איר זייט א גרויסער המון, און מיט אייך זיינען די גילדערנע קעלבער וואס ירבעם האט אייך געמאכט פאר געטער. . פאר וואר, איר האט פארשטויסן די כהנים פון יהוה, די קינדער פון אהרן, און די לויים, און איר האט אייך געמאכט כהנים אזוי ווי די פעלקער פון אנדערע לענדער; איטלעכער וואס קומט דערפילן זיין האנט, מיט א יונגן אקס, און מיט זיבן ווידערס, ער ווערט א כהן צו די אומגעטער. . אבער מיר – אונדזער גאט איז יהוה, און מיר האבן אים ניט פארלאזן, און כהנים וואס דינען פאר יהוה, זיינען קינדער פון אהרן, און די לויים זיינען אויף דעם דינסט; . און זיי דעמפן צו יהוה בראנדאפפער פרימארגן אין פרימארגן, און אוונט אין אוונט, און וויירויך פון שמעקעדיקע געווירצן, און די אויסלייגונג פון דעם ברויט אויף דעם ריינעם טיש, און די גילדערנע מנורה מיט אירע רערלעך אויף צו ברענען אוונט אין אוונט. ווארום מיר היטן די היטונג פון יהוה אונדזער גאט, און איר האט אים פארלאזן. . און אט איז פארויס מיט אונדז גאט, און זיינע כהנים מיט שאלטרומייטן צו שאלן אויף אייך. קינדער פון ישראל, איר זאלט ניט מלחמה האלטן מיט יהוה דעם גאט פון אונדזערע עלטערן, ווארום איר וועט ניט באגליקן.
. אבער ירבעם האט אויסגעדרייט די לויערער צו קומען אויף זיי פון הינטן, אזוי אז זיי זיינען געווען פאר יהודה, און די לויערער הינטער זיי. . און יהודה האט זיך אומגעקוקט, ערשט די מלחמה איז אויף זיי פון פארנט און פון הינטן; און זיי האבן געשריען צו יהוה, און די כהנים האבן געטרומייטערט אין טרומייטן. . און די מענער פון יהודה האבן ארויסגעלאזט א שאלונג, און עס איז געווען, ווי די מענער פון יהודה האבן ארויסגעלאזט א שאלונג, האט גאט געשלאגן ירבעמען און גאנץ ישראל פאר אביהן און יהודה. . און די קינדער פון ישראל זיינען אנטלאפן פאר יהודה, און גאט האט זיי געגעבן אין זייער האנט. . און אביה און זיין פאלק האבן זיי געשלאגן א גרויסן שלאק, און עס זיינען געפאלן דערשלאגענע פון ישראל פינף הונדערט טויזנט געקליבענע מענער. . און די קינדער פון ישראל זיינען אונטערטעניק געווארן אין יענער צייט, און די קינדער פון יהודה זיינען געווארן שטארק, ווייל זיי האבן זיך אנגעלענט אויף יהוה דעם גאט פון זייערע עלטערן.
. און אביה האט נאכגעיאגט ירבעמנע, און ער האט באצווונגען פון אים שטעט בית־אל מיט אירע טעכטערשטעט, און ישנה מיט אירע טעכטערשטעט, און עפרין מיט אירע טעכטערשטעט. . און ירבעם איז מער ניט געקומען צו די כוחות אין די טעג פון אביהן; און גאט האט אים געפלאגט, און ער איז געשטארבן.
. און אביה האט זיך באפעסטיקט. און ער האט זיך גענומען פערצן ווייבער, און האט געבארן צוויי און צוואנציק זין, און זעכצן טעכטער.
. און די איבעריקע זאכן וועגן אביהן, און זיינע פירונגען, און זיינע רייד, זיינען פארשריבן אין דעם מדרש פון עדו דעם נביא.
. און אביה האט זיך געלייגט מיט זיינע עלטערן, און מע האט אים באגראבן אין דודס־שטאט. און זיין זון אסא איז געווארן מלך אויף זיין ארט. אין זיינע טעג איז דאס לאנד געווען רויק צען יאר.

. און אסא האט געטאן וואס איז גוט און רעכטפארטיק אין די אויגן פון גאט זיין האר. . און ער האט אפגעטאן די פרעמדע מזבחות און די במות, און ער האט צעבראכן די זיילשטיינער, און האט אפגעהאקט די געצנביימער. . און ער האט אנגעזאגט יהודה צו זוכן יהוה דעם גאט פון זייערע עלטערן, און צו טאן די תורה און דאס געבאט. . און ער האט אפגעטאן פון אלע שטעט פון יהודה די במות און די זונזיילן. און דאס קיניגרייך איז געווען רויק אונטער אים. . און ער האט געבויט פעסטונגשטעט אין יהודה, ווארום דאס לאנד איז געווען רויק, און ביי אים איז ניט געווען קיין מלחמה אין יענע יארן, ווייל גאט האט אים בארוט. . און ער האט געזאגט צו יהודה לאמיר פארבויען די דאזאקע שטאט, און ארומרינגלען מיט א מויער און טורעמס, טירן און ריגלען, אזוי לאנג דאס לאנד ליגט פאר אונדז, ווייל מיר האבן געזוכט יהוה אונדזער גאט; מיר האבן אים געזוכט, און ער האט אונדז בארוט פון רונד ארום. און זיי האבן געבויט, און האבן באגליקט.
. און אסא האט געהאט א חיל וואס האט געטראגן פאנצערס און שפיזן, פון יהודה דריי הונדערט טויזנט; און פון בנימין, די וואס האבן געטראגן א שילד און געשפאנט א בויגן, צוויי הונדערט און אכציק טויזנט. די אלע זיינען געווען העלדישע גיבורים.
. איז ארויסגעגאנגען אקעגן זיי זרח דער כושי מיט א חיל פון טויזנט מאל טויזנט, און רייטוואגן דריי הונדערט, און ער איז געקומען ביז מרשה. . איז אסא ארויסגעגאנגען זיי אנטקעגן, און זיי האבן אנגעריכט א מלחמה אין טאל פון צפת ביי מרשה. . און אסא האט גערופן צו יהוה זיין גאט, און ער האט געזאגט יהוה, ניטא אחוץ דיר צו העלפן צווישן דעם מאכטיקן און דעם וואס אן כוח; העלף אונדז, יהוה אונדזער גאט, ווארום אויף דיר לענען מיר זיך אן, און אין דיין נאמען זיינען מיר געקומען אויף דעם דאזיקן גרויסן המון. דו ביסט יהוה אונדזער גאט; זאל ניט א מענטש אויסהאלטן אקעגן דיר.
. און גאט האט געשלאגן די כושים פאר אסאן און פאר יהודה, און די כושים זיינען אנטלאפן. . און אסא און דאס פאלק וואס מיט אים האבן זיי נאכגעיאגט ביז קיין גרר, און עס זיינען געפאלן פון די כושים, ביז פון זיי איז ניט געבליבן א לעבעדיקער; ווארום זיי זיינען צעבראכן געווארן פאר גאט און פאר זיין מחנה. און זיי האבן גענומען רויב זייער פיל. . און זיי האבן געשלאגן אלע שטעט רונד ארום גרר, ווארום א פחד פון גאט איז געווען אויף זיי; און זיי האבן אויסגערויבט אלע שטעט, ווארום פיל רויב איז אין זיי געווען. . און אויך די פיגעצעלטן האבן זיי געשלאגן, און זיי האבן געפאנגען שאף א סך, און קעמלען, און האבן זיך אומגעקערט קיין ירושלים.

. און עזריהו דעם זון פון עודדן, אויף אים איז געווען דער גייסט פון גאט. . און ער איז ארויסגעגאנגען אנטקעגן אסאן, און האט צו אים געזאגט הערט מיך צו, אסא, און גאנץ יהודה, און בנימין גאט איז מיט אייך, אז איר זייט מיט אים; און אז איר וועט אים זוכן, וועט ער זיך לאזן געפינען פון אייך; אבער אז איר וועט אים פארלאזן, וועט ער אייך פארלאזן. . און פיל טעג איז ישראל געווען אן דעם אמתן גאט, און אן א כהן וואס זאל לערנען, און אן א תורה. . אבער אז זיי האבן אין זייער נויט זיך אומגעקערט צו יהוה דעם גאט פון ישראל, און האבן אים געזוכט, האט ער זיך געלאזט געפינען פון זיי. . און אין יענע צייטן איז ניט געווען קיין פריד פאר דעם ארויסגייער און פאר דעם אריינגייער, ווארום גרויסע מהומות זיינען געווען אויף אלע באוווינער פון די לענדער. . און זיי זיינען צעשלאגן געווארן א פאלק אן א פאלק, און א שטאט אן א שטאט, ווארום גאט האט זיי פארטומלט מיט אלערליי צרות. . אבער איר זייט שטארק, און זאלן ניט אפגעשלאפט ווערן אייערע הענט, ווארום א שכר איז דא פאר אייער טוונג.
. און ווי אסא האט געהערט די דאזיקע ווערטער און די נבואה פון עודד דעם נביא, האט ער זיך געשטארקט, און האט אפגעשאפט די אומווערדיקייטן פון גאנצן לאנד יהודה און בנימין, און פון די שטעט וואס ער האט באצווונגען פון בארג אפרים; און ער האט באנייט דעם מזבח פון גאט וואס פאר דעם פאדערהויז פון גאט. . און ער האט איינגעזאמלט גאנץ יהודה און בנימין און די וואס האבן זיך אויפגעהאלטן ביי זיי פון אפרים און מנשה, און פון שמעון; ווארום א סך זיינען צוגעפאלן צו אים פון ישראל, ווען זיי האבן געזען אז יהוה זיין גאט איז מיט אים. . און זיי האבן זיך איינגעזאמלט אין ירושלים אין דריטן חודש, אין פופצנטן יאר פון אסאס מלוכה. . און זיי האבן געשלאכט צו גאט אין יענעם טאג, פון דעם רויב וואס זיי האבן געבראכט, זיבן הונדערט רינדער, און זיבן טויזנט שאף. . און זיי זיינען אריין אין א בונד צו זוכן יהוה דעם גאט פון זייערע עלטערן מיט זייער גאנצן הארצן און מיט זייער גאנצער זעל; . און אז איטלעכער וואס וועט ניט זוכן יהוה דעם גאט פון ישראל, זאל געטייט ווערן, סיי קליין סיי גרויס, סיי א מאן סיי א פרוי. . און זיי האבן געשווארן צו גאט אויף א הויכן קול, און מיט שאלונג, און מיט טרומייטן, און מיט שופרות. . און גאנץ יהודה האבן זיך געפרייט מיט דער שבועה; ווארום מיט זייער גאנצן הארצן האבן זיי געשווארן, און מיט זייער גאנצן רצון האבן זיי אים געזוכט; און ער האט זיך געלאזט געפינען פון זיי, און גאט האט זיי בארוט פון רונד ארום.
. און אויך מעכה די מוטער פון דעם מלך אסאן האט ער אפגעטאן פון זיין א הארנטע, ווייל זי האט געמאכט א פארזעעניש צו דער אשרה. און אסא האט אפגעהאקט איר פארזעעניש, און צעמאלן, און פארברענט ביים טייך קדרון. . אבער די במות זיינען ניט אפגעטאן געווארן פון ישראל; נאר אסאס הארץ איז געווען גאנץ אלע זיינע טעג.
. און ער האט געבראכט די געהייליקטע זאכן פון זיין פאטער, און זיינע אייגענע געהייליקטע זאכן, אין גאטס הויז, זילבער און גאלד, און כלים.
. און קיין מלחמה איז מער ניט געווען ביז דעם פינף און דרייסיקסטן יאר פון אסאס מלוכה.

. אין זעקס און דרייסיקסטן יאר פון אסאס מלוכה, איז בעשא דער מלך פון ישראל ארויפגעגאנגען אויף יהודה, און ער האט ארומגעבויט רמה, כדי ניט צו דערלאזן אן ארויסגייער און אן אריינגייער צו אסא דעם מלך פון יהודה.
. האט אסא ארויסגענומען זילבער און גאלד פון די אוצרות פון גאטס הויז און דעם מלכס הויז, און אוועקגעשיקט צו בן־הדד דעם מלך פון ארם, וואס איז געזעסן אין דרמשק, אזוי צו זאגן . א בונד איז צווישן מיר און צווישן דיר, און צווישן מיין פאטער און צווישן דיין פאטער; אט שיק איך דיר זילבער און גאלד; גיי פארשטער דיין בונד מיט בעשא דעם מלך פון ישראל, כדי ער זאל אפציען פון מיר.
. האט בן־הדד צוגעהערט צו דעם מלך אסא, און ער האט געשיקט זיינע חיל־פירער אויף די שטעט פון ישראל, און זיי האבן געשלאגן עיון, און דן, און אבל־מים, און אלע שפייכלערשטעט פון נפתלי.
. און עס איז געווען, ווי בעשא האט דערהערט, אזוי האט ער אויפגעהערט ארומבויען רמה, און האט אפגעשטעלט זיין ארבעט. . און דער מלך אסא האט גענומען גאנץ יהודה, און זיי האבן אוועקגעטראגן די שטיינער פון רמה, און אירע האלצן, מיט וואס בעשא האט געבויט. און ער האט מיט זיי ארומגעבויט גבע און מצפה.
. און אין יענער צייט איז געקומען חנני דער זעער צו אסא דעם מלך פון יהודה, און האט צו אים געזאגט ווייל דו האסט זיך אנגעלענט אויף דעם מלך פון ארם, און האסט זיך ניט אנגעלענט אויף יהוה דיין גאט, דרום איז דער חיל פון דעם מלך פון ארם אנטרונען געווארן פון דיין האנט. . זיינען ניט די כושים און די לובים געווען א גרויסער חיל מיט רייטוועגן און מיט רייטער זייער פיל? אבער אז דו האסט זיך אגנעלענט אויף גאט, האט ער זיי געגעבן אין דיין האנט. . ווארום די אויגן פון גאט וואנדערן אום איבער דער גאנצער ערד, זיך צו שטארקן פאר די וואס זייער הארץ איז אים גאנץ. דו ביסט נאריש געווען אין דעם, ווארום פון אצונד אן וועלן ביי דיר זיין מלחמות.
. האט אסא געצערנט אויף דעם זעער, און ער האט אים אריינגעזעצט אין תפיסה; ווייל ער איז געווען אין כעס אויף אים דערפאר. און אסא האט געדריקט טייל פון דעם פאלק אין יענער צייט.
. און אט די זאכן וועגן אסאן, די ערשטע אזוי ווי די לעצטע, זיי זיינען באשריבן אין בוך פון די מלכים פון יהודה און ישראל.
. און אסא איז קראנק געווארן אויף זיינע פיס אין ניין און דרייסיקסטן יאר פון זיין מלוכה; זיין קראנקשאפט איז געווען זייער שטארק; אבער אפילו אין זיין קראנקשאפט האט ער ניט געפרעגט ביי גאט נייערט ביי די היילערס.
. און אסא האט זיך געלייגט מיט זיינע עלטערן, און איז געשטארבן אין איין און פערציקסטן יאר פון זיין מלוכה. . און מע האט אים באגראבן אין זיין קבר וואס ער האט זיך געלאזט גראבן אין דודס־שטאט, און מע האט אים אריינגעלייגט אין א געלעגער וואס מע האט אנגעפילט מיט געווירצן און פארשידענע מינים, צובארייט דורך בשמים־מאכעריי, און מע האט פארברענט נאך אים א גרויסע פארברענונג ביז גאר.

. און יהושפט זיין זון איז געווארן מלך אויף זיין ארט, און האט זיך באפעסטיקט אקעגן ישראל. . און ער האט געשטעלט חיל אין אלע באפעסטיקטע שטעט פון יהודה, און געשטעלט וואכן אין לאנד יהודה, און אין די שטעט פון אפרים וואס זיין פאטער אסא האט באצווונגען. . און יהוה איז געווען מיט יהושפטן, ווארום ער איז געגאנגען אין די פריערדיקע וועגן פון זיין פאטער דודן, און ער האט ניט געזוכט די בעל־געטער. . נאר דעם גאט פון זיין פאטער האט ער געזוכט, און אין זיינע געבאט איז ער געגאנגען, און ניט אזוי ווי די מעשים פון ישראל. . און יהוה האט באפעסטיקט די מלוכה אין זיין האנט, און גאנץ יהודה האט געגעבן מתנות יהושפטן, און ער האט געהאט פיל עושר און כבוד. . און זיין הארץ איז געווען געהויבן אין די וועגן פון יהוה; דערצו נאך האט ער אפגעטאן די במות און די געצנביימער פון יהודה.
. און אין דריטן יאר פון זיין מלוכה האט ער געשיקט זיינע הארן בן־חילן, און עובדיהן, און זכריהן, און נתנאלן, און מיכיהון, צו לערנען די שטעט פון יהודה. . און מיט זיי זיינען געווען די לויים שמעיהו, און נתניהו, און זבדיהו, און עשהאל, און שמירמות, און יהונתן, און אדוניהו, און טוביהו, און טוב־אדוניה, די לויים; און מיט זיי, אלישמע און יהורם, די כהנים. . און זיי האבן געלערנט אין יהודה, און מיט זיי איז געווען דאס בוך פון גאטס תורה; און זיי זיינען ארומגעגאנגען אין אלע שטעט פון יהודה, און האבן געלערנט צווישן דעם פאלק.
. און א פחד פון גאט איז געווען אויף אלע מלוכות פון די לענדער וואס ארום יהודה, און זיי האבן ניט מלחמה געהאלטן מיט יהושפטן. . און פון די פלשתים האט מען געבראכט יהושפטן, מתנות, און זילבער א לאדונג; אויך די אראבער האבן אים געבראכט שאף זיבן טויזנט און זיבן הונדערט ווידערס, און זיבן טויזנט און זיבן הונדערט בעק. . און יהושפט איז געווארן אלץ גרעסער, ביז גאר הויך; און ער האט געבויט אין יהודה פאלאצן און שפייכלערשטעט. . און א גרויסע ווירטשאפט האט ער געהאט אין די שטעט פון יהודה; און מלחמה־לייט, העלדישע גיבורים, אין ירושלים.
. און דאס איז געווען זייער ציילונג לויט זייערע פאטערהייזער פון יהודה, הויפטלייט פון טויזנט עדנה דער הויפטמאן, און מיט אים העלדישע גיבורים דריי הונדערט טויזנט; . און לעבן אים יהוחנן דער הויפטמאן, און מיט אים צוויי הונדערט און אכציק טויזנט; . און לעבן אים עמסיה דער זון פון זכרין, וואס האט זיך פרייוויליק אנגעבאטן פאר גאט, און מיט אים צוויי הונדערט טויזנט העלדישע גיבורים. . און פון בנימין א העלדישער גיבור, אלידע און מיט אים באוואפנטע מיט בויגנס און שילדן, צוויי הונדערט טויזנט; . און לעבן אים יהוזבד, און מיט אים הונדערט און אכציק טויזנט געוואפנטע צום קריג. . דאס זיינען די וואס האבן באדינט דעם מלך, אחוץ וואס דער מלך האט געשטעלט אין די פעסטונגשטעט אין גאנץ יהודה.

. און יהושפט האט געהאט פיל עושר און כבוד; און ער האט זיך מתחתן געווען מיט אחאבן. . און נאך א פארלויף פון יארן האט ער אראפגענידערט צו אחאבן קיין שומרון, און אחאב האט געשלאכט פאר אים און פאר דעם פאלק וואס מיט אים שאף און רינדער א סך, און ער האט אים איינגערעדט ארויפצוגיין קיין רמות־גלעד. און אחאב דער מלך פון ישראל האט געזאגט צו יהושפט דעם מלך פון יהודה ווילסטו גיין מיט מיר קיין רמות־גלעד? האט ער געזאגט אזוי ווי דו אזוי איך, און אזוי ווי דיין פאלק מיין פאלק, און אין איינעם מיט דיר אויף מלחמה.
. און יהושפט האט געזאגט צו דעם מלך פון ישראל פרעג היינט, איך בעט דיך, דאס ווארט פון גאט.
. האט דער מלך פון ישראל איינגעזאמלט די נביאים, פיר הונדערט מאן, און ער האט צו זיי געזאגט זאלן מיר גיין קיין רמות־גלעד אויף מלחמה, אדער זאל איך אפשטיין? האבן זיי געזאגט גיי ארויף, און גאט וועט זי געבן אין דער האנט פון מלך.
. האט יהושפט געזאגט איז דא ניטא נאך א נביא פון גאט, אז מיר זאלן פרעגן ביי אים? . האט דער מלך פון ישראל געזאגט צו יהושפטן פאראן נאך איין מאן אויף צו פרעגן ביי גאט דורך אים, אבער איך האב אים פיינט, ווייל ער זאגט ניט אויף מיר נביאות צום גוטן, נייערט אלע זיינע טעג צום שלעכטן; דאס איז מיכיהו דער זון פון ימלאן. האט יהושפט געזאגט זאל דער מלך אזוי ניט רעדן.
. האט דער מלך פון ישראל צוגערופן א הויפדינער, און האט געזאגט ברענג אויף גיך מיכיהו דעם זון פון ימלאן.
. און דער מלך פון ישראל און יהושפט דער מלך פון יהודה זיינען געזעסן איטלעכער אויף זיין טראן אנגעקליידט אין בגדי- מלכות; און זיי זיינען געזעסן אין א שייער ביי דעם טויעראיינגאנג פון שומרון, און אלע נביאים האבן נביאות געזאגט פאר זיי. . און צדקיהו דער זון פון כנענהן האט זיך געמאכט אייזערנע הערנער, און ער האט געזאגט אזוי האט גאט געזאגט מיט די דאזיקע וועסטו שטויסן די ארמים ביז זיי צו פארלענדן. . און אלע נביאים האבן נביאות געזאגט דאס גלייכן, אזוי צו זאגן גיי אויף רמות־גלעד, און באגליק, און גאט וועט זי געבן אין דער האנט פון מלך.
. און דער שליח וואס איז געגאנגען רופן מיכיהון, האט גערעדט צו אים, אזוי צו זאגן זע, די ווערטער פון די נביאים זיינען ווי איין מויל גוטס אויפן מלך; טא זאל, איך בעט דיך, דיין ווארט זיין אזוי ווי פון איינעם פון זיי, און רעד גוטס. . האט מיכיהו געזאגט אזוי ווי עס לעבט יהוה, אז דאס וואס מיין גאט וועט זאגן, דאס וועל איך רעדן!
. און ווי ער איז געקומען צום מלך, האט דער מלך צו אים געזאגט מיכה, זאלן מיר גיין קיין רמות־גלעד אויף מלחמה, אדער זאל איך אפשטיין? . האט ער געזאגט גייט אויף און באגליקט, און זיי וועלן געגעבן ווערן אין אייער האנט. האט דער מלך צו אים געזאגט ביז וויפיל מאל זאל איך דיך באשווערן, אז דו זאלסט ניט רעדן צו מיר נאר דעם אמת אין נאמען פון גאט? . האט ער געזאגט איך האב געזען גאנץ ישראל צעשפרייט אויף די בערג, אזוי ווי שאף וואס האבן ניט קיין פאסטוך, און גאט האט געזאגט אן א האר זיינען די דאזיקע; זאלן זיי זיך אומקערן איטלעכער צו זיין הויז בשלום. . האט דער מלך פון ישראל געזאגט צו יהושפטן האב איך דיר ניט געזאגט, ער וועט ניט נביאות זאגן אויף מיר גוטס, נייערט צום שלעכטן?
. האט ער געזאגט דרום הערט דאס ווארט פון גאט איך האב געזען ווי גאט זיצט אויף זיין טראן, און דער גאנצער חיל פון הימל שטייט אויף זיין רעכטער זייט און אויף זיין לינקער. . און גאט האט געזאגט ווער וועט אנרעדן אחאב דעם מלך פון ישראל, ער זאל ארויפגיין, און פאלן אין רמות־גלעד? האט מען גערעדט דער זאגט אזוי, און דער זאגט אזוי. . איז ארויסגעגאנגען דער גייסט, און האט זיך געשטעלט פאר גאט, און האט געזאגט איך וועל אים אנרעדן. האט גאט צו אים געזאגט מיט וואס? . האט ער געזאגט איך וועל ארויסגיין און ווערן פאר א גייסט פון ליגן אין מויל פון אלע זיינע נביאים. האט ער געזאגט וועסט אנרעדן, און וועסט אויך אויספירן; גיי ארויס און טו אזוי. . און אצונד, זע, גאט האט אריינגעגעבן א גייסט פון ליגן אין דעם מויל פון די דאזיקע נביאים דיינע, אבער גאט האט אנגעזאגט אויף דיר שלעכטס.
. האט גענענט צדקיהו דער זון פון כנענהן, און האט געשלאגן מיכיהון אויפן באק, און געזאגט אויף וואסער וועג איז דער גייסט פון גאט אוועקגעגאנגען פון מיר כדי צו רעדן מיט דיר? . האט מיכיהו געזאגט אט וועסטו זען אין יענעם טאג, ווען דו וועסט אריינגיין אין א קאמער הינטער א קאמער זיך צו באהאלטן.
. האט דער מלך פון ישראל געזאגט נעמט מיכיהון, און גיט אים אפ צו אמון דעם האר פון דער שטאט, און צו יואש דעם מלכס זון, . און איר זאלט זאגן אזוי האט געזאגט דער מלך טוט אריין דעם דאזיקן אין געפענקעניש, און שפייזט אים מיט קארג ברויט און קארג וואסער, ביז איך קער זיך אום בשלום. . האט מיכיהו געזאגט אויב אומקערן וועסטו זיך אומקערן בשלום, האט גאט ניט גערעדט דורך מיר. און ער האט געזאגט הערט דאס צו, איר פעלקער אלע.
. און דער מלך פון ישראל און יהושפט דער מלך פון יהודה זיינען ארויפגעגאנגען קיין רמות־גלעד. . און דער מלך פון ישראל האט געזאגט צו יהושפטן איך וועל זיך פארשטעלן, און וועל אריינגיין אין דער מלחמה, און דו טראג דיינע קליידער.
און דער מלך פון ישראל האט זיך פארשטעלט, און זיי זיינען אריינגעגאנגען אין דער מלחמה.
. און דער מלך פון ארם האט באפוילן די הויפטלייט פון זיינע רייטוועגן, אזוי צו זאגן איר זאלט ניט מלחמה האלטן מיט קליין אדער גרויס, נאר מיטן מלך פון ישראל אליין. . און עס איז געווען, ווי די הויפטלייט פון די רייטוועגן האבן געזען יהושפטן, אזוי האבן זיי געזאגט דאס איז דער מלך פון ישראל. און זיי האבן אים ארומגערינגלט מלחמה צו האלטן. האט יהושפט א געשריי געטאן, און יהוה האט אים געהאלפן, און גאט האט זיי אפגעצויגן פון אים. . ווארום עס איז געווען, ווי די הויפטלייט פון די רייטוועגן האבן געזען אז דאס איז ניט דער מלך פון ישראל, אזוי זיינען זיי אפגעטרעטן פון הינטער אים.
. און א מאן האט אנגעצויגן זיין בויגן גלאט אין דער וועלט, און האט געטראפן דעם מלך פון ישראל צווישן דעם אונטערפאנצער און צווישן דעם ברוסטשילד. האט ער געזאגט צו דעם טרייבער פארקער דיין האנט, און זאלסט מיך ארויספירן פון דער מחנה, ווארום איך בין פארווונדט געווארן.
. און די מלחמה איז געשטיגן אין יענעם טאג; און דער מלך פון ישראל האט זיך אויפגעהאלטן שטייענדיק אין דעם רייטוואגן אנטקעגן די ארמים ביזן אוונט; און אקעגן דער צייט פון זונאונטערגאנג איז ער געשטארבן.

. און יהושפט דער מלך פון יהודה האט זיך אומגעקערט אהיים בשלום קיין ירושלים. . איז אים ארויסגעגאנגען אנטקעגן יהוא דער זון פון חננין, דער זעער, און ער האט געזאגט צום מלך יהושפט האסטו געטארט העלפן דעם רשע, און ליב האבן די שונאים פון גאט? און פון וועגן דעם איז אויף דיר א צארן פון פאר גאט. . אבער גוטע זאכן געפינען זיך אין דיר, וואס דו האסט אויסגעראמט די געצנביימער פון לאנד, און געקערט דיין הארץ צו זוכן גאט.
. און יהושפט איז געזעסן אין ירושלים. אבער ער איז ווידער ארויסגעגאנגען צווישן פאלק, פון באר־שבע ביזן בארג אפרים, און האט זיי אומגעקערט צו יהוה דעם גאט פון זייערע עלטערן. . און ער האט אויפגעשטעלט ריכטער אין לאנד, אין אלע באפעסטיקע שטעט פון יהודה, שטאט פאר שטאט. . און ער האט אנגזאגט די ריכטער זעט וואס איר טוט, ווארום ניט פאר א מענטשן משפט איר, נאר פאר גאט, און ער איז לעבן אייך ביים ארויסזאגן א משפט. . און אצונד, זאל די מורא פאר גאט זיין אויף אייך; היט אייך וואס איר טוט, ווארום ביי יהוה אונדזער גאט איז ניטא קיין אומרעכט, אדער שוינען עמיצן, אדער נעמען שוחד.
. און אויך אין ירושלים האט יהושפט אויפגעשטעלט פון די לויים און די כהנים, און פון די הויפטן פון די פאטערהייזער פון ישראל, פאר משפטים פון גאט, און פאר שטרייטזאכן. און זיי האבן זיך אומגעקערט קיין ירושלים. . און ער האט זיי באפוילן, אזוי צו זאגן אזוי זאלט איר זיך באגיין מיט מורא פאר גאט, מיט געטריישאפט, און מיט א גאנצן הארצן. . און ביי יעטוועדער שטרייט וואס וועט קומען פאר אייך פון אייערע ברידער וואס זיצן אין זייערע שטעט, צווישן בלוט און בלוט, צווישן לערנונגען און געבאט, חוקים און געזעצן, זאלט איר זיי ווארענען, זיי זאלן זיך ניט פארשולדיקן צו גאט, אז עס זאל זיין א צארן אויף אייך און אויף אייערע ברידער; אזוי זאלט איר טאן, און איר וועט זיך ניט פארשולדיקן. . און אט איז אמריהו דער כהן־גדול איבער אייך פאר אלע זאכן פון גאט, און זבדיהו דער זון פון ישמעאלן, דער פירשט פון דעם הויז פון יהודה, פאר אלע זאכן פון מלך; און אויפזעערס זיינען די לויים פאר אייך; זייט שטארק און טוט, און גאט וועט זיין מיט דעם גוטן.

. און עס איז געווען נאך דעם, זיינען געקומען די קינדער פון מואב, און די קינדער פון עמון, און מיט זיי פון די עמונים, אקעגן יהושפטן אויף מלחמה. . איז מען געקומען און מע האט אנגעזאגט יהושפטן, אזוי צו זאגן אויף דיר קומט א גרויסער המון פון יענער זייט ים, פון ארם, און זע, זיי זיינען אין חצצון־תמר, דאס איז עין־גדי. . האט יהושפט מורא געקריגן, און ער האט געקערט זיין פנים צו זוכן גאט, און ער האט אויסגערופן א תענית איבער גאנץ יהודה. . און יהודה האט זיך איינגעזאמלט צו בעטן ביי גאט; יא, פון אלע שטעט פון יהודה איז מען געקומען צו זוכן גאט. . און יהושפט האט זיך געשטעלט אין דער איינזאמלונג פון יהודה און ירושלים, אין הויז פון גאט, פאר דעם נייען הויף, . און ער האט געזאגט יהוה דו גאט פון אונדזערע עלטערן, דו ביסט דאך גאט אין הימל, און דו געוועלטיקסט איבער אלע קיניגרייכן פון די פעלקער, און אין דיין האנט איז כוח און גבורה, און אקעגן דיר איז זיך ניט צו שטעלן. . דו אונדזער גאט, האסט דאך פארטריבן די באוווינער פון דעם דאזיקן לאנד פון פאר דיין פאלק ישראל, און האסט עס אוועקגעגעבן צו דעם זאמען פון אברהם דיין ליבהאבער, אויף אייביק. . און זיי זיינען געזעסן דרינען, און האבן דיר געבויט דרינען א הייליקטום צו דיין נאמען, אזוי צו זאגן . אז עס וועט קומען אויף אונדז אן אומגליק, א שווערד, א משפט, אדער א מגפה, אדער א הונגער, וועלן מיר זיך שטעלן פאר דעם דאזיקן הויז און פאר דיר – ווארום דיין נאמען איז אין דעם דאזיקן הויז – און מיר וועלן שרייען צו דיר אין אונדזער נויט, און דו וועסט צוהערן און וועסט העלפן. . און אצונד, אט זיינען די קינדער פון עמון און מואב און דעם בארג שעיר, וואס דו האסט ניט געלאזט ישראל אריינגיין צו זיי, ווען זיי זיינען געקומען פון לאנד מצרים, נייערט זיי האבן זיך אפגעקערט פון זיי, און האבן זיי ניט פארטיליקט. . און אט פארגעלטן זיי אונדז, צו קומען אונדז פארטרייבן פון דיין ארב וואס דו האסט אונדז געמאכט ארבן. . גאט אונדזערער, ווילסטו ניט טאן א משפט אויף זיי? ווארום אין אונדז איז ניטא קיין כוח אקעגן דעם דאזיקן גרויסן המון וואס קומט אויף אונדז, און מיר ווייסן ניט וואס מיר זאלן טאן, נייערט אויף דיר זיינען אונדזערע אויגן.
. און גאנץ יהודה זיינען געשטאנען פאר גאט; אויך זייערע קליינע קינדער און זייערע ווייבער און זייערע זין.
. איז אויף יחזיאל דעם זון פון זכריהו, דעם זון פון בניה, דעם זון פון יעיאל, דעם זון פון מתניה דעם לוי, פון די קינדער פון אסף, געווען דער גייסט פון גאט, אין מיטן פון דער איינזאמלונג. . און ער האט געזאגט פארנעמט, גאנץ יהודה, און באוווינער פון ירושלים, און מלך יהושפט אזוי האט גאט צו אייך געזאגט איר זאלט ניט מורא האבן און ניט אנגסטן פאר דעם דאזיקן גרויסן המון, ווארום ניט אייער מלחמה איז דאס נאר גאטס. . מארגן נידערט אראפ אויף זיי; זעט, זיי גייען ארויף מיט דעם ארויפגאנג פון ציץ, און איר וועט זיי טרעפן אין עק טאל, פאר דעם מדבר פון ירואל. . ניט איר וועט דאס מאל דארפן מלחמה האלטן; שטעלט אייך אויס, שטייט, און זעט די ישועה פון גאט מיט אייך, יהודה און ירושלים; איר זאלט ניט מורא האבן און ניט אנגסטן, מארגן גייט אוריס אקעגן זיי, און גאט וועט זיין מיט אייך.
. האט יהושפט זיך גענייגט מיטן פנים צו דער ערד, און גאנץ יהודה און די באוווינער פון ירושלים זיינען געפאלן פאר גאט, זיך צו בוקן צו גאט. . און די לויים פון די קינדער פון די קהתים, און פון די קינדער פון די קרחים, זיינען אויפגעשטאנען צו לויבן יהוה דעם גאט פון ישראל אויף א גאר הויכן קול.
. און זיי האבן זיך געפעדערט אין דער פרי, און זיינען ארויסגעגאנגען צום מדבר פון תקוע; און ביי זייער ארויסגיין האט יהושפט זיך געשטעלט, און האט געזאגט הערט מיך צו, יהודה און באוווינער פון ירושלים גלויבט אין יהוה אייער גאט, און איר וועט אנהאלטן, גלויבט אין זיינע נביאים, און איר וועט באגליקן.
. און ער האט געהאלטן אן עצה מיטן פאלק; און ער האט געשטעלט זינגער צו גאט וואס זאלן געבן א לויב אין הייליקער שיינקייט, ביים ארויסגיין פאר די באוואפנטע, און זאגן גיט א דאנק צו גאט, ווארום אויף אייביק איז זיין חסד. . און אין דער צייט וואס זיי האבן אנגעהויבן א געזאנג און א לויב, האט גאט געשטעלט לויערער אויף די קינדער פון עמון, מואב און דעם בארג שעיר, וואס זיינען געקומען קיין יהודה; און זיי זיינען געשלאגן געווארן. . ווארום די קינדער פון עמון און מואב האבן זיך געשטעלט אקעגן די באוווינער פון בארג שעיר, צו פארוויסטן און צו פארטיליקן; און ווי זיי האבן פארלענדט די באוווינער פון בארג שעיר, האבן זיי געהאלפן אומצוברענגען איינער דעם אנדערן.
. און יהודה איז געקומען צו דעם וואכטורעם אין דער מדבר, און זיי האבן זיך אומגעקוקט אויף דעם המון ערשט זיי ליגן פגרים אויף דער ערד, און קיינער איז ניט אנטרונען געווארן. . און יהושפט און זיין פאלק זיינען געקומען צו רויבן זייער זאקרויב, און זיי האבן געפונען ביי זיי א סך אי פארמעג אי פגרים מיט טייערע זאכן, און זיי האבן צוגענומען פאר זיך, ביז זיי האבן מער ניט געקענט טראגן; און זיי האבן געהאלטן אין רויבן דריי טעג דעם זאקרויב, ווארום ער איז געווען פיל. . און אויפן פירטן טאג האבן זיי זיך איינגעזאמלט אין טאל ברכה, ווארום דארטן האבן זיי געאמכט א ברכה צו גאט; דרום רופט מען דעם נאמען פון יענעם ארט דער טאל ברכה ביז אויף היינט. . און אלע מענער פון יהודה און ירושלים און יהושפט זיי פארויס האבן זיך אומגעקערט צוריקצוגיין קיין ירושלים מיט פרייד, ווארום גאט האט זיי דערפרייט איבער זייערע פיינט. . און זיי זיינען געקומען קיין ירושלים מיט גיטארן און מיט הארפן און מיט טרומייטן צום הויז פון גאט. און א פחד פון גאט איז געווען אויף די מלוכות פון די לענדער, ווען זיי האבן געהערט אז יהוה האט מלחמה געהאלטן מיט די פיינט פון ישראל. . און יהושפטס מלוכה איז געווען רויק ווארום זיין גאט האט אים בארוט פון רונד ארום.
. און יהושפט האט געקיניגט איבער יהודה; פינף און דרייסיק יאר איז ער אלט געווען אז ער איז געווארן מלך, און פינף און צוואנציק יאר האט ער געקיניגט אין ירושלים. און דער נאמען פון זיין מוטער איז געווען עזובה די טאכטער פון שלחין.
. און ער איז געגאנגען אין דעם וועג פון זיין פאטער אסאן – און האט זיך ניט אפגעקערט דערפון – צו טאן וואס איז רעכטפארטיק אין די אויגן פון גאט. . נאר די במות זיינען ניט אפגעטאן געווארן, און דאס פאלק האט נאך אלץ ניט געקערט זייער הארץ צו דעם גאט פון זייערע עלטערן.
. און די איבעריקע זאכן וועגן יהושפטן, די ערשטע אזוי ווי די לעצטע, זיי זיינען באשריבן אין די ווערטער פון יהוא דעם זון פון חננין, וואס איז אריין אין בוך פון די מלכים פון ישראל.
. און נאך דעם האט יהושפט דער מלך פון יהודה זיך צונויפגעחברט מיט אחזיה דעם מלך פון ישראל, וואס האט געטאן שלעכטס. . און ער האט אים צוגעחברט צו זיך, צו מאכן שיפן אויף צו גיין קיין תרשיש; און זיי האבן געמאכט שיפן אין עציון־גבר. . האט אליעזר דער זון פון דודוהון פון מרשה נביאות געזאגט אויף יהושפטן, אזוי צו זאגן ווייל דו האסט זיך צונויפגעחברט מיט אחזיהון, וועט גאט צעברעכן דיינע ארבעט. און די שיפן זיינען צעבראכן געווארן, און זיי האבן ניט געקענט גיין קיין תרשיש.

. און יהושפט האט זיך געלייגט מיט זיינע עלטערן, און ער איז באגראבן געווארן אין דודס־שטאט; און זיין זון יהורם איז געווארן מלך אויף זיין ארט.
. און ער האט געהאט ברידער, יהושפטס זין עזריה, און יחיאל, און זכריהו, און עזריהו, און מיכאל, און שפטיהו; די אלע זיינען געווען זין פון יהושפט דעם מלך פון ישראל. . און זייער פאטער האט זיי געגעבן גרויסע מתנות פון זילבער און גאלד און טייערע זאכן, מיט פעסטונגשטעט אין יהודה. אבער די מלוכה האט ער געגעבן יהורמען, ווארום ער איז געווען דער בכור. . און ווי יהורם איז אויפגעשטאנען אויף זיין פאטערס מלוכה, און האט זיך באפעסטיקט, אזוי האט ער געהרגעט אלע זיינע ברידער, מיטן שווערד, און אויך פון די הארן פון ישראל.
. צוויי און דרייסיק יאר איז יהורם אלט געווען, אז ער איז געווארן מלך, און אכט יאר האט ער געקיניגט אין ירושלים. . און ער איז געגאנגען אין דעם וועג פון די מלכים פון ישראל, אזוי ווי דאס הויז פון אחאב האט געטאן; ווארום ער האט געהאט אחאבס טאכטער פאר א ווייב; און ער האט געטאן וואס איז שלעכט אין די אויגן פון גאט. . אבער גאט האט ניט געוואלט אומברענגען דאס הויז פון דוד, פון וועגן דעם בונד וואס ער האט געשלאסן מיט דודן, און אזוי ווי ער האט אים צוגעזאגט, צו געבן אים און זיינע קינדער א ליכט אלע טעג.
. אין זיינע טעג איז אדום אפגעפאלן פון אונטער דער האנט פון יהודה, און זיי האבן געמאכט איבער זיך א מלך. . און יהורם איז אריבערגעגאנגען מיט זיינע הויפטלייט, און אלע רייטוועגן מיט אים; און ער איז אויפגעשטאנען ביי נאכט, און האט געשלאגן די אדומים וואס האבן ארומגערינגלט אים און די הויפטלייט פון די רייטוועגן.
. אזוי איז אדום אפגעפאלן פון אונטער דער האנט פון יהודה ביז אויף היינטיקן טאג. דענצמאל אין דער אייגענער צייט איז אפגעפאלן לבנה פון אונטער זיין האנט; ווייל ער האט פארלאזן יהוה דעם גאט פון זייערע עלטערן. . ער האט אויך געמאכט במות אויף די בערג פון יהודה, און ער האט געמאכט אויסגעלאסן די באוווינער פון ירושלים, און האט אראפגעפירט יהודה.
. איז געקומען צו אים א געשריפטס פון אליהו דעם נביא, אזוי צו זאגן אזוי האט געזאגט יהוה דער גאט פון דיין פאטער דודן דערפאר וואס דו ביסט ניט געגאנגען אין די וועגן פון דיין פאטער יהושפטן, און אין די וועגן פון אסא דעם מלך פון יהודה, . נייערט דו ביסט געגאנגען אין דעם וועג פון די מלכים פון ישראל, און האסט געמאכט אויסגעלאסן יהודה און די באוווינער פון ירושלים, אזוי ווי דאס הויז פון אחאב האט זיי געמאכט אויסגעלאסן, און האסט אויך געהרגעט דיינע ברידער פון דיין פאטערס הויז, וואס זיינען געווען בעסער פון דיר. . זע, וועט גאט אצונד פלאגן מיט א גרויסער פלאג דיין פאלק, און דיינע קינדער, און דיינע ווייבער, און דיין גאנצן פארמעג. . און דו וועסט זיין אין גרויס קרענק פון א קראנקשאפט אין דיינע געדערים, ביז דיינע געדערים וועלן ארויסקריכן פון דער קרענק טעג נאך טעג.
. און גאט האט דערוועקט אויף יהורמען דעם גייסט פון די פלשתים, און פון די אראבער וואס לעבן די כושים. . און זיי זיינען ארויפגעגאגנען אויף יהודה, און האבן זיך אריינגעבראכן אין איר, און האבן געפאנגען דעם גאנצן פארמעג וואס האט זיך געפונען אין מלכס הויז, און אויך זיינע זין און זיינע ווייבער, און אים איז ניט איבערגעבליבן קיין זון, אחוץ יהואחז דער יינגסטער פון זיינע זין. . און נאך דעם אלעמען האט אים גאט געפלאגט אין זיינע געדערים מיט א קרענק ניט אויסצוהיילן. . און עס איז געווען נאך טעג און טעג – בעת דער סוף פון צוויי יאר איז געווען אריבער, זיינען אים די געדערים ארויסגעקראכן פון זיין קרענק, און ער איז געשטארבן אין בייזע ווייטאקן; און מע האט ניט געמאכט נאך אים א פארברענונג אזוי ווי די פארברענונג פון זיינע עלטערן.
. צוויי און דרייסיק יאר איז ער אלט געווען, אז ער איז געווארן מלך, און אכט יאר האט ער געקיניגט אין ירושלים; און ער איז אוועק אן נחת; און מע האט אים באגראבן אין דודס־שטאט, אבער ניט אין די קברים פון די מלכים.

. און די באוווינער פון ירושלים האבן געמאכט פאר א מלך אויף זיין ארט אחזיהו, זיין יינגסטן זון, ווארום אלע עלטערע האט אויסגעהרגעט די באנדע וואס איז געקומען מיט די אראבער אין לאגער. אזוי איז אחזיהו, דער זון פון יהורם דעם מלך פון יהודה, געווארן מלך. . צוויי און פערציק יאר איז אחזיהו אלט געווען, אז ער איז געווארן מלך, און איין יאר האט ער געקיניגט אין ירושלים. און דער נאמען פון זיין מוטער איז געווען עתליהו די טאכטער פון עמרין.
. ער אויך איז געגאנגען אין די וועגן פון אחאבס הויז, ווארום זיין מוטער איז געווען זיין עצה־געבערין אויף צו טאן שלעכטס. . און ער האט געטאן וואס איז שלעכט אין די אויגן פון גאט, אזוי ווי דאס הויז פון אחאב, ווארום זיי זיינען געווען זיינע יועצים נאך זיין פאטערס טויט, צו זיין אונטערגאנג. . ער איז אויך געגאנגען אין זייער עצה, און איז אוועק מיט יהורם דעם זון פון אחאבן, דעם מלך פון ישראל, אויף מלחמה אקעגן חזאל דעם מלך פון ארם אין רמות־גלעד; און די ארמים האבן פארווונדט יורמען. . און ער האט זיך אומגעקערט זיך צו היילן אין יזרעאל פון די ווונדן וואס מע האט אים פארווונדט אין רמה, ווען ער האט מלחמה געהאלטן מיט חזאל דעם מלך פון ארם. און עזריהו דער זון פון יהורמען, דער מלך פון יהודה, האט אראפגענידערט צו זען יהורם דעם זון פון אחאבן אין יזרעאל, ווען ער איז געווען קראנק.
. און די מפלה פון אחזיהון איז געווען פון גאט – אז ער זאל קומען צו יורמען; ווארום אז ער איז געקומען, איז ער ארויסגעגאנגען מיט יהורמען צו יהוא דעם זון פון נמשין, וואס גאט האט אים געזאלבט, כדי צו פארשניידן דאס הויז פון אחאב. . און עס איז געווען, ווי יהוא האט זיך אפגערעכנט מיט דעם הויז פון אחאב, האט ער געטראפן די הארן פון יהודה, און די זין פון אחזיהוס ברידער, וואס האבן געדינט ביי אחזיהון, און ער האט זיי געהרגעט. . און ער האט געזוכט אחזיהון, און מע האט אים געכאפט ווי ער איז געווען באהאלטן אין שומרון, און מע האט אים געבראכט צו יהואן, און מע האט אים געטייט. און זיי האבן אים באגראבן, ווארום זיי האבן געזאגט ער איז דער זון פון יהושפטן, וואס האט געזוכט גאט מיט זיין גאנצן הארצן. און עס איז ניט געווען פון אחזיהוס הויז ווער עס זאל האבן כוח אנצוהאלטן די מלוכה.
. און ווי עתליהו די מוטער פון אחזיהון האט געזען אז איר זון איז טויט, איז זי אויפגעשטאנען, און האט אומגעבראכט דעם גאנצן קיניגלעכן אפשטאם פון דעם הויז פון יהודה. . האט יהושבעת די טאכטער פון דעם מלך גענומען יואש דעם זון פון אחזיהון, און האט אים ארויסגעגנבעט פון צווישן דעם מלכס זין וואס האבן געזאלט געטייט ווערן, און האט אים און זיין אם אריינגעבראכט אין א שלאפקאמער. און יהושבעת די טאכטער פון דעם מלך יהורם, די ווייב פון יהוידע דעם כהן – ווארום זי איז געווען די שוועסטער פון אחזיהון – האט אים באהאלטן פון עתליהון, און זי האט אים ניט געטייט. . און ער איז געווען באהאלטן ביי זיי, אין הויז פון גאט זעקס יאר. און עתליהו האט געקיניגט איבערן לאנד.

. און אויפן זיבעטן יאר האט זיך יהוידע געשטארקט, און ער האט אריינגענומען די הויפטלייט פון די הונדערטן, עזריה דעם זון פון ירוחמען, און ישמעאל דעם זון פון יהוחננען, און עזריהו דעם זון פון עובדן, און מעשיהו דעם זון פון עדיהון, און אלישפט דעם זון פון זכרין, מיט זיך אין א בונד. . און זיי זיינען ארומגעגאנגען אין יהודה, און האבן איינגעזאמלט די לויים פון אלע שטעט פון יהודה, און די הויפטן פון די פאטערהייזער פון ישראל, און זיי זיינען געקומען קיין ירושלים. . און די גאנצע איינזאמלונג האט געשלאסן א בונד מיטן מלך אין הויז פון גאט; און ער האט צו זיי געזאגט אט, זאל דער זון פון מלך קיניגן, אזוי ווי גאט האט גערעדט וועגן די זין פון דודן. . דאס איז די זאך וואס איר זאלט טאן א דריטל פון אייך, די וואס קומען אריין שבת, פון די כהנים און פון די לויים, זאלן זיין פאר טויערלייט ביי די שוועלן; . און א דריטל פון אייך אין מלכס הויז, און א דריטל אין דעם גרונטטויער; און דאס גאנצע פאלק זאל זיין אין די הויפן פון גאטס הויז. . און קיינער זאל ניט אריינקומען אין הויז פון גאט, נאר די כהנים, און די וואס באדינען פון די לויים; זיי מעגן אריינקומען, ווארום זיי זיינען הייליק. אבער דאס גאנצע פאלק זאל אפהיטן די אפהיטונג פון גאט. . און די לויים זאלן ארומרינגלען דעם מלך רונד ארום, איטלעכער מיט זיינע וואפן אין זיין האנט; און דער וואס קומט אריין אין הויז, זאל געטייט ווערן. און זייט מיט דעם מלך ביי זיין אריינגיין און ביי זיין ארויסגיין.
. האבן די לויים אין גאנץ יהודה געטאן אזוי ווי אלץ וואס יהוידע דער כהן האט באפוילן, און זיי האבן געבראכט איטלעכער זיינע מענטשן, די וואס קומען אריין שבת, מיט די וואס גייען ארויס שבת, ווארום יהוידע דער כהן האט ניט אוועקגעלאזט די אפטיילונגען. . און יהוידע דער כהן האט געגעבן די הויפטלייט פון די הונדערטן די שפיזן און די פאנצערס און די שילדן פון דעם מלך דוד, וואס אין הויז פון גאט. . און ער האט ארויסגעשטעלט דאס גאנצע פאלק, איטלעכן מיט זיין וואפן אין זיין האנט, פון דער רעכטער זייט פון הויז ביז דער לינקער זייט פון הויז, ביים מזבח און ביים הויז, לעבן מלך רונד ארום. . און זיי האבן ארויסגעפירט דעם מלכס זון, און האבן אנגעטאן אויף אים די קרוין און די [קיניגלעכע] צייכנס, און האבן אים געמאכט פאר א מלך. און יהוידע און זיינע זין האבן אים געזאלבט, און זיי האבן געזאגט לעבן זאל דער מלך.
. און עתליהו האט געהערט דעם קול פון דעם פאלק וואס לויפט און לויבט דעם מלך, און זי איז געקומען צום פאלק אין גאטס הויז. . און זי האט געזען, ערשט דער מלך שטייט אויף זיין בימה אין איינגאנג, און די הארן און די טרומייטערערס לעבן מלך, און דאס גאנצע פאלק פון לאנד פרייט זיך און בלאזט אין טרומייטן, און די זינגערס מיט כלי־זמר וואס פירן פאן דעם לויבגעזאנג; האט עתליהו צעריסן אירע קליידער, און האט געזאגט א בונט! א בונט!
. האט יהוידע ארויסגעפירט די הויפטלייט פון די הונדערטן, די אויפזעער פון חיל, און ער האט צו זיי געזאגט פירט זי ארויס אינעווייניק פון די רייען, און דער וואס גייט איר נאך, זאל געטייט ווערן מיטן שווערד. ווארום דער כהן האט געזאגט איר זאלט זי ניט טייטן אין הויז פון גאט.
. האבן זיי געמאכט פאר אים ארט, און זי איז אריינגעגאנגען דורך דעם איינגאנג פון פערדטויער אין מלכס הויז; און זיי האבן זי דארטן געטייט.
. און יהוידע האט געשלאסן א בונד צווישן אים און צווישן דעם גאנצן פאלק און צווישן מלך, צו זיין צום פאלק פון יהוה. . און דאס גאנצע פאלק איז אריינגעגאנגען אין הויז פון בעל, און האבן עס איינגעווארפן, פון זיינע מזבחות און זיינע בילדער האבן זיי צעבראכן, און מתן דעם כהן פון בעל האבן זיי געהרגעט פאר די מזבחות.
. און יהוידע האט געגעבן די אויפזעונג פון גאטס הויז אין דער האנט פון די כהנים פון שבט לוי, וואס דוד האט איינגעטיילט איבער דעם הויז פון גאט, אויפצוברענגען די בראנדאפפער פון גאט, אזוי ווי עס שטייט געשריבן אין תורת־משה, מיט שמחה, און מיט געזאנג לויט דעם איינשטעל פון דודן. . און ער האט געשטעלט די טויערלייט ביי די טויערן פון גאטס הויז, אז דער וואס איז אומריין פון וואסער עס איז זאך, זאל ניט אריינקומען. . און ער האט גענומען די הויפטלייט פון די הונדערטן, און די גרויסע לייט, און די געוועלטיקער איבער דעם פאלק, און דאס גאנצע פאלק פון לאנד, און האט אראפגעבראכט דעם מלך פון גאטס הויז, און זיי זיינען אריינגעגאנגען דורך דעם אויבערשטן טויער אין מלכס הויז, און האבן ארויפגעזעצט דעם מלך אויף דעם טראן פון מלוכה.
. און דאס גאנצע פאלק האט זיך געפרייט, און די שטאט איז געווען רויק. און עתליהון האבן זיי געטייט מיטן שווערד.

. זיבן יאר איז יואש אלט געווען, אז ער איז געווארן מלך, און פערציק יאר האט ער געקיניגט אין ירושלים. און דער נאמען פון זיין מוטער איז געווען צביה פון באר־שבע.
. און יואש האט געטאן וואס איז רעכטפארטיק אין די אויגן פון גאט אלע טעג פון יהוידע דעם כהן. . און יהוידע האט פאר אים גענומען צוויי ווייבער; און ער האט געבארן זין און טעכטער.
. און עס איז געווען נאך דעם, האט יואש געהאט אין הארצן צו באנייען דאס הויז פון גאט. . און ער האט איינגעזאמלט די כהנים און די לויים, און ער האט צו זיי געזאגט גייט ארויס צו די שטעט פון יהודה, און קלייבט אויף פון גאנץ ישראל געלט אויף צו פארריכטן דאס הויז פון אייער גאט פון יאר צו יאר; און איר זאלט אייך איילן וועגן דער זאך. אבער די לויים האבן זיך ניט געאיילט. . האט דער מלך גערופן יהוידע דעם הויפט, און האט צו אים געזאגט פאר וואס האסטו ניט פארלאנגט פון די לויים, צו ברענגען די אפגאב [ארויפגעלייגט] פון משה דעם קנעכט פון גאט, און פון דער איינזאמלונג פון ישראל, פאר דעם געצעלט פון געזעץ? . ווארום עתליהו די מרשעת, אירע זין האבן צעבראכן דאס הויז פון גאט, און אויך אלע געהייליקטע זאכן פון גאטס הויז האבן זיי פארטאן פאר די בעל־געטער.
. און דער מלך האט געהייסן, און מע האט געמאכט א קאסטן, און אים אוועקגעשטעלט ביים טויער פון גאטס הויז פון אויסנווייניק. . און מע האט ארויסגעלאזט אן אויסרוף אין יהודה און אין ירושלים, צו ברענגען די אפגאב [ארויפגעלייגט] פון משה דעם קנעכט פון גאט אויף ישראל אין מדבר. . און אלע הארן און דאס גאנצע פאלק האבן זיך געפרייט, און זיי האבן געבראכט און אריינגעווארפן אין קאסטן ביז פול. . און עס איז געווען, בעת מע פלעגט ברענגען דעם קאסטן צו די אויפזעער פון מלך דורך דער האנט פון די לויים, און ווי זיי האבן געזען אז עס איז דא פיל געלט, אזוי פלעגט קומען דער שרייבער פון מלך, און דער אויפזעער פון דעם כהן־גדול, און זיי פלעגן אויסליידיקן דעם קאסטן, און אים אוועקטראגן און אים אומקערן אויף זיין ארט. אזוי האבן זיי געטאן טאג אין טאג, און זיי האבן אנגעזאמלט געלט לרוב. . און דער מלך און יהוידע האבן עס געגעבן צו די ווערקמיינסטער איבער דער ארבעט פון גאטס הויז; און זיי האבן געדונגען שטיינהעקער און האלצמיינסטער, צו באנייען דאס הויז פון גאט, און אויף אייזנ־ און קופערשמידן, צו פארריכטן דאס הויז פון גאט. . און די בעל־מלאכהס האבן געארבעט, און די ארבעט איז פארריכט געווארן דורך זייער האנט, און זיי האבן צוריקגעשטעלט דאס הויז פון גאט אויף זיין שטאנד, און אים באפעסטיקט. . און אז זיי האבן געענדיקט, האבן זיי געבראכט פאר דעם מלך און יהוידען דעם רעשט געלט, און מע האט דערפון געמאכט כלים פאר גאטס הויז, כלים צום דינען און אויפברענגען, און שאלן, און גילדערנע און זילבערנע כלים. און מע פלעגט אויפברענגען בראנדאפפער אין הויז פון גאט תמיד אלע טעג פון יהוידען.
. און יהוידע איז געווארן אלט און זאט מיט טעג, און ער איז געשטארבן; הונדערט און דרייסיק יאר איז ער אלט געווען, אז ער איז געשטארבן. . און מע האט אים באגראבן אין דודס־שטאט לעבן די מלכים, ווייל ער האט געטאן גוטס צווישן ישראל, און פאר גאט און זיין הויז.
. און נאך דעם טויט פון יהוידען זיינען געקומען די הארן פון יהודה, און זיי האבן זיך געבוקט צום מלך. דענצמאל האט דער מלך זיך צוגעהערט צו זיי. . און זיי האבן פארלאזן דאס הויז פון יהוה דעם גאט פון זייערע עלטערן, און זיי האבן געדינט די געצנבוימער, און די געצנבילדער, און עס איז געווען א צארן אויף יהודה און ירושלים פאר דער דאזיקער פארשולדיקונג זייערער. . און ער האט געשיקט צו זיי נביאים, זיי אומצוקערן צו גאט, און זיי האבן זיי געווארנט, אבער זיי האבן ניט צוגעטאן דאס אויער.
. און דער גייסט פון גאט האט אנגעקליידט זכריה דעם זון פון יהוידע דעם כהן, און ער האט זיך געשטעלט איבער דעם פאלק, און האט צו זיי געזאגט אזוי האט גאט געזאגט פאר וואס טרעט איר איבער די געבאט פון יהוה, אז איר זאלט ניט באגליקן? ווארום איר האט פארלאזן יהוה, און ער האט אייך פארלאזן. . האבן זיי געמאכט אויף אים א בונט, און האבן אים פארשטיינט מיט שטיינער אויף דעם באפעל פון מלך, אין הויף פון גאטס הויז.
. און דער מלך יואש האט ניט געדאכט אן דעם חסד וואס זיין פאטער יהוידע האט מיט אים געטאן, און ער האט געהרגעט זיין זון. און אז ער איז געשטארבן, האט ער געזאגט גאט וועט זען און וועט אויפמאנען.
. און עס איז געווען, ביים ארומדריי פון יאר, איז ארויפגעגאנגען אויף אים דער חיל פון ארם, און זיי זיינען געקומען קיין יהודה און ירושלים, און האבן אומגעבראכט אלע הארן פון פאלק פון צווישן דעם פאלק, און זייער גאנצן רויב האבן זיי אוועקגעשיקט צום מלך פון דרמשק. . הגם דער חיל פון ארם איז געקומען מיט ווינציק מענטשן, אבער גאט האט איבערגעגעבן אין זייער האנט זייער א גרויסן חיל, ווייל זיי האבן פארלאזן גאט דעם האר פון זייערע עלטערן. און זיי האבן געטאן א משפט אויף יואשן. . און אז זיי זיינען אוועק פון אים – ווארום זיי האבן אים געלאזן אין גרויס קראנקשאפט – האבן זיינע קנעכט געמאכט א בונט אויף אים – פאר דעם בלוט פון די זין פון יהוידע דעם כהן – און זיי האבן אים געהרגעט אויף זיין בעט, און ער איז געשטארבן. און מע האט אים באגראבן אין דודס־שטאט, אבער מע האט אים ניט באגראבן אין די קברים פון די מלכים, . און דאס זיינען די וואס האבן געמאכט דעם בונט אויף אים זבר דער זון פון שמעת דער עמונית, און יהוזבד דער זון פון שמרית דער מואבית.
. און זיינע זין, און די פיל נבואות איבער אים, און די באפעסטיקונג פון גאטס הויז, זיי זיינען באשריבן אין דעם מדרש פון דעם בוך פון די מלכים. און זיין זון אמציהו איז געווארן מלך אויף זיין ארט.

. פינף און צוואנציק יאר איז אמציהו געווארן מלך, און ניין און צוואנציק יאר האט ער געקיניגט אין ירושלים. און דער נאמען פון זיין מוטער איז געווען יהועדן פון ירושלים. . און ער האט געטאן וואס איז רעכטפארטיק אין די אויגן פון גאט, אבער ניט מיט א גאנצן הארצן.
. און עס איז געווען, ווי די מלוכה איז געווען באפעסטיקט ביי אים, אזוי האט ער געהרגעט זיינע קנעכט וואס האבן דערשלאגן זיין פאטער דעם מלך. . אבער זייערע קינדער האט ער ניט געטייט, נייערט אזוי ווי עס שטייט געשריבן אין דער תורה, אין דעם בוך פון משהן, וואס גאט האט באפוילן, אזוי צו זאגן פאטערס זאלן ניט געטייט ווערן פאר קינדער און קינדער זאלן ניט געטייט ווערן פאר פאטערס; נייערט יעטוועדער פאר זיין זינד זאל געטייט ווערן.
. און אמציהו האט איינגעזאמלט יהודה, און האט זיי אויסגעשטעלט לויט די פאטערהאייזער, לויט די הויפטלייט פון די טויזנטן און לויט די הויפטלייט פון די הונדערטן, גאנץ יהודה און בנימין; און ער האט זיי געציילט פון צוואנציק יאר אלט און העכער, און האט זיי געפונען דריי הונדערט טויזנט געקליבענע מענער, וואס קענען ארויסגיין אין חיל, וואס האלטן א שפיז און א פאנצער. . און ער האט אנגעדונגען פון ישראל הונדערט טויזנט העלדישע גיבורים פאר הונדערט צענטנער זילבער.
. און א געטלעכער מאן איז געקומען צו אים, אזוי צו זאגן מלך, זאל דער חיל פון ישראל ניט גיין מיט דיר, ווייל גאט איז ניט מיט ישראל, מיט אלע קינדער פון אפרים. . ווארום אז דו וועסט גיין, מעגסטו פירן ווי שטארק די מלחמה, וועט דיך גאט מאכן פאלן פאר דעם פיינט, ווייל ביי גאט איז די מאכט צו העלפן און צו מאכן פאלן. . האט אמציהו געזאגט צו דעם געטלעכן מאן אבער וואס טוט מען וועגן די הונדערט צענטנער וואס איך האב געגעבן דער מחנה פון ישראל? האט דער געטלעכער מאן געזאגט גאט קען דיר געבן מער ווי דאס. . האט זיי אמציהו אפגעזונדערט, די מחנה וואס איז צו אים געקומען פון אפרים, אויף צו גיין אהיים; און זייער צארן האט זייער געגרימט אויף יהודה, און זיי האבן זיך אומגעקערט אהיים אין גרימצארן.
. און אמציהו האט זיך געשטארקט, און ער האט אנגעפירט זיין פאלק, און ער איז געגאנגען צום טאל פון זאלץ, און האט געשלאגן פון די קינדער פון שעיר צען טויזנט. . און צען טויזנט האבן די קינדער פון יהודה געפאנגען לעבעדיקערהייט, און זיי האבן זיי געבראכט אויפן שפיץ פעלדז, און זיי אראפגעווארפן פון שפיץ פעלדז, ביז זיי זיינען אלע צעהאקט געווארן.
. אבער די לייט פון דער מחנה וואס אמציהו האט אומגעקערט פון צו גיין מיט אים אין דער מלחמה, האבן זיך צעשפרייט איבער די שטעט פון יהודה, פון שומרון און ביז בית־חורון, און זיי האבן פון זיי געשלאגן דריי טויזנט, און האבן גערויבט פיל רויב.
. און עס איז געווען, נאכדעם ווי אמציהו איז געקומען פון שלאגן די אדומים, האט ער געבראכט די געטער פון די קינדער פון שעיר, און האט זיי זיך אויפגעשטעלט פאר געטער, און ער פלעגט זיך בוקן פאר זיי, און רייכערן צי זיי. . האט דער צארן פון גאט געגרימט אויף אמציהון, און ער האט געשיקט צו אים א נביא, און ער האט צו אים געזאגט נאך וואס זוכסטו די געטער פון דעם דאזיקן פאלק, וואס האבן ניט מציל געווען זייער פאלק פון דיין האנט? . און עס איז געווען, אז ער האט גערעדט צו אים, האט [דער מלך] צו אים געזאגט האבן מיר דיך פאר דעם יועץ פון מלך געמאכט? הער דיר אויף; נאך וואס זאל מען דיך שלאגן? האט דער נביא אויפגעהערט, און ער האט געזאגט איך ווייס אז גאט האט באראטן דיך אומצוברענגען, ווייל דו האסט דאס געטאן, און האסט ניט צוגעהערט צו מיין עצה.
. און אמציהו דער מלך פון יהודה האט זיך באקלערט, און האט געשיקט צו יואש דעם זון פון יהואחז דעם זון פון יהודהן, דעם מלך פון ישראל, אזוי צו זאגן קום לאמיר זיך אנקוקן אין פנים.
. האט יואש דעם מלך פון ישראל געשיקט צו אמציהו דעם מלך פון יהודה, אזוי צו זאגן דעם דארן וואס אין לבנון האט געשיקט צו דעם צעדערבוים וואס אין לבנון, אזוי צו זאגן גיב דיין טאכטער צו מיין זון פאר א ווייב. איז פארבייגעגאנגען א ווילדע חיה וואס אין לבנון, און האט צעטראטן דעם דארן. . דו קלערסט, אט האסט געשלאגן אדום, און דיין הארץ האט דיך דערהויבן זיך צו בארימען. זיץ אצונד אין דער היים. נאך וואס זאלסטו זיך רייצן מיט אומגליק, און פאלן דו און יהודה מיט דיר.
. אבער אמציהו האט ניט צוגעהערט; ווארום דאס איז געווען פון גאט, כדי זיי צו געבן אין דער האנט [פון זייער פיינט], ווייל זיי האבן געזוכט די געטער פון אדום. . און יואש דער מלך פון ישראל איז ארויפגעגאנגען, און ער און אמציהו דער מלך פון יהודה האבן זיך אנגעקוקט אין פנים אין בית־שמש וואס געהערט צו יהודה. . און יהודה איז געשלאגן געווארן פאר ישראל, און זיי זיינען אנטלאפן איטלעכער צו זיינע געצעלטן.
. און אמציהו דעם מלך פון יהודה, דעם זון פון יואש דעם זון פון יהואחזן, האט יואש דעם מלך פון ישראל געכאפט אין בית־שמש, און האט אים געבראכט קיין ירושלים; און ער האט דורכגעבראכן די מויער פון ירושלים פון דעם טויער פון אפרים ביז דעם ווינקלטויער, פיר הונדערט איילן. . און [ער האט צוגענומען] דאס גאנצע גאלד און זילבער, און אלע כלים, וואס האבן זיך געפונען אין הויז פון גאט אונטער עובד־אדומען, און די אוצרות פון דעם מלכס הויז, און משכון־קינדער, און האט זיך אומגעקערט קיין שומרון.
. און אמציהו דער זון פון יואשן, דער מלך פון יהודה, האט געלעבט נאך דעם טויט פון יואש דעם זון פון יהואחזן, דעם מלך פון ישראל, פופצן יאר.
. און די איבעריקע זאכן וועגן אמציהו, די ערשטע אזוי ווי די לעצטע, זיי זיינען שוין באשריבן אין בוך פון די מלכים פון יהודה און ישראל. . און פון דער צייט אן וואס אמציהו האט זיך אפגעקערט פון הינטער גאט, האט מען געבונטעוועט א בונט אויף אים אין ירושלים; און ער איז אנטלאפן קיין לכיש, אבער מע האט נאכגעשיקט נאך אים קיין לכיש, און מע האט אים דארטן געטייט. . און מע האט אים געבראכט אויף פערד, און מע האט אים באגראבן לעבן זיינע עלטערן אין דער שטאט יהודה.

. און דאס גאנצע פאלק פון יהודה האט גענומען עוזיהון, וואס איז געווען זעכצן יאר אלט, און זיי האבן אים געמאכט פאר א מלך אויף דעם ארט פון זיין פאטער אמציהון.
. ער האט ארומגעבויט אילות און האט זי אומגעקערט צו יהודה, נאך דעם ווי דער מלך האט געלייגט מיט זיינע עלטערן.
. זעכצן יאר איז עוזיהו אלט געווען, אז ער איז געווארן מלך, און צוויי און פופציק יאר האט ער געקיניגט אין ירושלים. און דער נאמען פון זיין מוטער איז געווען יכליה פון ירושלים.
. און ער האט געטאן וואס איז רעכטפארטיק און די אויגן פון גאט, אזוי ווי אלץ וואס זיין פאטער אמציהו האט געטאן. . און ער האט זיך אפגעלייגט אויף זוכן גאט אין די טעג פון זכריהון, וואס איז געווען פארשטאנדיק אין דער זעונג פון גאט; און אין די טעג וואס ער האט געזוכט יהוה האט מיט אים גאט באגליקט.
. און ער איז ארויסגעגאנגען און האט מלחמה געהאלטן מיט די פלישתים, און האט איינגעבראכן די מויער פון גת, און די מויער פון יבנה, און די מויער פון אשדוד, און געבויט שטעט ארום אשדוד, און צווישן די פלישתים. . און גאט האט אים געהאלפן אקעגן די פלישתים, און אקעגן די אראבער, וואס זיינען געזעסן אין גור־בעל, און די מעונים. . און די עמונים האבן געגעבן מתנות צו עוזיהו; און זיין שם איז געגאנגען ביז מע קומט קיין מצרים, ווארום ער איז געווען שטארק ביז גאר. . און עוזיהו האט געבויט טורעמס אין ירושלים ביים ווינקלטויער, און ביים טויער פון טאל, און ביים עק, און ער האט זיי בעפעסטיקט. . און ער האט געבויט טורעמס אין דער מדבר, און האט אויסגעהאקט פיל ברונעמער, ווארום ער האט געהאט פיל פי אי אין דער נידערונג, אי אין דעם פלאכלאנד; [און ער האט געהאט] אקערלייט און גערטענירער אויף די בערג, און אין כרמל, ווארום ער איז געווען א ליבהאבער פון ערד.
. און עוזיהו האט געהאט א חיל פון קריגסלייט וואס זיינען ארויסגעגאנגען אויף מלחמה אין מחנות, לויט דעם מספר פון זייער ציילונג דורך דער האנט פון יעיאל דעם שרייבער, און מעשיהו דעם אויפזעער, אונטער דער האנט פון חנניהון, איינעם פון די הארן פון מלך. . די גאנצע צאל פון די הויפטן פון פאטערהייזער, די העלדישע גיבורים, איז געווען צוויי טויזנט און זעקס הונדערט. . און אונטער זייער האנט איז געווען א קריגס־חיל פון דריי הונדערט טויזנט און זיבן טויזנט פון פינף הונדערט וואס האבן געהאלטן מלחמה מיט שטארקן כוח, צו העלפן דעם מלך אקעגן דעם פיינט. . און עוזיהו האט צוגעגרייט פאר זיי, פאר דעם גאנצן חיל, שילדן, און שפיזן, און קיווערס, און פאנצערס, און בויגנס, און שליידערשטיינער. . און ער האט געמאכט אין ירושלים קונציקע געשטעלן, אויסגעטראכט פון א מיינסטער, צו זיין אויף די טורעמס און אויף די שפיצן, אויף צו שיסן מיט פיילן און מיט גרויסע שטיינער; און זיין שם איז ארויסגעגאנגען ביז אין מרחקים, ווארום ער איז ווונדערלעך געהאלפן געווארן, ביז ער איז געווארן שטארק.
. אבער ווי ער איז שטארק געווארן, האט זיין הארץ זיך דערהויבן ביז צום פארדארבן ווערן, און ער האט געפעלשט אן יהוה זיין גאט, און ער איז אריינגעגאנגען אין היכל פון גאט צו רייכערן אויף דעם מזבח פאר וויירויך. . איז אריינגעגאנגען נאך אים עזריהו דער כהן, און מיט אים אכציק כהנים פון גאט, העלדישע יונגען, . און זיי האבן זיך געשטעלט פאר דעם מלך עוזיהו, און זיי האבן צו אים געזאגט ניט פאר דיר, עוזיהו, איז רייכערן צו גאט, נאר פאר די כהנים, די קינדער פון אהרן, וואס זיינען געהייליקט אויף צו רייכערן. גיי ארויס פון הייליקטום, ווארום דו האסט געפעלשט, און דאס וועט דיר ניט זיין צום כבוד ביי גאט דעם האר. . האט עוזיהו געצערנט; און אין זיין האנט איז געווען א רייכערפאן אויף צו רייכערן; און ווי ער האט געצערנט אויף די כהנים, אזוי האט א צרעת אויסגעבראכן אויף זיין שטערן, פאר די כהנים אין גאטס הויז, לעבן דעם מזבח פאר וויירויך. . און עזריהו דער כהן־גדול און אלע כהנים האבן זיך אומגעקוקט, ערשט ער איז מצורע אויף זיין שטערן; האבן זיי אים אויף גיך אוועקגענומען פון דארטן, און אויך ער האט זיך געיילט ארויסצוגיין, ווייל גאט האט אים געפלאגט.
. און דער מלך עוזיהו איז געווען מצורע ביז דעם טאג פון זיין טויט; און ער איז געזעסן אין אן אפגעזונדערטן הויז, א מצורע; ווארום ער איז אפגעשניטן געווארן פון גאטס הויז. און זיין זון יותם איז געווען איבער דעם מלכס הויז; ער האט געמישפט דאס פאלק פון לאנד.
. און די איבעריקע זאכן וועגן עוזיהון, די ערשטע אזוי ווי די לעצטע, האט באשריבן ישעיהו הנביא דער זון פון אמוצן.
. און עוזיהו האט זיך געלייגט מיט זיינע עלטערן, און מע האט אים באגראבן ביי זיינע עלטערן אין דעם קבר־פעלד פון די מלכים, ווארום זיי האבן געזאגט ער איז א מצורע. און זיין זון יותם איז געווארן מלך אויף זיין ארט.

. פינף און צוואנציק יאר איז יותם אלט געווען, אז ער איז געווארן מלך, און זעכצן יאר האט ער געקיניגט אין ירושלים. און דער נאמען פון זיין מוטער איז געווען ירושה די טאכטער פון צדוקן.
. און ער האט געטאן וואס איז רעכטפארטיק אין די אויגן פון גאט, אזוי ווי אלץ וואס זיין פאטער עוזיהו האט געטאן; נאר ער איז ניט אריינגעגאנגען אין היכל פון גאט. אבער דאס פאלק איז נאך אלץ געווען פארדארבן.
. ער האט געבויט דעם אויבערשטן טויער פון גאטס הויז, און אין דער מויער פון עופל האט ער פיל געבויט. . און ער האט געבויט שטעט אין די בערג פון יהודה, און אין די וועלדער האט ער געבויט פאלאצן און טורעמס. . און ער האט מלחמה געהאלטן מיט דעם מלך פון די קינדער פון עמון, און האט זיי איבערגעשטארקט, און די קינדער פון עמון האבן אים געגעבן אין יענעם יאר הונדערט צענטנער זילבער, און טויזנט כור ווייץ, און גערשטן צען טויזנט. דאס אייגענע האבן אים די קינדער פון עמון געבראכט אויך אויפן צווייטן יאר און אויפן דריטן. . און יותם איז געווארן שטארק, ווארום ער האט אויפגעפאסט זיינע וועגן פאר יהוה זיין גאט.
. און די איבעריקע זאכן וועגן יותמען, און אלע זיינע מלחמות, און זיינע פירונגען, זיי זיינען באשריבן אין בוך פון די מלכים פון ישראל און יהודה.
. פינף און צוואנציק יאר איז ער אלט געווען, אז ער איז געווארן מלך, און זעכצן יאר האט ער געקיניגט אין ירושלים.
. און יותם האט זיך געלייגט מיט זיינע עלטערן, און מע האט אים באגראבן אין דודס־שטאט. און זיין זון אחז איז געווארן מלך אויף זיין ארט.

. צוואנציק יאר איז אחז אלט געווען, אז ער איז געווארן מלך, און זעכצן יאר האט ער געקיניגט אין ירושלים.
און ער האט ניט געטאן וואס איז רעכטפארטיק אין די אויגן פון גאט, אזוי ווי זיין פאטער דוד. . נאר איז געגאנגען אין דעם וועג פון די מלכים פון ישראל. און ער האט אויך געמאכט געגאסענע בילדער צו די בעל־געטער; . און ער האט גערייכערט אין דעם טאל פון בן־הנום, און האט פארברענט זיינע זין אין פייער, אזוי ווי די אומווערדיקייטן פון די פעלקער וואס גאט האט פארטריבן פון פאר די קינדער פון ישראל. . און ער האט געשלאכט און גערייכערט אויף די במות, און אויף די בערגלעך, און אונטער יעטוועדער צווייגהאפטיקן בוים. . און יהוה זיין גאט האט אים געגעבן אין דער האנט פון דעם מלך פון ארם; און זיי האבן אים געשלאגן, און האבן געפאנגען פון אים א גרויס געפאנגענשאפט, און געבראכט קיין דרמשק. און אויך אין דער האנט פון דעם מלך פון ישראל איז ער געגעבן געווארן, און ער האט אים געשלאגן א גרויסן שלאק. . און פקח דער זון פון רמליהון האט אויסגעהרגעט אין יהודה הונדערט און צוואנציק טויזנט אין איין טאג, אלע העלדישע יונגען; פאר וואס זיי האבן פארלאזן יהוה דעם גאט פון זייערע עלטערן. . און זכרי דעם גיבור פון אפרים האט געהרגעט מעשיהו דעם זון פון מלך, און עזריקם דעם פירשט פון הויז, און אלקנה דעם שני־למלך. . און די קינדער פון ישראל האבן געפאנגען פון זייערע ברידער צוויי הונדערט טויזנט ווייבער, זין, און טעכטער, און אויך פיל זאקרויב האבן זיי גערויבט פון זיי, און געבראכט דעם זאקרויב קיין שומרון.
. און דארטן איז געווען א נביא פון גאט וואס זיין נאמען איס געווען עודד; איז ער ארויסגעגאנגען אנטקעגן דעם חיל וואס איז געקומען קיין שומרון. און ער האט צו זיי געזאגט זעט, פון וועגן דעם גרימצארן פון יהוה דעם גאט פון אייערע עלטערן אויף יהודה האט ער זיי געגעבן אין אייער האנט, אבער איר האט זיי געהרגעט מיט א צארן וואס גרייכט צום הימעל. . און אצונד ווילט איר די קינדער פון יהודה און ירושלים באצווינגען פאר קנעכט און פאר דינסטן צו אייך. זיינען דען ניטא אפילו ביי אייך אליין פארשולדיקונגען אקעגן גאט אייער האר? . דרום הערט מיך צו אצונד, און קערט אום די געפאנגענשאפט וואס איר האט געפאנגען פון אייערע ברידער, ווארום דער גרימצארן פון גאט איז אויף אייך.
. האבן עטלעכע פון די הויפטלייט פון די קינדער פון אפרים, עזריהו דער זון פון יהוחננען, ברכיהו דער זון פון משלמותן, און יחזקיהו דער זון פון שלומען, און אמשא דער זון פון חדלין, זיך אויפגעשטעלט אקעגן די וואס זיינען געקומען פון דער מלחמה. . און זיי האבן צו זיי געזאגט איר זאלט ניט ברענגען אהער די געפאנגענע, ווארום א פארשולדיקונג אקעגן גאט ווילט איר ברענגען אויף אונדז, נאך צוצולייגן צו אונדזערע זינד און צו אונדזערע פארשולדיקונג; ווארום גרויס איז אונדזער פארשולדיקונג און א גרימצארן איז אויף ישראל.
. האבן די באוואפענטע אוועקגעלאזט די געפאנגענע און דעם רויב, פאר די פירשטן און דער גאנצער איינזאמלונג. . און די מענער וואס זיינען אנגערופן געווארן מיט די נעמען, זיינען אויפגעשטאנען, און האבן גענומען די געפאנגענע, און אלע זייערע נאקעטע האבן זיי באקליידט פון דעם זאקרויב; און אז זיי האבן זיי באקליידט און זיי באשוכט, און זיי געגעבן עסן און טרינקען, און זיי באזאלבט, האבן זיי אלע זייערע שוואכע אוועקגעפירט אויף אייזלען, און זיי געבראכט קיין יריחו דער שטאט פון טייטלבוימער, צו זייערע ברידער, און האבן זיך אומגעקערט קיין שומרון.
. אין יענער צייט האט דער מלך אחז געשיקט צו די מלכים פון אשור, זיי זאלן אים העלפן. . ווארום די אדומים זיינען ווידער געקומען, און האבן געשלאגן יהודה און געפאנגען געפאנגענע. . און די פלשתים האבן זיך צעשפרייט אין די שטעט פון דער נידערונג, און פון דרום יהודה, און זיי האבן באצווונגען בית־שמש, און אילון, און גדרות, און שוכו מיט אירע טעכטערשטעט, און תמנה מיט אירע טעכטערשטעט, און גמזו מיט אירע טעכטערשטעט; און זיי האבן זיך דארטן באזעצט. . ווארום גאט האט געמאכט אונטערטעניק יהודה פון וועגן אחז דעם מלך פון ישראל, ווייל ער האט געווילדעוועט אין יהודה און געפעלשט א פעלשונג אן גאט. . און תלגת־פלנסר, דער מלך פון אשור, איז געקומען אויף אים, און האט אים געדריקט און אים ניט געשטארקט. . ווארום אחז האט אויסגעליידיקט דאס הויז פון גאט, און דאס הויז פון דעם מלך און די פירשטן, און אוועקגעגעבן דעם מלך פון אשור, אבער עס האט אים ניט געהאלפן.
. און אין דער צייט וואס אים האט צוגעדריקט האט ער נאך מער געפעלשט אן גאט, דער דאזיקער מלך אחז. . און ער האט געשלאכט צו די געטער פון דרמשק וואס האט אים געשלאגן, און ער האט געזאגט ווייל די געטער פון די מלכים פון ארם העלפן זיי, דרום וועל איך שלאכטן צו זיי, אז זיי זאלן מיך העלפן. און זיי זיינען געווען א שטרויכלונג פאר אים און פאר גאנץ ישראל. . און אחז האט איינגעזאמלט די כלים פון גאטס הויז און פארשלאסן די טירן פון גאטס הויז, און זיך געמאכט מזבחות אויף יעטוועדער ווינקל אין ירושלים. . און אין יעטוועדער שטאט פון יהודה האט ער געמאכט במות אויף צו רייכערן צו פרעמדע געטער, און האט דערצערנט יהוה דעם גאט פון זיינע עלטערן.
. און די איבעריקע זאכן וועגן אים, און אלע זיינע פירונגען, די ערשטע אזוי ווי די לעצטע, זיי זיינען באשריבן אין בוך פון די מלכים פון יהודה און ישראל.
. און אחז האט זיך געלייגט מיט זיינע עלטערן, און מע האט אים באגראבן אין שטאט, אין ירושלים; ווארום מע האט אים ניט געבראכט אין די קברים פון די מלכים פון ישראל. און זיין זון יחזקיהו איז געווארן מלך אויף זיין ארט.

. יחזקיהו איז געווארן מלך צו פינף און צוואנציק יאר, און ניין און צוואנציק יאר האט ער געקיניגט אין ירושלים. און דער נאמען פון זיין מוטער איז געווען אביה די טאכטער פון זכריהון.
. און ער האט געטאן וואס איז רעכטפארטיק אין די אויגן פון גאט, אזוי ווי אלץ וואס זיין פאטער דוד האט געטאן. . ער האט אין ערשטן יאר פון זיין מלוכה, אין ערשטן חודש, געעפענט די טירן פון גאטס הויז, און זיי פארריכט. . און ער האט געבראכט די כהנים און די לויים, און האט זיי איינגעזאמעלט אויף דעם ברייטן פלאץ אין מזרח. . און ער האט צו זיי געזאגט הערט מיך צו, לויים, הייליקט אייך אצונד, און הייליקט דאס הויז פון יהוה דעם גאט פון אייערע עלטערן, און טראגט ארויס די אומרייניקייט פון הייליקטום. . וארום אונדזערע עלטערן האבן געפעלשט, און האבן געטאן וואס איז שלעכט אין די אויגן פון יהוה אונדזער גאט, און האבן אים פארלאזן, און אוועקגעדרייט זייער פנים פון גאטס משכן, און צוגעקערט דעם רוקן. . זיי האבן אויך פארשלאסן די טיר פון פאדערהויז, און פארלאשן די ליכט, און קיין וויירויך האבן זיי ניט גערייכערט, און קיין בראנדאפפער האבן זיי ניט אויפגעבראכט אין הייליקטום צום גאט פון ישראל. . און דער צארן פון גאט איז געווען אויף יהודה און ירושלים, און ער האט זיי געמאכט פאר א גרויל, פאר א שרעק, און פאר א שמוצערונג, אזוי ווי איר זעט מיט אייערע אויגן. . און אט זיינען אונדזערע עלטערן געפאלן דורכן שווערד, און אונדזערע זין, און אונדזערע טעכטער, און אונדזערע ווייבער, זיינען אין געפאנגענשאפט איבער דעם. . אצונד איז אין מיין הארצן צו שליסן א בונד צו יהוה דעם גאט פון ישראל, כדי זיין גרימצארן זאל זיך אפקערן פון אונדז. . מיינע קינדער איר זאלט אצונד ניט זיין אפגעלאזט, ווארום אייך האט גאט אויסדערוויילט צו שטיין פאר אים, אים צו באדינען, און זיין צו אים דינער און רייכערן.
. זיינען אויפגעשטאנען די לויים מחת דער זון פון עמשין, און יואל דער זון פון עמשין, און יואל דער זון פון עזריהון, פון די קינדער פון די קהתים; און פון די קינדער פון מררי, קיש דער זון פון עבדין, און עזריהו דער זון פון יהללאלן; און פון די גרשונים, יואח דער זון פון זמהן, און עדן דער זון פון יואחן; . און פון די קינדער פון אליצפן, שמרי, און יעיעל; און פון די קינדער פון אסף, זכריהו, און מתניהו; . און פון די קינדער פון הימן, יחיאל, און שמעי; און פון די קינדער פון ידותון, שמעיה, און עוזיאל. . און זיי האבן איינגעזאמלט זייערע ברידער, און זיי האבן זיך געהייליקט, און זיינען געקומען אזוי ווי דעם מלכס באפעל לויט די ווערטער פון גאט, צו רייניקן דאס הויז פון גאט. . און די כהנים זיינען אריינגעגאנגען אינעווייניק אין הויז פון גאט, צו רייניקן, און זיי האבן ארויסגעטראגן די גאנצע טומאה וואס זיי האבן געפונען אין דעם טעמפל פון גאט, אין הויף פון גאטס הויז; און די לויים האבן עס צוגענומען ארויסצוטראגן דרויסן צום טייך קדרון. . און זיי האבן אנגעהויבן הייליקן אין ערשטן טאג פון ערשטן חודש, און אין אכטן טאג פון חודש זיינען זיי געקומען אין דעם פאדערהויז פון גאט; און זיי האבן געהייליקט דאס הויז פון גאט אין אכט טעג; און אין זעכצנטן טאג פון ערשטן חודש האבן זיי געענדיקט. . און זיי זיינען אריינגעגאנגען אינעווייניק [אין פאלאץ] צום מלך חזקיהו, און האבן געזאגט מיר האבן גערייניקט דאס גאנצע הויז פון גאט, און דעם מזבח פאר בראנדאפפער און אלע זיינע כלים, און דעם טיש פאר דער אויסלייגונג [פון ברויט] און אלע זיינע כלים. . און אלע כלים וואס דער מלך אחז האט אוועקגעווארפן אין זיין מלוכה, ווען ער האט געפעלשט, האבן מיר צורעכטגעמאכט און געהייליקט, און אן זיינען זיי פאר דעם מזבח פון גאט.
. האט זיך געפעדערט דער מלך יחזקיהו, און ער האט איינגעזאמלט אלע הארן פון שטאט, און ער איז ארויפגעגאנגען אין גאטס הויז. . און מע האט געבראכט זיבן אקסן, און זיבן ווידערס, און זיבן שעפסן, און זיבן ציגנבעק, פאר א זינדאפפער פאר דער מלוכה, און פאר דעם הייליקטום, און פאר יהודה. און ער האט געהייסן די קינדער פון אהרן, די כהנים, זיי אויפברענגען אויף דעם מזבח פון גאט. . און זיי האבן געשאכטן די רינדער, און די כהנים האבן צוגענומען דאס בלוט, און געשפרענגט אויפן מזבח; און זיי האבן געשאכטן די שעפסן, און געשפרענגט דאס בלוט אויפן מזבח. . און מע האט גענענט די בעק פון זינדאפפער פאר דעם מלך און דער איינזאמלונג, און זיי האבן אנגעלענט אויף זיי זייערע הענט. . און די כהנים האבן זיי געשאכטן, און האבן ארויפגעטאן זייער בלוט פאר א זינדאפפער אויפן מזבח, כדי מכפר צו זיין אויף גאנץ ישראל; ווארום דער מלך האט אנגעזאגט אז פאר גאנץ ישראל זאל זיין דאס בראנדאפפער און דאס זינדאפפער.
. און ער האט געשטעלט די לויים אין גאטס הויז מיט צימבלען, מיט גיטארן, און מיט הארפן, לויט דעם באפעל פון דודן, און גד דעם מלכס זעער, און נתן דעם נביא; ווארום דער באפעל איז געווען פון גאט דורך זיינע נביאים. . און די לויים זיינען געשטאנען מיט די כלי־זמר פון דודן, און די כהנים מיט טרומייטן. . און חזקיהו האט געהייסן אויפברענגען דאס בראנדאפפער אויפן מזבח, און בעת דאס בראנדאפפער האט זיך אנגעהויבן, האט זיך אנגעהויבן דאס געזאנג פון גאט מיט די טרומייטן, און אין איינעם מיט די כלי־זמר פון דוד דעם מלך פון ישראל. . און די גאנצע איינזאמלונג האט זיך געבוקט, און די זינגערס האבן געזונגען, און די טרומייטן האבן געטרומייטערט – דאס אלץ האט אנגעהאלטן ביז דאס בראנדאפפער האט זיך געענדיקט.
. און ווי מע האט געענדיקט אויפברענגען, האט דער מלך און אלע וואס האבן זיך געפונען מיט אים, געקניט און זיך געבוקט. . און דער מלך יחזקיהו און די הארן האבן געהייסן די לויים לויבן גאט אין די ווערטער פון דודן און אסף דעם זעער, און זיי האבן געלויבט מיט שמחה, און האבן זיך גענייגט און זיך געבוקט.
. און יחזקיהו האט זיך אפגערופן און האט געזאגט אצונד האט איר דערפילט אייער האנט צו גאט; גענענט, און ברענגט שלאכטאפפער און דאנקאפפער אין הויז פון גאט. און די איינזאמלונג האט געבראכט שלאכטאפפער און דאנקאפפער, און איטלעכער וואס זיין הארץ איז געווען וויליק – בראנדאפפער. . און די צאל פון די בראנדאפפער וואס די איינזאמלונג האט געבראכט, איז געווען זיבעציק רינדער, הונדערט ווידערס, צוויי הונדערט שעפסן; די אלע פאר א בראנדאפפער צו גאט. . און די געהייליקטע זיינען געווען זעקס הונדערט רינדער, און דריי טויזנט שאף. . אבער די כהנים זיינען געווען צו ווינציק, און זיי האבן ניט געקענט אפשינדן אלע בראנדאפפער; האבן זייערע ברידער די לויים זיי אונטערגעהאלפן ביז די ארבעט איז געווען געענדיקט, און ביז די כהנים האבן זיך געהייליקט; ווארום די לויים זיינען געווען רעכטפארטיקער אין הארצן זיך צו הייליקן פון די כהנים.
. און אויך בראנדאפפער זיינען געווען לרוב, מיט פעטס פון פרידאפפער, און מיט גיסאפפער צו די בראנדאפפער.
אזוי איז איינגעשטעלט געווארן דער דינסט פון גאטס הויז. . און יחזקיהו און דאס גאנצע פאלק האבן זיך געפרייט איבער דעם וואס גאט האט אנגעברייט פאר דעם פאלק, ווארום די זאך איז געשען פלוצלינג.

. און יחזקיהו האט געשיקט צו גאנץ ישראל און יהודה, און ער האט אויך געשריבן בריוו צו אפרים און מנשה, צו קומען אין הויז פון גאט אין ירושלים צו מאכן דעם קרבן־פסח צו יהוה דעם גאט פון ישראל. . און דער מלך און זיינע הארן און די גאנצע עדה אין ירושלים האבן זיך באקלערט צו מאכן דעם קרבן־פסח אין צווייטן חודש. . ווארום זיי האבן אים ניט געקענט מאכן אין יענער צייט, ווייל ניט גענוג כהנים האבן זיך געהאט געהייליקט, און דאס פאלק איז ניט געווען איינגעזאמלט אין ירושלים. . און די זאך איז געווען גלייך אין די אויגן פון מלך, און אין די אויגן פון דער גאנצער עדה. . און זיי האבן באשטימט די זאך, ארויסצולאזן אן אויסרוף אין גאנץ ישראל, פון באר־שבע און ביז דן, צו קומען מאכן קרבן־פסח צו יהוה דעם גאט פון ישראל אין ירושלים; ווארום מע האט אים שוין פון לאנג ניט געהאט געמאכט אזוי ווי עס שטייט געשריבן.
. און די לויפערס זיינען געגאנגען מיט בריוו פון דער האנט פון מלך און זיינע הארן, דורך גאנץ ישראל און יהודה, און לויט דעם באפעל פון דעם מלך, אזוי צו זאגן קינדער פון ישראל, קערט אייך אום צו יהוה דעם גאט פון אברהם, יצחק, און ישראל, כדי ער זאל זיך אומקערן צו די אנטרונענע וואס זיינען אייך געבליבן פון דער האנט פון די מלכים פון אשור. . און איר זאלט ניט זיין ווי אייערע פאטערס, און אזוי ווי אייערע ברידער, וואס האבן געפעלשט אן יהוה דעם גאט פון זייערע עלטערן, און ער האט זיי געמאכט פאר א בייזווונדער, אזוי ווי איר זעט. . אצונד, זאלט איר ניט הארט מאכן אייער נאקן אזוי ווי אייערע עלטערן; גיט די האנט צו גאט, און קומט אין זיין הייליקטום וואס ער האט געהייליקט אויף אייביק, און דינט יהוה אייער גאט, כדי זיין גרימצארן זאל זיך אפקערן פון אייך. . ווארום אז איר וועט זיך אומקערן צו גאט, וועלן אייערע ברידער און אייערע זין קריגן דערבארימונג ביי זייערע פאנגערס, און זיך אומקערן צו דעם דאזיקן לאנד, ווארום דערבארימדיק און לייטזעליק איז יהוה אייער גאט, און ער וועט ניט אפקערן דעם פנים פון אייך, אז איר וועט זיך אומקערן צו אים.
. און די לויפערס זיינען געגאנגען פון שטאט דורך לאנד אפרים און מנשה, און ביז זבולון; אבער מע האט געלאכט פון זיי און געשפעט פון זיי. . נאר טייל פון אשר און מנשה און זבולון זיינען געווארן אונטערטעניק, און זיינען געקומען קיין ירושלים. . אויך אין יהודה איז געווען די האנט פון גאט צו געבן איין הארץ צו טאן דעם באפעל פון דעם מלך און הארן, לויט דעם ווארט פון גאט.
. און עס האבן זיך אויפגעקליבן אין ירושלים א סך פאלק צו מאכן דעם יום־טוב פון מצות אין צווייטן חודש – זייער א גרויסע איינזאמלונג. . און זיי זיינען אויפגעשטאנען און האבן אפגעטאן די מזבחות וואס אין ירושלים, און אלע רייכערערטער האבן זיי אפגעטאן און אריינגעווארפן אין טייך קדרון. . און זיי האבן געשאכטן דעם קרבן־פסח אין פערצנטן טאג פון צווייטן חודש; און די כהנים און די לויים האבן זיך געשעמט, און זיי האבן זיך געהייליקט, און געבראכט בראנדאפפער אין הויז פון גאט. . און זיי זיינען געשטאנען אויף זייער ארט, אזוי ווי זייער דין, לויט דער תורה פון משה דעם געטלעכן מאן; די כהנים האבן געשפרענגט דאס בלוט פון דער האנט פון די לויים. . ווארום א סך זיינען געווען אין דער איינזאמלונג וואס האבן זיך ניט געהייליקט; דרום זיינען די לויים געווען איבער דער שעכטונג פון דעם קרבן־פסח פאר איטלעכן וואס איז ניט ריין, כדי צו הייליקן צו גאט. . ווייל דאס רוב פון דעם פאלק, צומיינסט פון אפרים און מנשה, יששכר און זבולון, האבן זיך ניט גערייניקט; נאר זיי האבן געגעסן דעם קרבן־פסח ניט ווי עס שטייט געשריבן, ווייל יחזקיהו האט מתפלל געווען אויף זיי, אזוי צו זאגן גאט דער גוטער זאל מכפר זיין אויף . איטלעכן וואס האט געקערט זיין הארץ צו זוכן גאט יהוה, דעם גאט פון זיינע עלטערן, הגם ניט לויט דער ריינקייט וואס מע דארף ביי הייליקייט. . און גאט האט צוגעהערט יחזקיהו, און ער האט פארשוינט דאס פאלק.
. און די קינדער פון ישראל וואס האבן זיך געפונען אין ירושלים, האבן געמאכט דעם יום־טוב פון מצות זיבן טעג מיט גרויס שמחה; און די לויים און די כהנים האבן געלויבט גאט טאג אין טאג, מיט שטארקע כלי־זמר צו גאט. . און יחזקיהו האט גערעדט צום הארצן פון די לויים וואס זיינען געווען וווילפארשטאנדיק וועגן גאט. און זיי האבן געגעסן די זיבן טעג פון יום־טוב, שלאכטנדיק שלאכטאפפער, און דאנקאפפער יהוה דעם גאט פון זייערע עלטערן.
. און די גאנצע איינזאמלונג האט זיך באקלערט צו מאכן נאך אנדערע זיבן טעג; און זיי האבן געמאכט זיבן טעג א שמחה. . ווארום דער מלך יחזקיהו האט מנדב געווען פאר דער איינזאמלונג טויזנט אקסן און זיבן טויזנט שאף, און די הארן האבן מנדב געווען פאר דער איינזאמלונג טויזנט אקסן און צען טויזנט שאף, און פיל כהנים האבן זיך געהייליקט. . און די גאנצע איינזאמלונג פון יהודה, און די כהנים און די לויים, און די גאנצע איינזאמלונג וואס איז געקומען פון ישראל, און די פרעמדע וואס זיינען געקומען פון לאנד ישראל, אדער וואס זיינען געזעסן אין יהודה, האבן זיך געפרייט. . און עס איז געווען א גרויסע שמחה אין ירושלים, ווארום פון די טעג פון שלמה דעם זון פון דוד, דעם מלך פון ישראל, איז אזוי־וואס ניט געווען אין ירושלים. . און די כהנים און די לעוויים זיינען אויפגעשטאנען און האבן געבענטשט דאס פאלק, און זייער קול איז צוגעהערט געווארן, און זייער תפילה איז געקומען צו זיין הייליקער וווינונג, אין הימל.
. און אז מע האט דאס אלץ געענדיקט, זיינען ארויסגעגאנגען אלע ישראל וואס האבן זיך דארטן געפונען, צו די שטעט פון יהודה, און זיי האבן צעבראכן די זיילשטיינער, און אפגעהאקט די געצנביימער, און איינגעווארפן די במות און די מזבחות, פון גאנץ יהודה און בנימין, און אין אפרים און מנשה, ביז צום פארלענדן. און אלע קינדער פון ישראל האבן זיך אומגעקערט איטלעכער צו זיין אייגנטום אין זייערע שטעט.
. און יחזקיהו האט באשטימט די אפטיילונג פון די כהנים און די לויים לויט זייערע אפטיילונגען, איטלעכן ווי נאך זיין דינסט, סיי די כהנים סיי די לויים. פאר בראנדאפפער, און פאר פרידאפפער, אויף צו דינען, און צו דאנקען און לויבן אין די טויערן פון גאטס לאגערן; . און דעם מלכס צושטייער פון זיין פארמעג פאר די בראנדאפפער – פאר די בראנדאפפער פון אין דער פרי און פון אוונט, און די בראנדאפפער פון די שבתים, און פון ראש־חודש, און פון די יום־טובים, אזוי ווי עס שטייט געשריבן אין דער תורה פון גאט. . און ער האט אנגעזאגט דעם פאלק, די באוווינער פון ירושלים, צו געבן דעם טייל פון די כהנים און די לויים, כדי זיי זאלן זיך האלטן אן דער תורה פון גאט. . און ווי דאס ווארט איז פארשפרייט געווארן, אזוי האבן די קינדער פון ישראל געבראכט פיל ערשטע פון תבואה, וויין, און אייל, און האניק, און אלערליי איינקום פון פעלד, און מעשר פון אלצדינג האבן זיי געבראכט לרוב. . און די קינדער פון ישראל און יהודה וואס זיינען געזעסן אין די שטעט פון יהודה, זיי אויך האבן געבראכט מעשר פון רינדער און שאף, און מעשר פון די הייליקע גאבן וואס זיינען געהייליקט געווארן צו יהוה זייער גאט; און זיי האבן אנגעלייגט הויפנס־הויפנסווייז. . אין דריטן חודש האט מען אנגעהויבן לייגן דעם גרונט פון די הויפנס, און אין זיבעטן חודש האט מען געענדיקט. . זיינען געקומען יחזקיהו און די הארן, און זיי האבן באקוקט די הויפנס, און האבן געבענטשט גאט און זיין פאלק ישראל. . און יחזקיהו האט געפרעגט די כהנים און די לויים וועגן די הויפנס. . האט אים געענטפערט עזריהו דער כהן־גדול פון דעם הויז פון צדוק, און האט געזאגט זינט מע האט אנגעהויבן ברענגען די אפשיידונג אין הויז פון גאט, האבן מיר געגעסן צו זאט, און נאך איבערגעלאזט פיל; ווארום גאט האט געבענטשט זיין פאלק; און וואס איז איבערגעבליבן איז די דאזיקע הורבע.
. האט יחזקיהו געהייסן צוגרייטן קאמערן אין גאטס הויז, און מע האט צוגעגרייט. . און מע האט ערלעך אריינגעבראכט די אפשיידונג, און דעם מעשר, און די הייליקע גאבן; און דער אנפירער איבער זיי איז געווען כנניהו דער לוי, און זיין ברודער שמעי, דער צווייטער. . און יחיאל, און עזזיהו, און נחת, און עשהאל, און ירימות, און יוזבד, און אליאל, און יסמכיהו, און מחת, און בניהו, זיינען געווען אויפזעערס אונטער דער האנט פון כנניהון און זיין ברודער שמעין, לויט דעם באפעל פון דעם מלך יחזקיהו און עזריהו דעם פירשט פון גאטס הויז. . און קורא דער זון פון ימנהן, דער לוי, דער טויערמאן אין מזרח, איז געווען איבער די נדבות צו גאט, אויף פאנאנדערצוטיילן די אפשיידונג פון גאט און די גאר הייליקע גאבן. . און אונטער אים איז געווען עדן, און מנימין, און ישוע, און שמעיהו, אמריהו, און שכניהו, און די שטעט פון די כהנים, כדי ערלעך צו געבן צו זייערע ברידער לויט די אפטיילונגען, אזוי דעם גרויסן אזוי דעם קליינעם. - . אחוץ צו די וואס זיינען געווען פארצייכנט פון מאנספארשוינען, פון דריי יאר אלט און העכער, אלע וואס קומען אין הויז פון גאט לויט דעם טאגטעגלעכן באדארף צו זייער דינסט אויף זייערע וואכן לויט זייערע אפטיילונגען. . און די פארצייכעניש פון די כהנים לויט זייערע פאטערהייזער, און פון די לויים, פון צוואנציק יאר אלט און העכער, איז געווען לויט זייערע וואכן אין זייערע אפטיילונגען – . און צו די וואס זיינען געווען פארצייכנט פון אלע זייערע קליינע קינדער, זייערע ווייבער, און זייערע זין, און זייערע טעכטער – צו דער גאנצער עדה; ווארום אין זייער ערלעכקייט האבן זיי זיך געהייליקט צום הייליקן דינסט. . און פאר די קינדער פון אהרן, די כהנים, אין די אפענע פעלדער פון זייערע שטעט, זיינען געווען אין איטלעכער שטאט מענטשן וואס זיינען געווען אנגערופן מיט די נעמען, צו געבן חלקים צו אלע מאנספארשוינען צווישן די כהנים, און צו אלע וואס זיינען געווען פארצייכנט צווישן די לויים.
. און אזוי האט יחזקיהו געטאן אין גאנץ יהודה. און ער האט געטאן וואס איז גוט און רעכטפארטיק און ווארהאפטיק פאר יהוה זיין גאט. . און אין איטלעכער זאך וואס ער האט אנגעהויבן אין דעם דינסט פון גאטס הויז, און אין דער תורה און אין דעם געבאט, כדי צו זוכן זיין גאט, האט ער מיט זיין גאנצן הארצן געארבעט, און האט באגליקט.

. נאך די דאזיקע געשעענישן און טריישאפט, איז געקומען סנחריב דער מלך פון אשור, און ער איז אריין אין יהודה, און האט געלעגערט אויף די באפעסטיקטע שטעט, און ער האט זיי געוואלט איינברעכן פאר זיך. . און ווי יחזקיהו האט געזען אז סנחריב איז געקומען, און זיין פנים איז אויף מלחמה אקעגן ירושלים. . האט ער אן עצה געהאלטן מיט זיינע הארן און זיינע גיבורים וועגן פארשטאפן די וואסערן פון די קוואלן וואס אויסן שטאט; און זיי האבן אים געהאלפן. . און עס האבן זיך איינגעזאמלט פיל פאלק, און זיי האבן פארשטאפט אלע קוואלן, און דעם טייך וואס פליסט דורכן מיטן לאנד, אזוי צו זאגן נאכסאל זאלן די מלכים פון אשור קומען און געפינען א סך וואסער? . און ער האט זיך געשטארקט, און האט פארבויט די גאנצע איינגעבראכענע מויער, און זי ארויפגעבראכט ביז די טורעמס, און נאך אן אנדער מויער דערויסן; און ער האט באפעסטיקט מלוא אין דודס־שטאט, און ער האט געמאכט וואפן לרוב און שילדן. . און ער האט געמאכט הויפטלייט פון מלחמה איבערן פאלק, און האט זיי איינגעזאמלט צו זיך אויפן ברייטן פלאץ ביים שטאט־טויער, און ער האט גערעדט צו זייער הארצן, אזוי צו זאגן . זייט שטארק און פעסט; איר זאלט ניט מורא האבן און ניט אנגסטן פאר דעם מלך פון אשור, און פאר דעם גאנצן המון וואס מיט אים, ווארום מיט אונדז איז א גרעסערער ווי מיט אים. . מיט אים איז אן ארעם פון פלייש, און מיט אונדז איז יהוה אונדזער גאט, אונדז צו העלפן פון צו פירן אונדזערע מלחמות. און דאס פאלק האט זיך פארלאזט אויף די ווערטער פון יחזקיהו דעם מלך פון יהודה.
. נאכדעם האט סנחריב דער מלך פון אשור געשיקט זיינע קנעכט קיין ירושלים – און ער איז געווען ביי לכיש, און זיין גאנצע ממשלה מיט אים – צו יחזקיהו דעם מלך פון יהודה, און צו גאנץ יהודה וואס אין ירושלים, אזוי צו זאגן . אזוי האט געזאגט סנחריב דער מלך פון אשור אויף וואס פארזיכערט איר אייך, און זיצט אין באלעגערונג אין ירושלים? . פאר וואר, יחזקיהו רעדט אייך איין, כדי אייך צו לאזן שטארבן פון הונגער און פון דארשט; אזוי צו זאגן יהוה אונדזער גאט וועט אונדז מציל זיין פון דער האנט פון דעם מלך פון אשור. . איז דאס ניט דער יחזקיהו וואס האט אפגעטאן זיינע במות און זיינע מזבחות און האט געזאגט צו יהודה און צו ירושלים, אזוי צו זאגן פאר איין מזבח זאלט איר זיך בוקן, און אויף אים זאלט איר רייכערן? . ווייסט איר דען ניט וואס איך און מיינע עלטערן האבן געטאן צו אלע אומות פון די לענדער? . ווער איז צווישן אלע געטער פון די דאזיקע פעלקער וואס מיינע עלטערן האבן פארוויסט, וואס האט געקענט מציל זיין זיין פאלק פון מיין האנט, אז אייער גאט זאל אייך קענען מציל זיין פון מיין האנט? . און אצונד, זאל אייך יחזקיהו ניט נארן, און זאל ער אייך ניט איינרעדן אזוי־וואס, און איר זאלט אים ניט גלויבן, ווארום קיין גאט פון קיין פאלק אדער קיניגרייך האט ניט געקענט מציל זיין זיין פאלק פון מיין האנט, און פון דער האנט פון מיינע עלטערן, וועט אייער גאט אייך געוויס ניט מציל זיין פון מיין האנט.
. און זיינע קנעכט האבן נאך מער גערעדט אויף גאט דעם האר, און אויף יחזקיהו זיין קנעכט. . און א בריוו האט ער געשריבן צו לעסטערן יהוה דעם גאט פון ישראל, און צו רעדן קעגן אים, אזוי צו זאגן אזוי ווי די געטער פון די אומות פון די לענדער, וואס האבן ניט מציל געווען זייער פאלק פון מיין האנט, אזוי וועט דער גאט פון יחזקיהו ניט מציל זיין זיין פאלק פון מיין האנט. . און זיי האבן אויסגערופן אויף א הויכן קול, אויף יהודיש, צו דעם פאלק פון ירושלים וואס אויף דער מויער, זיי איבערצושרעקן און זיי צו צעטומלען, כדי זיי זאלן קענען באצווינגען די שטאט. . און זיי האבן גערעדט וועגן דעם גאט פון ירושלים אזוי ווי וועגן די געטער פון די פעלקער פון דער ערד, געמאכט פון מענטשנס הענט.
. האט דער מלך יחזקיהו, און ישעיהו הנביא דער זון פון אמוצן, מתפלל געווען וועגן דעם, און זיי האבן געשריען צום הימל. . און גאט האט געשיקט א מלאך, און ער האט פארטיליקט יעטוועדער העלדישן גיבור און אנפירער און הויפטמאן אין לאגער פון דעם מלך פון אשור; און ער האט זיך אומגעקערט מיט שאנד אין פנים צו זיין לאנד. און ווי ער איז אריינגעגאנגען אין הויז פון זיין גאט, האבן די וואס זיינען ארויס פון זיינע אינגעווייד, אים דארטן געמאכט פאלן מיטן שווערד.
. אזוי האט גאט געהאלפן יחזקיהו און די באוווינער פון ירושלים פון דער האנט פון סנחריב דעם מלך פון אשור, און פון דער האנט פון אלעמען; און ער איז זיי בייגעשטאנען רונד ארום. . און פיל האבן געבראכט געשאנקען צו גאט קיין ירושלים, און טייערע מתנות צו יחזקיהו דעם מלך פון יהודה, און ער איז דערהייכט געווארן אין די אויגן פון אלע פעלקער נאך דעם.
. אין יענע טעג איז יחזקיהו קראנק געווארן ביז צום שטארבן, און ער האט מתפלל געווען צו גאט, און גאט האט אים געענטפערט, און האט אים געגעבן א צייכן. . אבער יחזקיהו האט ניט אומגעקערט אזוי ווי אים איז געטאן געווארן, ווארום זיין הארץ האט זיך דערהויבן, און עס איז געווען א צארן אויף אים און אויף יהודה און ירושלים. . האט יחזקיהו זיך אונטערטעניקט פון דער האפערדיקייט פון זיין הארצן, ער און די באוווינער פון ירושלים, און דער צארן פון גאט איז ניט געקומען אויף זיי אין די טעג פון יחזקיהו.
. און יחזקיהו האט געהאט עושר און כבוד זייער פיל, און האט זיך געמאכט שאצקאמערן פאר זילבער און פאר גאלד, און פאר טייערע שטיינער, און פאר בשמים, און פאר שילדן, און פאר אלערליי גלוסטיקע זאכן; . און שפייכלערס פאר דעם איינקום פון תבואה, און וויין, און אייל; און שטאלן פאר אלערליי בהמות, און סטאדעס אין געהעפטן. . און ער האט זיך איינגעשאפט שטעט, און פי פון שאף און רינדער לרוב; ווארום גאט האט אים געשאנקען זייער א גרויס פארמעג. . און דער אייגענער יחזקיהו האט פארשטאפט דעם אויבערשטן אויסגאנג פון די וואסערן פון גיחון, און האט זיי געמאכט גיין גלייך אראפ צו מערב פון דודס־שטאט. און יחזקיהו האט באגליקט אין זיין יעטוועדער טוונג. . אבער ביי די שלוחים פון די הארן פון בבל וואס האבן געשיקט צו אים נאכצופרעגן וועגן דעם ווונדערצייכן וואס איז געשען אין לאנד, האט אים גאט פארלאזן, אים צו פרווון, כדי צו וויסן אלץ וואס ביי אים אין הארצן.
. און די איבעריקע זאכן וועגן יחזקיהו, און זיינע חסדים, זיי זיינען באשריבן אין דער זעונג פון ישעיהו הנביא דעם זון פון אמוצן אין בוך פון די מלכים פון יהודה און ישראל. . און יחזקיהו האט זיך געלייגט מיט זיינע עלטערן, און מע האט אים באגראבן אויף דעם ארויפגאנג פון די קברים פון די קינדער פון דוד; און גאנץ יהודה און די באוווינער פון ירושלים האבן אים אנגעטאן כבוד ביי זיין טויט. און זיין זון מנשה איז געווארן מלך אויף זיין ארט.

. צוועלף יאר איז מנשה אלט געווען, אז ער איז געווארן מלך, און פינף און צוואנציק יאר האט ער געקיניגט אין ירושלים.
. און ער האט געטאן וואס איז שלעכט אין די אויגן פון גאט, אזוי ווי די אומווערדיקייטן פון די פעלקער וואס גאט האט פארטריבן פון פאר די קינדער פון ישראל. . און ער האט ווידער אפגעבויט די במות וואס זיין פאטער יחזקיהו האט איינגעווארפן, און האט אויפגעשטעלט מזבחות צו די בעל־געטער, און האט געמאכט געצנבוימער, און זיך געבוקט צו דעם גאנצן חיל פון הימל, און זיי געדינט. . און ער האט געבויט מזבחות אין הויז פון גאט, וואס גאט האט געזאגט אין ירושלים זאל זיין מיין נאמען אויף אייביק. . און ער האט געבויט מזבחות צו דעם גאנצן חיל פון הימל אין ביידע הויפן פון גאטס הויז. . און ער האט געמאכט דורכגיין זיינע זין דורכן פייער אין דעם טאל פון בן־הנום, און ער האט געברויכט צייכנזעעריי, און געצויבערט, און געמאכט כישוף, און ער האט איינגעשאפט די וואס ווארזאגן מיט א גייסט אדער א רוח. ער האט געמערט צו טאן וואס איז שלעכט אין די אויגן פון גאט, אים צו דערצערענען. . און ער האט אריינגעשטעלט דעם געשניצטן געץ וואס ער האט געמאכט, אין הויז פון גאט, וואס גאט האט געזאגט צו דודן און צו זיין זון שלמהן אין דעם דאזיקן הויז, און אין ירושלים, וואס איך האב אויסדערוויילט פון אלע שבטים פון ישראל, וועל איך טאן מיין נאמען אויף אייביק. . און איך וועל מער ניט אפטאן דעם פוס פון ישראל פון דער ערד וואס איך האב באשערט פאר אייערע עלטערן, אויב זיי וועלן נאר היטן צו טאן אלץ וואס איך האב זיי באפוילן, לויט דער גאנצער תורה און די חוקים און די געזעצן, דורך משהן. . און מנשה האט פארפירט יהודה און די באוווינער פון ירושלים צו טאן מער שלעכטס פון די פעלקער וואס גאט האט פארטיליקט פון פאר די קינדער פון ישראל.
. און גאט האט גערעדט צו מנשהן און צו זיין פאלק, אבער זיי האבן ניט פארנומען. . און גאט האט אויף זיי געבראכט די חיל־פירער פון דעם מלך פון אשור, און זיי האבן באצווונגען מנשהן מיט רינגען, און האבן אים געשמידט אין קופערנע קייטן און אוועקגעפירט קיין בבל. . און אז אים האט צוגעדריקט, האט ער געבעטן ביי יהוה זיין גאט, און ער איז געווארן זייער אונטערטעניק פאר דעם גאט פון זיינע עלטערן. . און ער האט מתפלל געווען צו אים; און ער האט זיך געלאזט דערבעטן פון אים, און האט צוגעהערט זיין בקשה, און האט אים אומגעקערט קיין ירושלים, צו זיין מלוכה; און מנשה האט געוווסט אז יהוה איז גאט.
. און נאך דעם האט ער געבויט אן אויסנווייניקסטע מויער צו דודס־שטאט, אין מערב פון גיחון, אין טאל, און ביים איינגאנג פון פישטויער; און ער האט ארומגערינגלט דעם עופל, און האט זי געמאכט זייער הויך, און ער האט אריינגעזעצט חיל־פירער אין אלע באפעסטיקטע שטעט אין יהודה. . און ער האט אפגעטאן די פרעמדע געטער, און דעם געץ פון גאטס הויז, און אלע מזבחות וואס ער האט געבויט אויף דעם בארג פון גאטס הויז, און אין ירושלים; און ער האט זיי ארויסגעווארפן אויסן שטאט. . און ער האט אויפגעבויט דעם מזבח פון יהוה, און האט געשלאכט אויף אים שלאכטאפפער און דאנקאפפער; און ער האט אנגעזאגט יהודה צו דינען יהוה דעם גאט פון ישראל. . פאר וואר, דאס פאלק האט נאך אלץ געשלאכט אויף די במות, אבער נאר צו יהוה זייער גאט.
. און די איבעריקע זאכן וועגן מנשהן, און זיין תפילה צו זיין גאט, און די ווערטער פון די זעערס וואס האבן צו אים גערעדט אין נאמען פון יהוה דעם גאט פון ישראל, זיי זיינען דא אין געשעענישן פון די מלכים פון ישראל. . און זיין תפילה, און ווי אזוי [ גאט] האט זיך געלאזט דערבעטן פון אים, און זיין גאנצע זינד און זיין פעלשונג, און די ערטער וואס ער האט אין זיי געבויט במות, און אויפגעשטעלט געצנביימער און געשניצטע בילדער, איידער ער איז געווארן אונטערטעניק, זיי זיינען באשריבן אין די ווערטער פון די זעערס.
. און מנשה האט זיך געלייגט מיט זיינע עלטערן, און מע האט אים באגראבן אין זיין היים. און זיין זון אמון איז געווארן מלך אויף זיין ארט.
. צוויי און צוואנציק יאר איז אמון אלט געווען, אז ער איז געווארן מלך, און צוויי יאר האט ער געקיניגט אין ירושלים.
. און ער האט געטאן וואס איז שלעכט אין די אויגן פון גאט אזוי ווי זיין פאטער מנשה האט געטאן; און צו אלע געשניצטע בילדער וואס זיין פאטער מנשה האט געמאכט, האט אמון געשלאכט, און זיי געדינט. . און ער איז ניט אונטערטעניק געווארן פאר גאט אזוי ווי זיין פאטער מנשה איז אונטערטעניק געווארן, נאר ער, אמון, האט אלץ מער זיך פארשולדיקט.
. און זיינע קנעכט האבן געמאכט א בונט אויף אים, און האבן אים געטייט אין זיין הויז. . און דאס פאלק פון לאנד האט דערשלאגן אלע וואס האבן געמאכט דעם בונט אויף דעם מלך אמון. און דאס פאלק פון לאנד האט געמאכט זיין זון יאשיהו פאר א מלך אויף זיין ארט.

. אכט יאר איז יאשיהו אלט געווען, אז ער איז געווארן מלך, און איין און דרייסיק יאר האט ער געקיניגט אין ירושלים.
. און ער האט געטאן וואס איז רעכטפארטיק אין די אויגן פון גאט, און איז געגאנגען אין די וועגן פון זיין פאטער דודן, און האט זיך ניט אפגעקערט רעכטס אדער לינקס. . און אין אכטן יאר פון זיין מלוכה, אז ער איז נאך געווען א יינגל, האט ער אנגעהויבן זוכן דעם גאט פון זיין פאטער דודן; און אין צוועלפטן יאר האט ער אנגעהויבן רייניקן יהודה און ירושלים פון די במות, און די געצנביימער, און די געשניצטע און די געגאסענע בילדער. . און מע האט איינגעווארפן פאר אים די מזבחות פון די בעל־געטער; און די זונזיילן וואס אויבן איבער זיי האט ער אפגעהאקט; און די געשניצטע און די געגאסענע בילדער האט ער צעבראכן און צעשטויסן, און פאנאנדערגעשאטן אויף די קברים פון די וואס האבן געשלאכט צו זיי. . און די ביינער פון די כהנים האט ער פארברענט אויף זייער מזבחות, און ער האט גערייניקט יהודה און ירושלים. . און אזוי אין די שטעט פון מנשה און אפרים און שמעון און ביז נפתלי, מיט זייערע אייגענע ברעכגעצייג, רונד ארום. . און ער האט איינגעווארפן די מזבחות, און די געצנביימער, און די געשניצטע בילדער האט ער צעהאקט אויף דין, און אלע זונזיילן האט ער אפגעהאקט אין גאנצן לאנד ישראל; און ער האט זיך אומגעקערט קיין ירושלים.
. און אין אכצנטן יאר פון זיין מלוכה, נאכן רייניקן דאס לאנד און דאס הויז, האט ער געשיקט שפן דעם זון פון אצליהון, און מעשיהו, דעם האר פון דער שטאט, און יואח זון פון יואחזן, דעם פארצייכענער, צו פארריכטן דאס הויז פון יהוה זיין גאט. . און זיי זיינען געקומען צו חלקיהו דעם כהן־גדול, און האבן אפגעגעבן דאס געלט וואס איז געבראכט געווארן אין הויז פון גאט, וואס די לויים, די שוועלהיטערס, האבן אויפגעזאמלט פון דער האנט פון מנשה און אפרים, און פון גאנצן איבערבלייבן פון ישראל, און פון גאנצן יהודה און בנימין, און זיך אומגעקערט קיין ירושלים. . און זיי האבן עס געגעבן אויף דער האנט פון די ווערקמיינסטער וואס זיינען געווען געשטעלט אין הויז פון גאט; און די ווערקמיינסטער וואס האבן געארבעט אין הויז פון גאט, האבן עס אויסגעגעבן צורעכטצומאכן און פארריכטן דאס הויז פון גאט. . און געגעבן צו די האלצמיינסטער, און צו די בוימיינסטער, אויף צו קויפן געהאקטע שטיינער, און האלץ פאר לייסטן, און אויף צו לייגן באלקנס אויף די הייזער וואס די מלכים פון יהודה האבן געלאזט צעשטערט ווערן. . און די מענטשן האבן ערלעך געטאן די ארבעט; און איבער זיי זיינען געווארן געשטעלט יחת, און עובדיהו, די לויים פון די קינדער פון מררי; און זכריה, און משולם, פון די קינדער פון קהתים, אויף אויפצופאסן; און אנדערע לויים – איטלעכער וואס האט זיך פארשטאנען אויף כלי־זמר. . זיי זיינען אויך געווען איבער די לאסטטרעגער, און האבן אויפגעפאסט אויף אלע וואס האבן געטאן ארבעט אין אלערליי מלאכות. און טייל פון די לויים זיינען געווען שרייבערס, און אויפזעערס, און טויערלייט.
. און ווען זיי האבן ארויסגענומען דאס געלט וואס איז געבראכט געווארן אין הויז פון גאט, האט חלקיהו דער כהן געפונען דאס בוך פון גאטס תורה געגעבן דורך משהן. . האט חלקיהו זיך אפגערופן און האט געזאגט צו שפן דעם שרייבער איך האב געפונען דאס בוך פון גאטס תורה אין הויז פון גאט. און חלקיהו האט געגעבן דאס בוך צו שפנען.
. האט שפן געבראכט דאס בוך צום מלך, און ער האט אויך געבראכט דעם מלך אן ענטפער, אזוי צו זאגן אלץ וואס איז איבערגעגעבן געווארן אויף דער האנט פון דיינע קנעכט, טוען זיי. . און זיי האבן אויסגעשאטן דאס געלט וואס האט זיך געפונען אין הויז פון גאט, און האבן עס געגעבן אויף דער האנט פון די געשטעלטע, און אויף דער האנט פון די ווערקמיינסטער.
. און שפן דער שרייבער האט דערציילט דעם מלך, אזוי צו זאגן א בוך האט מיר געגעבן חלקיהו דער כהן. און שפן האט דערפון געלייענט פאר דעם מלך. . און עס איז געווען, ווי דער מלך האט געהערט די ווערטער פון דער תורה, אזוי האט ער צעריסן זיינע קליידער. . און דער מלך האט באפוילן חלקיהו, און אחיקם דעם זון פון שפנען, און עבדון דעם זון פון מיכהן, און שפן דעם שרייבער, און עשיה דעם מלכס דינער, אזוי צו זאגן . גייט פרעגט ביי גאט פאר מיר, און פאר די וואס זיינען איבערגעבליבן אין ישראל און יהודה, וועגן די ווערטער פון דעם געפונענעם בוך, ווארום גרויס איז דער גרימצארן פון גאט וואס איז אויסגעגאסן אויף אונדז, פאר וואס אונדזערע עלטערן האבן ניט געהיט דאס ווארט פון גאט, צו טאן אזוי ווי אלץ וואס שטייט געשריבן אין דעם דאזיקן בוך.
. איז געגאנגען חלקיהו, און די וואס דער מלך [האט געהייסן], צו חולדה דער נביאה, דער ווייב פון שלום דעם זון פון תקהת, דעם זון פון חסרהן, דעם קליידערהיטער- און זי האט געוווינט אין ירושלים, אין צווייטן שטאטפערטל – און זיי האבן אזוי גערעדט צו איר. . האט זי צו זיי געזאגט אזוי האט געזאגט יהוה דער גאט פון ישראל זאגט צו דעם מאן וואס האט אייך געשיקט צו מיר . אזוי האט גאט געזאגט זע, איך ברענג אן אומגליק דעם דאזיקן ארט און אויף זיינע באוווינער – אלע קללות וואס שטייען געשריבן אין דעם בוך וואס מע האט געלייענט פאר דעם מלך פון יהודה. . דערפאר וואס זיי האבן מיך פארלאזן, און האבן גערייכערט צו פרעמדע געטער, כדי מיך צו דערצערענען מיט אלע מעשים פון זייערע הענט, און מיין גרימצארן איז אויסגעגאסן אויף דעם דאזיקן ארט, און ער וועט ניט פארלאשן ווערן. . און צו דעם מלך פון יהודה וואס שיקט אייך צו פרעגן ביי גאט, צו אים זאלט איר אזוי זאגן אזוי האט געזאגט יהוה דער גאט פון ישראל וועגן די ווערטער וואס דו האסט געהערט, . איז, ווייל דיין הארץ איז דערווייכט געווארן, און דו ביסט געווארן אונטערטעניק פאר גאט אז דו האסט געהערט זיינע ווערטער וועגן דעם דאזיקן ארט און וועגן זיינע באוווינער – ווייל דו ביסט געווארן אונטערטעניק פאר מיר, און האסט צעריסן דיינע קליידער, און האסט געוויינט פאר מיר, דרומעך האב איך צוגעהערט, זאגט גאט. . זע, איך זאמל איין צו דיינע עלטערן, און דו וועסט איינגעזאמלט ווערן אין דיין קבר בשלום, און דיינע אויגן וועלן ניט זען אל דאס בייז וואס איך ברענג אויף דעם דאזיקן ארט און אויף זיינע באוווינער.
און זיי האבן געבראכט צום מלך דעם ענטפער.
. און דער מלך האט געשיקט, און האט איינגעזאמלט אלע עלטסטע פון יהודה און ירושלים. . און דער מלך איז ארויפגעגאנגען אין הויז פון גאט, מיט אלע מענער פון יהודה און באוווינער פון ירושלים, און די כהנים און די לויים, און דעם גאנצן פאלק פון קלענסטן ביזן גרעסטן. און ער האט געלייענט אין זייערע אויערן אלע ווערטער פון דעם בוך פון בונד וואס איז געפונען געווארן אין הויז פון גאט. . און דער מלך האט זיך געשטעלט אויף זיין ארט, און ער האט געשלאסן א בונד פאר גאט, צו גיין נאך גאט, און צו היטן זיינע געבאט און זיינע אנזאגן און זיינע געזעצן, מיט זיין גאנצן הארצן און מיט זיין גאנצער זעל, צו טאן די ווערטער פון דעם בונד וואס שטייען געשריבן אין דעם דאזיקן בוך. . און ער האט געמאכט צושטיין אלע וואס האבן זיך געפונען אין ירושלים און בנימין; און די באוווינער פון ירושלים האבן געטאן אזוי ווי דער בונד פון גאט, דעם גאט פון זייערע עלטערן. . און יאשיהו האט אפגעטאן אלע אומווערדיקייטן פון אלע לענדער פון די קינדער פון ישראל; און ער האט געמאכט דינען אלע וואס האבן זיך געפונען אין ישראל, דינען יהוה זייער גאט. אלע זיינע טעג האבן זיי זיך ניט אפגעקערט פון הינטער יהוה דעם גאט פון זייערע עלטערן.

. און יאשיהון האט געמאכט אין ירושלים קרבן־פסח צו גאט; און מע האט געשאכטן דעם קרבן־פסח אין פערצנטן טאג פון ערשטן חודש. . און ער האט געשטעלט די כהנים אויף זייערע וואכן, און האט זיי געשטארקט צו דעם דינסט פון גאטס הויז. . און ער האט געזאגט צו די לויים וואס האבן געלערנט גאנץ ישראל, די וואס זיינען געווען הייליק צו גאט שטעלט אריין דעם הייליקן ארון אין דעם הויז וואס שלומה דער זון פון דודן, דער מלך פון ישראל, האט געבויט; איר דארפט מער ניט טראגן אויפן אקסל; אצונד דינט יהוה אייער גאט און זיין פאלק ישראל. . און ברייט אייך אן נאך אייערע פאטערהייזער לויט אייערע איינטיילונגען אין דעם געשריפטס פון דוד דעם מלך פון ישראל, און אין דעם געשריפטס פון זיין זון שלמהן. . און שטייט אין הייליקטום לויט די אפטיילונגען פון די פאטערהייזער פון אייערע ברידער, די קינדער פון פאלק, און [פאר איטלעכער אפטיילונג] א טייל פון פאטערהויז פון די לויים. . און שעכט דעם קרבן־פסח, און האלט אייך הייליק, און גרייט צו פאר אייערע ברידער, כדי צו טאן אזוי ווי דאס ווארט פון גאט דורך משהן.
. און יאשיהו האט אפגעשיידט פאר די קינדער פון פאלק שאף שעפסן און יונגע ציגן -- אלץ פארן קרבן־פסח פאר אלע וואס האבן זיך דארטן געפונען – דרייסיק טויזנט אין צאל, און רינדער דריי טויזנט. די דאזיקע זיינען געווען פון דעם מלכס פארמעג. . און זיינע הארן האבן אפגעשיידט א נדבה פאר דעם פאלק, פאר די כהנים, און פאר די לויים. חלקיהו, און זכריהו, און יחיאל די פירשטן פון גאטס הויז, האבן געגעבן די כהנים פאן קרבן־פסח צוויי טויזנט און זעקס הונדערט [שאף], און רינדער דריי הונדערט. . און כנניהו, און שמעיהו, און נתנאל, זיינע ברידער, און חשביהו, און יעיאל, און יוזבד, די הארן פון די לויים, האבן אפגעשיידט פאר די לויים פארן קרבן־פסח פינף טויזנט [שאף], און רינדער פינף הונדערט.
. אזוי איז צוגעגרייט געווארן דער דינסט, און די כהנים האבן זיך געשטעלט אויף זייער ארט, און די לויים אויף זייערע אפטיילונגען, לויט דעם באפעל פון מלך. . און זיי האבן געשאכטן דעם קרבן־פסח, און די כהנים האבן געשפרענגט דאס בלוט פון זייער האנט; און די לויים האבן אפגעשונדן. . און זיי האבן אוועקגענומען די טיילן וואס דארפן אויפגעבראכט ווערן, כדי זיי צו געבן צו די אפטיילונגען פון די פאטערהייזער פון די קינדער פון פאלק אויף מקריב זיין צו גאט, אזוי ווי עס שטייט געשריבן אין דעם בוך פון משהן; און דאס גלייכן מיט די רינדער. . און זיי האבן געבראטן דעם קרבן־פסח אויפן פייער, אזוי ווי דער דין; און די געהייליקטע קרבנות האבן זיי געקאכט אין טעפ, און אין קעסלען, און אין פאנען, און פאנאנדערגעטראגן אויף גיך צו אלע קינדער פון פאלק. . און דערנאך האבן זיי צוגעגרייט פאר זיך און פאר די כהנים; ווארום די כהנים, די קינדער פון אהרן, זיינען געווען פארנומען מיט אויפברענגען די טיילן וואס דארפן אויפגעבראכט ווערן און דאס פעטס, ביז נאכט; דרום האבן די לויים צוגעגרייט אי פאר זיך, אי פאר די כהנים, די קינדער פון אהרן.
. און די זינגערס, די קינדער פון אסף, זיינען געווען אויף זייער ארט, לויט דעם באפעל פון דודן, און אסף, און הימן, און ידותון דעם מלכס זעער. און די טויערלייט זיינען געווען ביי איטלעכן טויער. זיי האבן ניט געדארפט אפטרעטן פון זייער דינסט, ווארום זייערע ברידער די לויים האבן צוגעגרייט פאר זיי.
. אזוי איז צוגעגרייט געווארן דער גאנצער דינסט פון גאט אין יענעם טאג, צו מאכן דעם קרבן־פסח, און אויפצוברענגען בראנדאפפער אויפן מזבח פון גאט, לויט דעם באפעל פון דעם מלך יאשיהו. . און די קינדער פון ישראל וואס האבן זיך דארטן געפונען, האבן געמאכט דעם קרבן־פסח אין יענער צייט, און דעם יום־טוב פון מצות זיבן טעג. . און א קרבן־פסח אזא ווי דער איז ניט געמאכט געווארן פון די טעג פון שמואל דעם נביא אן; און אלע מלכים פון ישראל האבן ניט געמאכט אזא קרבן־פסח ווי עס האט געמאכט יאשיהו, און די כהנים, און די לויים, און גאנץ יהודה און ישראל וואס האבן זיך דארטן געפונען, און די באוווינער פון ירושלים. . אין אכצנטן יאר פון יאשיהוס מלוכה איז געמאכט געווארן דער דאזיקער פסח.
. נאך דעם אלעם, אז יאשיהו האט געהאט צוגעגרייט דאס הויז, איז ארויפגעגאנגען נכו דער מלך פון מצרים, מלחמה צו האלטן אויף כרכמיש ביים פרת, און יאשיהו איז ארויסגעגאנגען אקעגן אים. . האט ער געשיקט שלוחים צו אים אזוי צו זאגן וואס קער איך זיך אן מיט דיר, מלך פון יהודה? ניט קעגן דיר איז דאס היינט, נאר קעגן דעם הויז מיט וועמען איך בין אין מלחמה; און גאט האט אנגעזאגט מיך צו איילן; האלט זיך אפ פון גאט וואס איז מיט מיר, כדי ער זאל דיך ניט אומברענגען. . אבער יאשיהו האט ניט אפגעקערט זיין פנים פון אים, נאר מלחמה האלטן מיט אים האט ער געזוכט; און ער האט ניט צוגעהערט צו די ווערטער פון נכון, פון גאטס מויל ארויס, און ער איז געקומען מלחמה האלטן אין דעם טאל פון מגדו. . האבן די בויגנשיסערס געשאסן אויף דעם מלך יאשיהו, און דער מלך האט געזאגט צו זיינע קנעכט נעמט מיך אוועק, ווארום איך בין שטארק פארווונדט געווארן. . האבן אים די קנעכט אראפגענומען פון זיין רייטוואגן, און האבן אים ארויפגעזעצט אויף דעם צווייטן רייטוואגן וואס ער האט געהאט, און אים אוועקגעפירט קיין ירושלים. און ער איז געשטארבן, און איז באגראבן געווארן אין די קברים פון זיינע עלטערן. און גאנץ יהודה און ירושלים האבן געטרויערט אויף יאשיהון. . און ירמיהו האט געקלאגט אויף יאשיהון, און אלע זינגערס און זינגערינס האבן גערעדט אין זייערע קלאגלידער פון יאשיהון, ביז אויף היינט. און מע האט זיי געמאכט פאר א מנהג אין ישראל, און זיי זיינען פארשריבן אין די קלאגלידער.
. און די איבעריקע זאכן וועגן יאשיהון, און זיינע חסדים, לויט ווי עס שטייט געשריבן אין דער תורה פון גאט, . און זיינע אויפטוען, די ערשטע אזוי ווי לעצטע, זיי זיינען באשריבן אין בוך פון די מלכים פון ישראל און יהודה.

. און דאס פאלק פון לאנד האט גענומען יהואחז דעם זון פון יאשיהון, און זיי האבן אים געמאכט פאר א מלך אויף זיין פאטערס ארט, אין ירושלים.
. דריי און צוואנציק יאר איז יואחז אלט געווען, אז ער איז געווארן מלך, און דריי חדשים האט ער געקיניגט אין ירושלים. . און דער מלך פון מצרים האט אים אראפגעזעצט אין ירושלים, און האט באשטראפט דאס לאנד מיט הונדערט צענטנער זילבער און א צענטנער גאלד.
. און דער מלך פון מצרים האט געמאכט זיין ברודער אליקים פאר א מלך איבער יהודה און ירושלים, און ער האט אומגעביטן זיין נאמען אויף יהויקים. און זיין ברודער יואחזן האט נכו גענומען און אים געבראכט קיין מצרים.
. פינף און צוואנציק יאר איז יהויקים אלט געווען, אז ער איז געווארן מלך, און עלף יאר האט ער געקיניגט אין ירושלים.
און ער האט געטאן וואס איז שלעכט אין די אויגן פון יהוה זיין גאט.
. איז ארויפגעגאנגען אויף אים נבוכדנצר דער מלך פון בבל, און האט אים געשמידט אין קופערנע קייטן, כדי אים אוועקצופירן קיין בבל. . אויך פון די כלים פון גאטס הויז האט נבוכדנצר געבראכט קיין בבל, און זיי אריינגעשטעלט אין זיין טעמפל אין בבל.
. און די איבעריקע זאכן ווענג יהויקימען, און זיינע אומווערדיקייטן וואס ער האט געטאן, און וואס מיט אים האט געטראפן, דאס איז באשריבן אין בוך פון די מלכים פון ישראל און יהודה.
און זיין זון יהויכין איז געווארן מלך אויף זיין ארט.
. אכט יאר איז יהויכין אלט געווען, אז ער איז געווארן מלך, און דריי חדשים מיט צען טעג האט ער געקיניגט אין ירושלים.
און ער האט געטאן וואס איז שלעכט אין די אויגן פון גאט.
. און צום אומקער פון יאר, האט דער מלך נבוכדנצר געשיקט, און האט אים געבראכט קיין בבל, מיט די גלוסטיקע כלים פון גאטס הויז. און ער האט געמאכט זיין ברודער צדקיהון פאר א מלך איבער יהודה און ירושלים.
. איין און צוואנציק יאר איז צדקיהו אלט געווען, אז ער איז געווארן מלך, און עלף יאר האט ער געקיניגט אין ירושלים.
. און ער האט געטאן וואס איז שלעכט אין די אויגן פון גאט; ער איז ניט אונטערטעניק געווארן פאר ירמיהו דעם נביא [וואס האט גערעדט] פון גאטס מויל. . און ער האט אויך ווידערשפעניקט אן דעם מלך נבוכדנצר וואס האט אים באשווארן ביי גאט; און ער האט שטייף געמאכט זיין נאקן, און הארט געמאכט זיין הארץ, זיך ניט אומצוקערן צו יהוה דעם גאט פון ישראל. . אויך אלע הארן פון די כהנים און פון פאלק האבן געפעלשט א גרויס פעלשונג; אזוי ווי אלע אומווערדיקייטן פון די פעלקער, און זיי האבן פאראומרייניקט דאס הויז פון גאט וואס ער האט געהייליקט אין ירושלים. . און יהוה דער גאט פון זייערע עלטערן האט געשיקט צו זיי דורך זיינע שלוחים, נאכאנאנד געשיקט, ווארום ער האט זיך דערבארימט אויף זיין פאלק און אויף זיין וווינונג. . אבער זיי פלעגן שפעטן פון די שלוחים פון גאט, און פאראכטן זיינע ווערטער, און זיך לוסטיק מאכן איבער זיינע נביאים, ביז דער גרימצארן פון גאט איז אויפגעגאנגען אקעגן זיין פאלק, אז קיין תרופה איז מער ניט געווען. . און ער האט ארויפגעבראכט אויף זיי דעם מלך פון די כשדים, וואס האט געהרגעט זייערע יונגע מיטן שווערד אין זייער בית־מקדש, און האט זיך ניט דערבארימט אויף א בחור אדער א מיידל, א זקן אדער א גרייז; אלעמען האט ער געגעבן אין זיין האנט. . און אלע כלים פון גאטס הויז, די גרויסע אזוי ווי די קליינע, און די אוצרות פון גאטס הויז, און די אוצרות פון מלך און זיינע הארן, אלע האט ער געבראכט קיין בבל. . און זיי האבן פארברענט דאס הויז פון גאט, און איינגעווארפן די מויער פון ירושלים, און אלע אירע פאלאצן האבן זיי פארברענט אין פייער, און אלע אירע גלוסטיקע כלים האבן זיי צעשטערט. . און די וואס זיינען געבליבן פון שווערד האט ער פארטריבן קיין בבל, און זיי זיינען געווארן צו אים און צו זיינע זין פאר קנעכט ביז דער מלוכה פון מלכות פרס; . כדי צו דערפילן דאס ווארט פון גאט פון ירמיהוס מויל ביז די ערד וועט אפצאלן אירע [ניט געהאלטענע] שבתים; אלע טעג פון איר וויסט זיין האט זי געהאלטן שבת, ביז צו דערפילן זיבעציק יאר.
. און אין ערשטן יאר פון כורש דעם מלך פון פרס, אז עס איז אויסגעפירט געווארן דאס ווארט פון גאט דורך ירמיהוס מויל, האט גאט דערוועקט דעם גייסט פון כורש מלך פון פרס, און ער האט ארויסגעלאזט אן אויסרוף אין זיין גאנצן קיניגרייך, און אויך דורך א געשריפטס, אזוי צו זאגן . אזוי האט געזאגט כורש דער מלך פון פרס אלע קיניגרייכן פון דער ערד האט מיר געגעבן יהוה דער גאט פון די הימלען; און ער האט מיר באפוילן אים צו בויען א הויז אין ירושלים וואס אין יהודה; ווער עס איז דא צווישן אייך פון זיין גאנצן פאלק, זאל יהוה זיין גאט זיין מיט אים, און זאל ער ארויפגיין.
