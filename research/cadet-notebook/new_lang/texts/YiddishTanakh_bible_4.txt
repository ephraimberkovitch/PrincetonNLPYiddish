
. און דאס ווארט פון גאט איז געווען צו מיר, אזוי צו זאגן. און דו מענטשנקינד, אזוי האט געזאגט גאט דער הארא סוף צו דער ערד פון ישראל! געקומען א סוף אויף די פיר עקן פון לאנד. . אצונד איז א סוף אויף דיר, און איך וועל אנשיקן מיין צארן אויף דיר, און וועל דיך משפטן לויט דיינע וועגן, און פארגעלטן אויף דיר אלע דיינע אומווערדיקייטן. . און מיין אויג וועט דיך ניט שוינען, און איך וועל ניט דערבארימען; נייערט דיינע וועגן וועל איך פארגעלטן אויף דיר, און דיינע אומווערדיקייטן וועלן אין דיין מיט בלייבן; און איר וועט וויסן אז איך בין יהוה. . אזוי האט געזאגט גאט דער האראן אומגליק, א באזונדער אומגליק אט קומט!. א סוף איז געקומען, געקומען דער סוף, ער האט זיך דערוועקט אויף דיר; אט קומט עס!. געקומען איז די ריי צו דיר, באוווינער פון לאנד; געקומען די צייט, נאנט איז דער טאג פון מהומה, און אויס דער געהילך פון די בערג. . אצונד באלד וועל איך אויסגיסן מיין גרימצארן אויף דיר, און אויסלאזן אויף דיר מיין כעס, און דיך משפטן לויט דיינע וועגן, און פארגעלטן אויף דיר אלע דיינע אומווערדיקייטן. . און מיין אויג וועט ניט שוינען, און איך וועל ניט דערבארימען; לויט דיינע וועגן וועל איך פארגעלטן אויף דיר, און דיינע אומווערדיקייטן וועלן אין דיין מיט בלייבן; און איר וועט וויסן אז איך יהוה טו שלאגן.
. אט איז דער טאג, אט קומט עס! אויסגעפאלן איז די ריי, געשפראצט האט דער שטעקן, געבליט האט די מוטוויליקייט. . אומרעכט איז אויסגעוואקסןאין א שטעקן פון שלעכטיקייט; ניט פון זיי קומט ארויס, און ניט פון זייער געזעמל, און ניט פון זייער געטומל; און ניטא קיין געהויבנקייט אין זיי. . געקומען איז די צייט, דערגרייכט האט דער טאג; דער קויפער זאל זיך ניט פרייען, און דער פארקויפער זאל ניט טרויערן, ווארום א גרימצארן איז אויף איר גאנצן געזעמל. . ווארום דער פארקויפער וועט צום פארקויפטןאין זיין לעבנס לעבן זיך ניט אומקערן; ווייל א זעונג איז אויף איר גאנצן געזעמל, עס זאל זיך ניט אומקערן; און פון וועגן זיין זינד אין זיין לעבןוועט זיך קיינער ניט דערהאלטן. . געבלאזן דעם הארן, און אנגעברייט אלצדינג, און ניטא ווער זאל גיין אויף מלחמה; ווארום מיין גרימצארן איז אויף איר גאנצן געזעמל. . דערויסן די שווערד, און אינעווייניק די פעסט און דער הונגער; דער וואס אין פעלד וועט דורכן שווערד שטארבן, און דער וואס אין שטאט, וועט אים הונגער און פעסט אויפעסן. . און זייערע אנטרונענע וועלן אנטרינען, און וועלן זיין אויף די בערג, ווי טויבן פון די טאלן, וואס אלע טוען זיי ברומען; איטלעכער פון וועגן זיין זינד. . אלע הענט וועלן שלאף ווערן, און אלע קני וועלן רינען מיט וואסער. . און זיי וועלן אנגורטן זאקקליידער, און א שוידער וועט זיי באדעקן, און אויף אלע פנימער וועט זיין א בושה, און אויף אלע זייערע קעפ א פליך. . זייער זילבער וועלן זיי אויף די גאסן ארויסווארפן, און זייער גאלד וועט אן אומרייניקייט ווערן, זייער זילבער און זייער גאלד וועט זיי ניט קענען מציל זייןאין טאג פון גאטס גרימצארן; זייער לייב וועלן זיי ניט אנזעטןאון זייערע אינגעווייד וועלן זיי ניט אנפילן; ווארום די שטרויכלונג צו זייער זינד איז דאס געווען, . און זייער שיינע צירונג וואס זיי האבן פאר א שטאלץ געמאכט; און בילדער פון זייערע מיאוסע אומווערדיקייטןהאבן זיי דערפון אויסגעארבעט; דרום מאך איך עס זיי פאר אן אומרייניקייט. . און איך וועל עס געבן אין דער האנט פון פרעמדע צו רויב, און צו די שלעכטע פון דער ערד צו פאנג, און זיי וועלן עס פארשוועכן. . און איך וועל אפדרייען מיין פנים פון זיי, און מע וועט פארשוועכן מיין פארבארגעניש; יא, איינברעכער וועלן קומען אין איר, און וועלן זי פארשוועכן.
. גרייט צו די קייטן, ווארום דאס לאנד איז פול מיט בלוטשולד, און די שטאט איז פויל מיט אומרעכט. . און איך וועל ברענגען די ערגסטע פון די פעלקער, און זיי וועלן ירשען זייערע הייזער; און איך וועל פארשטערן דעם שטאלץ פון די שטארקע; און פארשוועכט ווערן וועלן זייערע הייליקטומען. . א שוידערניש קומט, און זיי וועלן זוכן שלום, און עס וועט ניט זיין. . א בראך אויף א בראך וועט קומען, און א הערונג נאך א הערונג וועט זיין; און זיי וועלן זוכן א זעונג פון נביא, און די תורה וועט פארלארן ווערן פון כהן, און אן עצה פון די זקנים.
. דער מלך וועט טרויערן, און דער פירשט וועט זיך אנקליידן מיט וויסטקייט, און די הענט פון דעם פאלק פון לאנד וועלן צעטומלט ווערן; לויט זייער וועג וועל איך טאן מיט זיי, און מיט זייערע משפטים וועל איך זיי משפטן; און זיי וועלן וויסן אז איך בין יהוה.

. און עס איז געווען אין זעקסטן יאר, אין זעקסטן חודש, אין פינפטן טאג פון חודש, ווי איך זיץ אין מיין הויז, און די עלטסטע פון יהודה זיצן פאר מיר, אזוי איז דארטן געפאלן אויף מיר די האנט פון גאט דעם האר. . און איך האב געזען, ערשט א געשטאלט אזוי ווי דאס אויסזען פון פייער פון דעם אויסזען פון זיינע לענדן און אראפ פייער, און פון זיינע לענדן און ארויף אזוי ווי דאס אויסזען פון גלאנציקייט, אזוי ווי דער אנבליק פון בורשטין. . און ער האט אויסגעשטרעקט א געשטאלט פון א האנט, און האט מיך אנגענומען פאר א לאק פון מיין קאפ, און א ווינט האט מיך געטראגן צווישן ערד און צווישן הימל, און האט מיך געבראכט אין זעונגען פון גאט קיין ירושלים, צום איינגאנג פון דעם אינעווייניקסטן טויער וואס איז געקערט צו צפון, וואס דארטן איז געווען דער ארט פון דעם דערצערנבילד וואס דערצערנט. . ערשט דארטן איז די פראכט פון דעם גאט פון ישראל, אזוי ווי די זעונג וואס איך האב געזען אין טאל. . און ער האט צו מיר געזאגט מענטשנקינד, הייב אקארשט אויף דיינע אויגן קעגן צפון. האב איך אויפגעהויבן מיינע אויגן קעגן צפון, ערשט אין צפון פון דעם טויער פון מזבח איז דאס דאזיקע דערצערנבילד, ביים אריינגאנג. . און ער האט צו מיר געזאגט מענטשנקינד, דו זעסט וואס זיי טוען? די גרויסע אומווערדיקייטן וואס דאס הויז פון ישראל טוט דא, כדי איך זאל מיך דערווייטערן פון מיין הייליקטום? און וועסט נאך ווייטער זען גרעסערע אומווערדיקייטן. . און ער האט מיך געבראכט צום איינגאנג פון הויף, און איך האב געזען, ערשט א לאך איז אין דער וואנט. . האט ער צו מיר געזאגט מענטשנקינד, גראב אקארשט אין דער וואנט. און איך האב געגראבן אין דער וואנט, ערשט אן איינגאנג. . האט ער צו מיר געזאגט גיי אריין, און זע די בייזע אומווערדקייטן וואס זיי טוען דא. . בין איך אריינגעגאנגען, און האב געזען, ערשט אלערליי אומווערדיקע געשטאלטן פון שרצים און בהמות, און אלערליי אפגעטער פון דעם הויז פון ישראל, זיינען אויסגעקריצט אויף דער וואנט רונד ארום. . און פאר זיי שטייען זיבעציק מאן פון די עלטסטע פון דעם הויז פון ישראל, און יאזניהו דער זון פון שפנען שטייט אין מיטן פון זיי, און איטלעכער מיט זיין רייכערפאן אין זיין האנט, און א דיקער וואלקן פון דעם וויירויך גייט אויף. . האט ער צו מיר געזאגט האסטו געזען, מענטשנקינד, וואס די עלטסטע פון דעם הויז פון ישראל טוען אין דער פינצטערניש, איטלעכער אין זיינע בילדערקאמערן? ווארום זיי זאגן גאט זעט אונדז ניט, פארלאזן האט גאט דאס לאנד. . און ער האט צו מיר געזאגט וועסט נאך ווייטער זען גרעסערע אומווערדיקייטן וואס זיי טוען. . און ער האט מיך געבראכט צו דעם טויעראיינגאנג פון גאטס הויז וואס צו צפון, ערשט דארטן זיצן די ווייבער און באוויינען תמוזן. . האט ער צו מיר געזאגט האסטו געזען, מענטשנדיקנד? וועסט נאך ווייטער זען גרעסערע אומווערדיקייטן ווי די דאזיקע. . און ער האט מיך געבראכט צו דעם אינעווייניקסטן הויף פון גאטס הויז, ערשט ביים איינגאנג פון גאטס טעמפל, צווישן דעם פאליש און דעם מזבח, זיינען ארום פינף און צוואנציק מאן, מיט זייערע רוקנס צום טעמפל פון גאט, און זייערע פנימער צו מזרח, און זיי בוקן זיך קעגן מזרח צו דער זון. . האט ער צו מיר געזאגט האסטו געזען, מענטשנקינד? קנאפ איז דעם הויז פון יהודה צו טאן די אומווערדיקייטן וואס זיי האבן דא געטאן, אז זיי האבן נאך אנגעפילט דאס לאנד מיט אומרעכט, און האבן מיך ווידער און ווידער דערצערנט; און אט לייגן זיי צו דעם צווייג צו זייער נאז.
. דרום וועל איך אויך טאן מיט גרימצארן; מיין אויג וועט ניט שוינען, און איך וועל ניט דערבארימען; און זיי וועלן שרייען אין מיין אויער אויף א הויך קול, און איך וועל זיי ניט צוהערן.

. און א הויכער קול האט אויסגערופן אין מיין אויער, אזוי צו זאגן מאכט גענענען די וואס זיינען געזעצט אויף דער שטאט, און איטלעכן מיט זיין צעשטערגעצייג אין זיין האנט. . ערשט זעקס מענער זיינען אנגעקומען פון דעם וועג פון דעם אויבערשטן טויער וואס איז געקערט צו צפון, און איטלעכער מיט זיין ברעכגעצייג אין זיין האנט, און איין מאן צווישן זיי אנגעטאן אין ליינען מיט א שרייבערס טינטהארן אויף זיינע לענדן. און זיי זיינען געקומען, און האבן זיך געשטעלט לעבן דעם קופערנעם מזבח. . און די פראכט פון דעם גאט פון ישראל האט זיך אויפגעהויבן פון איבער דעם כרוב וואס זי איז אויף אים געווען, צו דעם שוועל פון הויז; און ער האט גערופן צו דעם מאן אנגעטאן אין ליינען, וואס א שרייבערס טינטהארן איז געווען אויף זיינע לענדן. . און גאט האט צו אים געזאגט גיי דורך אין מיטן שטאט, אין מיטן ירושלים, און זאלסט אנצייכענען א צייכן אויף די שטערנס פון די מענטשן וואס זיפצן און קרעכצן אויף אלע אומווערדיקייטן וואס ווערן געטאן אין איר. . און צו יענע האט ער געזאגט פאר מיינע אויערן גייט דורך אין שטאט הינטער אים, און שלאגט; אייער אויג זאל ניט שוינען, און איר זאלט ניט דערבארימען. . א זקן, א בחור און א מיידל, און קליינע קינדער און ווייבער, זאלט איר הרגען צום טויט, נאר צו קיין מענטשן וואס אויף אים איז דער צייכן, זאלט איר ניט גענענען; און פון מיין הייליקטום זאלט איר אנהייבן. האבן זיי אנגעהויבן פון די אלטע לייט וואס פארן הויז. . און ער האט צו זיי געזאגט פאראומרייניקט דאס הויז, און פילט אן די הויפן מיט דערשלאגענע; גייט ארויס! און זיי זיינען ארויסגעגאנגען, און האבן געשלאגן אין שטאט. . און עס איז געווען, ווי זיי האבן געשלאגן, און איך בין געבליבן אליין, אזוי בין איך געפאלן אויף מיין פנים, און איך האב געשריען, און געזאגט וויי, גאט דו האר, ווילסטו אומברענגען דעם גאנצן איבערבלייב פון ישראל מיט וואס דו גיסט אויס דיין גרימצארן אויף ירושלים? . האט ער צו מיר געזאגט די זינד פון דעם הויז פון ישראל און יהודה איז זייער זייער גרויס, און דאס לאנד איז אנגעפילט מיט בלוט, און די שטאט איז פול מיט אומגערעכטיקייט, ווארום זיי זאגן פארלאזן האט גאט דאס לאנד, און גאט זעט ניט.
. דרום וועט אויך מיין אויג ניט שוינען, און איך וועל ניט דערבארימען; זייער וועג וועל איך פארגעלטן אויף זייער קאפ.
. ערשט דער מאן אנגעטאן אין ליינען וואס דער טינטהארן איז געווען אויף זיינע לענדן, האט געבראכט אן ענטפער, אזוי צו זאגן איך האב געטאן אזוי ווי אלץ וואס דו האסט מיר באפוילן.

. און איך האב געזען, ערשט אויף דעם הימל וואס איבערן קאפ פון די כרובים האט זיך באוויזן אזוי ווי סאפירשטיין, אזוי ווי דאס אויסזען פון דער געשטאלט פון א טראן איבער זיי. . און ער האט גערעדט צו דעם מאן וואס איז געווען אנגעטאן אין ליינען, און ער האט געזאגט גיי אריין צווישן די רעדער, אונטער דעם כרוב, און פיל אן דיינע הויפנס מיט פייערקוילן פון צווישן די כרובים, און טו א ווארף אויף דער שטאט. איז ער אריינגעגאנגען פאר מיינע אויגן. . און די כרובים זיינען געשטאנען רעכטס פון הויז, ווען דער מאן איז אריינגעגאנגען; און א וואלקן האט אנגעפילט דעם אינעווייניקסטן הויף. . און די פראכט פון גאט האט זיך אויפגעהויבן פון איבער דעם כרוב צום שוועל פון הויז; און דאס הויז איז אנגעפילט געווארן מיטן וואלקן, און דער הויף איז געווען פול מיט דעם שיין פון גאטס פראכט. . און דאס גערויש פון די פליגלען פון די כרובים האט זיך געהערט ביזן אויסנווייניקסטן טויער, אזוי ווי דער קול פון גאט אלמאכטיקן, ווען ער רעדט. . און עס איז געווען, ווי ער האט באפוילן דעם מאן וואס איז געווען אנגעטאן אין ליינען, אזוי צו זאגן נעם פייער פון צווישן די רעדער, פון צווישן די כרובים, אזוי איז ער אריינגעגאנגען, און האט זיך געשטעלט לעבן א ראד. . און דער כרוב האט אויסגעשטרעקט זיין האנט פון צווישן די כרובים צו דעם פייער וואס צווישן די כרובים, און ער האט אויפגעהויבן און געגעבן אין די הויפנס פון דעם אנגעטאנענעם אין ליינען; און דער האט עס גענומען, און איז ארויסגעגאנגען. . און ביי די כרובים האט זיך געזען די געשטאלט פון א מענטשנס האנט אונטער זייערע פליגלען. . און איך האב געזען, ערשט פיר רעדער זיינען לעבן די כרובים, איין ראד לעבן איין כרוב, איין ראד לעבן איין כרוב; און דאס אויסזען פון די רעדער איז געווען אזוי ווי דער אנבליק פון גאלדשטיין. . און זייער אויסזען איין געשטאלט איז געווען ביי זיי פירן, אזוי ווי עס וואלט זיין א ראד אין א ראד. . אז זיי זיינען געגאנגען, זיינען זיי געגאנגען צו זייערע פיר זייטן זיי האבן זיך ניט אומגעדרייט ביי זייער גיין, נייערט צום ארט וווהין דער קאפ איז געווען געקערט, נאך אים זיינען זיי געגאנגען; זיי האבן זיך ניט אומגעדרייט ביי זייער גיין. . און זייער גאנצער לייב, און זייער רוקן, און זייערע הענט, און זייערע פליגלען, און די רעדער, זיינען געווען פול מיט אויגן רונד ארום – זייערע רעדער ביי זיי פירן. . די רעדער, זיי האט מען אנגערופן „דער גלגל״ אין מיינע אויערן. . און פיר פנימער זיינען ביי איטלעכן געווען איין פנים דער פנים פון א כרוב, און דער צווייטער פנים דער פנים פון א מענטשן, און דער דריטער דער פנים פון א לייב, און דער פירטער דער פנים פון אן אדלער. . און די כרובים האבן זיך אויפגעהויבן. דאס איז געווען די חיה וואס איך האב געזען ביים טייך כבר. . און אז די כרובים זיינען געגאנגען, זיינען געגאנגען די רעדער לעבן זיי, און אז די כרובים האבן אויפגעשטעלט זייערע פליגלען זיך אויפצוהייבן פון דער ערד, האבן אויך די רעדער זיך ניט אפגעדרייט פון לעבן זיי. . אז יענע זיינען געשטאנען, זיינען די געשטאנען, און אז יענע האבן זיך אויפגעהויבן, האבן זיי זיך אויפגעהויבן מיט זיי, ווארום דער גייסט פון דער חיה איז געווען אין זיי. . און די פראכט פון גאט איז אוועק פון דעם שוועל פון הויז, און האט זיך געשטעלט אויף די כרובים. . און די כרובים האבן אויפגעשטעלט זייערע פליגלען, און האבן זיך אויפגעהויבן פון דער ערד פאר מיינע אויגן ביי זייער ארויסגיין, און די רעדער באגלייך מיט זיי; און זיי האבן זיך געשטעלט ביים איינגאנג פון מזרח־טויער פון גאטס הויז; און די פראכט פון דעם גאט פון ישראל איז געווען איבער זיי פון אויבן. . דאס איז די חיה וואס איך האב געזען אונטער דעם גאט פון ישראל, ביים טייך כבר; און איך האב דערקענט אז דאס זיינען כרובים. . צו פיר, צו פיר פנימער זיינען ביי איטלעכן געווען, און פיר פליגלען ביי איטלעכן, און די געשטאלט פון הענט פון א מענטשן אונטער זייערע פליגלען. . און די געשטאלט פון זייערע פנימער דאס זיינען געווען די פנימער וואס איך האב געזען ביים טייך כבר, זייער אויסזען און זיי גופא. איטלעכער צו דער זייט פון זיין פנים זיינען זיי געגאנגען.

. און א ווינט האט מיך אויפגעהויבן, און האט מיך געבראכט צו דעם מזרח־טויער פון גאטס הויז וואס איז געקערט צו מזרח; ערשט אין דעם איינגאנג פון טויער זיינען פינף און צוואנציק מאן; און איך האב געזען צווישן זיי יאזניה דעם זון פון עזורן, און פלטיהו דעם זון פון בניהון, די הארן פון פאלק. . און ער האט צו מיר געזאגט
מענטשנקינד, דאס זיינען די מענער וואס טראכטן אומרעכט, און עצהן בייזע עצות אין דער דאזיקער שטאט;. וואס זאגן ניט אזוי באלד! מע וועט נאך בויען הייזער! זי איז דער טאפ, און מיר זיינען דאס פלייש. . דרום זאג נביאות אויף זיי, זאג נביאות, דו מענטשנקינד.
. און דער גייסט פון גאט איז געפאלן אויף מיר, און ער האט צו מיר געזאגט
זאג אזוי האט גאט געזאגטאזוי האט איר געזאגט, הויז פון ישראל, און וואס אייך קומט אויפן זינען דאס ווייס איך. . איר האט געמערט אייערע דערשלאגענעאין דער דאזיקער שטאט, און אנגעפילט אירע גאסן מיט דערשלאגענע. . דרום האט גאט דער האר אזוי געזאגטאייערע דערשלאגענע וואס איר האט אוועקגעלייגט אין איר, זיי זיינען דאס פלייש, און זי איז דער טאפ, אבער אייך וועט מען ארויסציען פון איר. . פאר דער שווערד האט איר מורא געהאט, און א שווערד וועל איך ברענגען אויף אייך, זאגט גאט דער האר. . און איך וועל אייך ארויסציען פון איר מיט, און וועל אייך געבן אין דער האנט פון פרעמדע, און וועל טאן אויף אייך א משפט. . דורך דער שווערד וועט איר פאלן; אויפן געמארק פון ישראל וועל איך אייך משפטן; און איר וועט וויסן אז איך בין יהוה. . זי וועט אייך ניט זיין צום טאפ, אבער איר וועט זיין אין איר צו פלייש; ביים געמארק פון ישראל וועל איך אייך משפטן. . און איר וועט וויסן אז איך בין יהוה, וואס אין מיינע חוקים זייט איר ניט געגאנגען, און מיינע געזעצן האט איר ניט געטאן, נייערט אזוי ווי די געזעצן פון די פעלקערוואס רונד ארום אייך האט איר געטאן.
. און עס איז געווען, ווי איך האב נביאות געזאגט, אזוי איז פלטיה דער זון פון בניהון געשטארבן; בין איך געפאלן אויף מיין פנים, און איך האב געשריען אויף א הויכן קול, און האב געזאגט וויי, גאט דו האר, ווילסטו א פארלענדונג מאכן פון דעם איבערבלייב פון ישראל? . איז דאס ווארט פון גאט געווען צו מיר, אזוי צו זאגן
. מענטשנקינד, דיינע ברידער, דיינע ברידער, די מענטשן פון דיין קרובהשאפט, און דאס גאנצע הויז פון ישראל אין גאנצן, וואס די באוווינער פון ירושלים האבן צו זיי געזאגטזייט דערווייטערט פון גאט! דאס איז אונדז דאס לאנד געגעבן געווארן פאר א ירושה –. דרום זאגט אזוי האט געזאגט גאט דער הארהגם איך האב זיי דערווייטערט צווישן די פעלקער, און הגם איך האב זיי צעשפרייט אין די לענדער, בין איך זיי אבער פאר א קליין הייליקטוםאין די לענדער וואס זיי זיינען געקומען אהין. . דרום זאג אזוי האט געזאגט גאט דער האריא, איך וועל אייך איינזאמלען פון די אומות, און וועל אייך צונויפקלייבן פון די לענדערוואס איר זייט צעשפרייט געווארן אין זיי, און איך וועל אייך געבן די ערד פון ישראל. . און זיי וועלן קומען אהין, און וועלן אפטאן אלע אירע מיאוסקייטןאון אלע אירע אומווערדיקייטן פון איר. . און איך וועל זיי געבן איין הארץ, און א ניי געמיט וועל איך אריינגעבן אין אייך; און איך וועל אפטאן דאס הארץ פון שטיין פון זייער לייב, און וועל זיי געבן א הארץ פון פלייש;. כדי זיי זאלן גיין אין מיינע חוקים, און מיינע געזעצן זאלן זיי היטן און זיי טאן; און זיי וועלן מיר זיין צום פאלק, און איך וועל זיי זיין צום גאט. . און די וואס זייער הארץ גייט נאך דעם הארצןפון זייערע מיאוסקייטן און זייערע אומווערדיקייטן, וועל איך זייער וועג אויף זייער קאפ פארגעלטן, זאגט גאט דער האר.
. און די כרובים האבן אויפגעהויבן זייערע פליגלען, און די רעדער באגלייך מיט זיי; און די פראכט פון דעם גאט פון ישראל איז געווען איבער זיי פון אויבן. . און די פראכט פון גאט האט זיך אויפגעהויבן פון איבערן מיטן שטאט, און האט זיך געשטעלט אויף דעם בארג וואס אין מזרח פון שטאט. . און א ווינט האט מיך אויפגעהויבן, און האט מיך געבראכט קיין כשדים צו די פארטריבענע, אין א זעונג, מיט דעם גייסט פון גאט. און די זעונג וואס איך האב געזען, האט זיך אויפגעהויבן פון מיר. . און איך האב גערעדט צו די פארטריבענע אלע ווערטער פון גאט וואס ער האט מיר באוויזן.
. און דאס ווארט פון גאט איז געווען צו מיר, אזוי צו זאגן. מענטשנקינד, צווישן א ווידערשפעניקן געזינדל זיצסטו, וואס האבן אויגן צו זען, און זעען ניט, וואס האבן אויערן צו הערן, און הערן ניט, ווייל א ווידערשפעניק געזינדל זיינען זיי. . און דו מענטשנקינד, מאך דיר וואנדער־כלים, און וואנדער אויס ביי טאג פאר זייערע אויגן; און זאלסט וואנדערן פון דיין ארטצו אן אנדער ארט פאר זייערע אויגן; אפשר וועלן זיי איינזעןאז א ווידערשפעניק געזינדל זיינען זיי. . און זאלסט ארויסטראגן דיינע כליםאזוי ווי וואנדער־כלים ביי טאג פאר זייערע אויגן; און דו זאלסט ארויסגיין אין אוונט פאר זייערע אויגן, אזוי ווי מע גייט ארויס אין גלות. . פאר זייערע אויגן גראב דיר דורך די וואנט, און טראג ארויס דורך איר. . פאר זייערע אויגן זאלסטו אויפן אקסל טראגן, אין שטאקפינצטערניש זאלסטו ארויסטראגן; דיין פנים זאלסטו פארדעקן, און ניט אנקוקן דאס לאנד; ווארום א צייכן האב איך דיך געמאכטפאר דעם הויז פון ישראל.
. און איך האב געטאן אזוי ווי איך בין באפוילן געווארן מיינע כלים האב איך ארויסגעטראגן אזוי ווי וואנדער־כלים ביי טאג, און אין אוונט האב איך מיר דורך־געגראבן די וואנט מיט דער האנט; אין שטאקפינצטערניש האב איך ארויסגעטראגן; אויפן אקסל האב איך געטראגן פאר זייערע אויגן.
. און דאס ווארט פון גאט איז געווען צו מיר אין דער פרי, אזוי צו זאגן
. מענטשנקינד, האבן ניט געזאגט צו דיר דאס הויז פון ישראל, דאס ווידערשפעניקע געזינדל וואס טוסטו?. זאג צו זיי אזוי האט געזאגט גאט דער הארדי דאזיקע נבואה איז אויף דעם פירשט אין ירושלים, און אויף דעם גאנצן הויז פון ישראלוואס זיי זיינען צווישן זיי. . זאג איך בין אייער צייכן; ווי איך האב געטאן, אזוי וועט געטאן ווערן צו זייאין גלות, אין געפאנגענשאפט וועלן זיי גיין. . און דער פירשט וואס צווישן זייוועט אויפן אקסל טראגן, און אין שטאקפינצטערניש וועט ער ארויסגיין; די וואנט וועט מען דורכגראבןאים ארויסצופירן דורך איר; זיין פנים וועט ער פארדעקן, כדי ער זאל ניט אנקוקן מיטן אויג דאס לאנד. . און איך וועל אויסשפרייטן מיין נעץ אויף אים, און ער וועט געפאנגען ווערן אין מיין פאסטקע; און איך וועל אים ברענגען קיין בבלאין לאנד פון די כשדים, אבער ער וועט עס ניט אנקוקן, הגם דארטן וועט ער שטארבן. . און אלע וואס רונד ארום אים, זיינע העלפער, און אלע זיינע מחנות, וועל איך צעשפרייטן אויף אלע ווינטן, און א שווערד וועל איך ארויסציען הינטער זיי. . און זיי וועלן וויסן אז איך בין יהוה, ווען איך צעווארף זיי צווישן די פעלקער, און וועל זיי צעשפרייטן אין די לענדער. . נאר געציילטע מענטשן פון זיי וועל איך איבערלאזןפון שווערד, פון הונגער, און פון פעסט, כדי זיי זאלן דערציילן אלע זייערע אומווערדיקייטןצווישן די פעלקער וואס זיי זיינען געקומען אהין; און זיי וועלן וויסן אז איך בין יהוה.
. און דאס ווארט פון גאט איז געווען צו מיר, אזוי צו זאגן
. מענטשנקינד, דיין ברויט זאלסטו מיט ציטערניש עסן, און דיין וואסער זאלסטו מיט אומרו און מיט זארג טרינקען. . און זאלסט זאגן צו דעם פאלק פון לאנדאזוי האט געזאגט גאט דער הארוועגן די באוווינער פון ירושלים אויף דער ערד פון ישראלזייער ברויט וועלן זיי מיט זארג עסן, און זייער וואסער וועלן זיי מיט באנומעניש טרינקען, ווייל איר לאנד וועט פארוויסט ווערן פון איר פולקייט, פון וועגן דעם אומרעכט פון אלע וואס וווינען אין איר. . און די באזעצטע שטעט וועלן חרוב ווערן, און דאס לאנד וועט א וויסטעניש זיין; און איר וועט וויסן אז איך בין יהוה.
. און דאס ווארט פון גאט איז געווען צו מיר, אזוי צו זאגן
. מענטשנקינד, וואס איז דאס דאזיקע ווערטל ביי אייךאין לאנד פון ישראל, אזוי צו זאגןעס לענגערן זיך די טעג, און צו נישט ווערט איטלעכע זעונג?. דרום זאג צו זיי אזוי האט געזאגט גאט דער האראיך פארשטער דאס דאזיקע ווערטל, און מע וועט עס מער ניט זאגן אין ישראל. נייערט רעד צו זיי עס גענענען די טעג, און די געשעונג פון איטלעכער זעונג. . ווארום מער וועט ניט זיין קיין פאלשע זעונגאון גלאטע ווארזאגעריי אין הויז פון ישראל. . נייערט איך יהוה וועל רעדן, וואסער ווארט איך וועל רעדן, און עס וועט געשען; עס וועט זיך מער ניט פארציען. ווארום אין אייערע טעג, איר ווידערשפעניק געזינדל, וועל איך רעדן א ווארט, און וועל עס טאן, זאגט גאט דער האר.
. און דאס ווארט פון גאט איז געווען צו מיר, אזוי צו זאגן
. מענטשנקינד, זע, דאס הויז פון ישראל זאגטדי זעונג וואס ער זעט איז אויף פיל טעג ארום, און אויף ווייטע צייטן זאגט ער נביאות. . דרום זאג צו זיי אזוי האט געזאגט גאט דער הארמער וועלן זיך ניט פארציען אלע מיינע ווערטער; אז איך וועל רעדן א ווארט, וועט עס געשען, זאגט גאט דער האר.

. און דאס ווארט פון גאט איז געווען צו מיר, אזוי צו זאגן. מענטשנקינד, זאג נביאותאויף די נביאים פון ישראל וואס זאגן נביאות, און זאלסט זאגן צו די נביאים פון זייער אייגענעם הארצןהערט דאס ווארט פון גאט. אזוי האט געזאגט גאט דער הארוויי צו די נביאים מנוווליםוואס גייען נאך זייער געמיט, און נאך וואס זיי האבן ניט געזען! –. אזוי ווי פיקס אין חורבותזיינען געווען דיינע נביאים, ישראל. . איר זייט ארויפגעגאנגען אין די בראכן, און פארצאמט א צאם ארום דעם הויז פון ישראל, צו באשטיין אין מלחמה אין טאג פון גאט. . זיי האבן געזען פאלשקייט און ווארזאגעניש פון ליגן, זיי וואס זאגן גאט האט געזאגט, ווען גאט האט זי ניט געשיקט; און זיי הארן ער זאל מקיים זיין דאס ווארט!. האט איר דען ניט א זעונג פון ליגן געזען, און פאלשע ווארזאגעניש געזאגט\? און איר זאגט גאט האט געזאגט, ווען איך האב ניט גערעדט.
. דרום האט גאט דער האר אזוי געזאגטווייל איר האט גערעדט פאלשקייט און געזען ליגן, דרום זעט, איך קום אויף אייך, זאגט גאט דער האר. . און מיין האנט וועט זיין אויף די נביאיםוואס זעען פאלשקייט און ווארזאגן ליגן; אין דעם באראט פון מיין פאלק וועלן זיי ניט זיין, און אין דעם געשריפטס פון דעם הויז פון ישראלוועלן זיי ניט פארשריבן ווערן, און אויף דער ערד פון ישראל וועלן זיי ניט קומען; און איר וועט וויסן אז איך בין גאט יהוה. . ווייל און באווייל זיי האבן פארפירט מיין פאלק, אזוי צו זאגן שלום! ווען קיין שלום איז ניטא; און ער בויט א ווענטל, און זיי־א באשמירן עס מיט טינק;. זאג צו די טינקשמירער אז עס וועט איינפאלן; עס ווערט א רעגן א פלייציקער, און איר, האגלשטיינער, וועט פאלן, און א שטורעמווינט וועט אויסברעכן. . און אט אז די מויער פאלט איין, צי וועט ניט געזאגט ווערן צו אייךווו איז דאס געשמיר וואס איר האט אנגעשמירט?. דרום האט גאט דער האר אזוי געזאגטיא, איך וועל מאכן אויסברעכן א שטורעמווינטאין מיין גרימצארן, און א פלייציקער רעגן וועט זיין אין מיין כעס, און האגלשטיינער אין גרימצארן, צו פארלענדן. . און איך וועל צעשטערן די מויערוואס איר האט באשמירט מיט טינק, און וועל זי ברענגען צו דער ערד, און איר גרונטפעסט וועט אנטפלעקט ווערן; און זי וועט איינפאלן, און איר וועט פארלענדט ווערן דערין; און איר וועט וויסן אז איך בין יהוה. . און איך וועל אויסלאזן מיין גרימצארן אויף דער מויער, און אויף די וואס האבן זי באשמירט מיט טינק; און איך וועל זאגן צו אייךניטא די מויער, און ניטא די וואס האבן זי באשמירט –. די נביאים פון ישראל וואס זאגן נביאות אויף ירושלים, און זעען איר א זעונג פון שלום, ווען קיין שלום איז ניטא, זאגט גאט דער האר. . און דו מענטשנקינד, טו דיין פניםצו די טעכטער פון דיין פאלקוואס זאגן נביאות פון זייער אייגענעם הארצן, און זאג נביאות אויף זיי, . און זאלסט זאגן אזוי האט געזאגט גאט דער הארוויי צו די וואס נייען אן קישעלעך אויף אלע עלנבויגנס, און מאכן שלייערס אויפן קאפ פון איטלעכן וווקס, כדי נפשות צו פאנגען! די נפשות טוט איר פאנגען ביי מיין פאלק, כדי אייך די נפשות ביים לעבן צו דערהאלטן. . און איר האט מיך פארשוועכט ביי מיין פאלקפאר הייפלעך גערשטן, און פאר ברעקלעך ברויט, צו מאכן שטארבן נפשות וואס דארפן ניט שטארבן, און צו לאזן לעבן נפשות וואס דארפן ניט לעבן, מיט וואס איר זאגט ליגן צו מיין פאלק, די צוהערער פון ליגן.
. דרום האט גאט דער האר אזוי געזאגטזעט, איך נעם זיך צו אייערע קישעלעךוואס איר פאנגט דערמיט די נפשות ווי פויגלען, און איך וועל זיי אראפרייסן פון אייערע ארעמס, און וועל אוועקלאזן די נפשות וואס איר פאנגט –נפשות ווי פויגלען. . און איך וועל אראפרייסן אייערע שלייערס, און וועל מציל זיין מיין פאלק פון אייער האנט, און זיי וועלן מער ניט זיין צום געפאנג אין אייער האנט; און איר וועט וויסן אז איך בין יהוה. . ווייל איר האט מיט ליגן באטריבט דאס הארץ פון דעם צדיק, ווען איך האב אים ניט געוואלט וויי טאן, און איר האט געשטארקט די הענט פון דעם רשעזיך ניט אומצוקערן פון זיין שלעכטן וועג, אז מע זאל אים לאזן לעבן, . דרום וועט איר מער פאלשקייט ניט זען, און ווארזאגעניש ניט ווארזאגן; און איך וועל מציל זיין מיין פאלק פון אייער האנט; און איר וועט וויסן אז איך בין יהוה.
. און צו מיר זיינען געקומען מענער פון די עלטסטע פון ישראל, און זיינען געזעסן פאר מיר. . איז דאס ווארט פון גאט געווען צו מיר אזוי צו זאגן
. מענטשנקינד, די דאזיקע לייט האבן אויפגעשטעלטזייערע אפגעטער אין זייער הארצן, און די שטרויכלונג צו זייער זינדהאלטן זיי אקעגן זייער פנים; זאל איך פרעגן זיך לאזן פרעגן פון זיי?. דרום רעד מיט זיי, און זאלסט זאגן צו זייאזוי האט געזאגט גאט דער האריעטוועדער מאן פון דעם הויז פון ישראלוואס וועט אויפשטעלן זיינע אפגעטער אין זיין הארצן, און די שטרויכלונג צו זיין זינדוועט ער האלטן אקעגן זיין פנים, און ער וועט קומען צום נביא, וועל איך יהוה אים ענטפערן –דעם וואס קומט מיט זיינע פיל אפגעטער;. כדי צו פארכאפען ביים הארצן דאס הויז פון ישראל, וואס האבן זיך אפגעקערט פון מירדורך זייערע אפגעטער אלע. . דרום זאג צו דעם הויז פון ישראלאזוי האט געזאגט גאט דער הארקערט צוריק, און קערט אייך אום פון אייערע אפגעטער, און פון אלע אייערע אומווערדיקייטן קערט אפ אייער פנים. . ווארום יעטוועדער מאן פון דעם הויז פון ישראל, אדער פון דעם פרעמדן וואס האלט זיך אויף אין ישראל, וואס וועט זיך אפשיידן פון הינטער מיר, און וועט אויפשטעלן זיינע אפגעטער אין זיין הארצן, און די שטרויכלונג צו זיין זינדוועט ער האלטן אקעגן זיין פנים, און ער וועט קומען צום נביא, כדי ער זאל מיך פרעגן פון זיינעט וועגן, וועל איך יהוה אליין אים ענטפערן. . און איך וועל קערן מיין פנים אקעגן יענעם מאן, און וועל אים פארוויסטן, פאר א צייכן און פאר א שפריכווארט, און וועל אים פארשניידן פון צווישן זיין פאלק; און איר וועט וויסן אז איך בין יהוה. . און אז דער נביא וועט פארפירט ווערן, און וועט רעדן א ווארט, האב איך יהוה דאס פארפירט יענעם נביא, און איך וועל אויסשטרעקן מיין האנט אויף אים, און וועל אים פארטיליקן פון צווישן מיין פאלק ישראל. . און זיי וועלן טראגן זייער זינד; אזוי ווי די זינד פון דעם פרעגער, אזוי וועט זיין די זינד פון דעם נביא. . כדי דאס הויז פון ישראלזאלן מער ניט אוועקבלאנדזשען פון הינטער מיר, און זאלן זיך מער ניט פאראומרייניקןמיט אלע זייערע פארברעכן; און זיי זאלן מיר זיין צום פאלק, און איך זאל זיי זיין צום גאט, זאגט גאט דער האר.
. און דאס ווארט פון גאט איז געווען צו מיר, אזוי צו זאגן
. מענטשנקינד, ווען א לאנד זאל זינדיקן קעגן מירצו פעלשן א פעלשונג, און איך זאל אויסשטרעקן מיין האנט אויף איר, און איר צעברעכן דעם אונטערלען פון ברויט, און אנשיקן אויף איר א הונגער, און פארשניידן פון איר מענטשן און בהמות, . און די דאזיקע דריי מענער זאלן זיין אין אירנח, דניאל, און איוב, וועלן זיי מיט זייער גערעכטיקייטנאר מציל זיין זייער נפש, זאגט גאט דער האר. . ווען א בייזע חיה זאל איך מאכן דורכגיין אין לאנד, און זי זאל עס פון מענטשן בארויבן, און עס זאל ווערן א וויסטעניש אן א דורכגייערפון וועגן דער חיה, . מעגן די דאזיקע דריי מענער זיין אין איר, אזוי ווי איך לעב, זאגט גאט דער האר, אויב זיי וועלן מציל זיין זין אדער טעכטער! זיי אליין וועלן ניצול ווערן, אבער דאס לאנד וועט ווערן א וויסטעניש. . אדער ווען א שווערד זאל איך ברענגען אויף יענעם לאנד, און זאגן א שווערד זאל דורכגיין אין לאנד; און איך זאל פארשניידן פון איר מענטשן און בהמות, . און די דאזיקע דריי מענער זיינען אין איר, אזוי ווי איך לעב, זאגט גאט דער האר, זיי וועלן ניט מציל זיין זין און טעכטער; בלויז זיי אליין וועלן ניצול ווערן. . אדער ווען א פעסט זאל איך שיקן אויף יענעם לאנד, און אויסגיסן מיין גרימצארן אויף איר מיט בלוט, צו פארשניידן פון איר מענטשן און בהמות, . און נח, דניאל, און איוב זיינען אין איר, אזוי ווי איך לעב, זאגט גאט דער האר, אויב זיי וועלן מציל זיין א זון אדער א טאכטער! זיי וועלן מיט זייער גערעכטיקייטנאר מציל זיין זייער נפש. . פאר וואר, אזוי האט געזאגט גאט דער הארהיינט ווי שוין אז מיינע פיר בייזע שטראפן, שווערד, און הונגער, און א בייזע חיה, און פעסט, האב איך אנגעשיקט אויף ירושלים, צו פארשניידן פון איר מענטשן און בהמות!. אבער אט איז געבליבן אן אנטרינונג אין איר, די וואס ווערן ארויסגעפירט, זין און טעכטער; אט קומען זיי ארויס צו אייך, און איר וועט זען זייער וועג און זייערע מעשים, און איר וועט אייך טרייסטן וועגן דעם בייזוואס איך האב געבראכט אויף ירושלים, וועגן אלץ וואס איך האב געבראכט אויף איר;. ווארום זיי וועלן אייך זיין א טרייסטונג, אז איר וועט זען זייער וועג און זייערע מעשים; און איר וועט וויסן אז ניט אומזיסט האב איך געטאןאלץ וואס איך האב געטאן אין איר, זאגט גאט דער האר.
. און דאס ווארט פון גאט איז געווען צו מיר, אזוי צו זאגן. מענטשנקינד, וואס איז דער וויינשטאקמער פון איטלעכן בוים –דער וויינצווייג וואס איז צווישן די וואלדביימער?. צי ווערט פון אים האלץ גענומעןאויף צו מאכן אן ארבעט\? אדער נעמט פון אים א פלעקלצו הענגען א שום כלי דערויף?. היינט אז ער איז צום פייער פאר א שפייז געגעבן געווארן, אז זיינע ביידע עקן האט אפגעגעסן דאס פייער, און זיין מיטן איז צוגעברענט געווארן, קען ער דען טויגן אויף אן ארבעט?. זע, אז ער איז גאנץ געווען, האט ער ניט געקענט פארטאן ווערן אויף אן ארבעט, היינט ווי שוין אז דאס פייער האט אים ארומגעגעסן, און ער איז צוגעברענט געווארן, קען ער דען נאך פארטאן ווערן אויף אן ארבעט?. דרום האט גאט דער האר אזוי געזאגטאזוי ווי דער וויינשטאק צווישן די וואלדביימער, וואס איך האב אים געגעבן צום פייער פאר א שפייז, אזוי גיב איך די באוווינער פון ירושלים. און איך וועל קערן מיין פנים אקעגן זיי; פון פייער זיינען זיי ארויס, און דאס פייער וועט זיי פארצערן; און איר וועט וויסן אז איך בין יהוה, ווען איך טו מיין פנים אקעגן זיי. . און איך וועל מאכן דאס לאנד א וויסטעניש, ווייל זיי האבן געפעלשט א פעלשונג, זאגט גאט דער האר.

. און דאס ווארט פון גאט איז געווען צו מיר, אזוי צו זאגן. מענטשנקינד, לאז וויסן ירושלים אירע אומווערדיקייטן, . און זאלסט זאגן אזוי האט געזאגט גאט דער האר צו ירושליםדיין אפשטאם און דיין געבורטאיז פון לאנד פון דעם כנעני; דיין פאטער איז געווען דער אמורי, און דיין מוטער פון חת. . און אט איז דיין געבורטאין דעם טאג וואס דו ביסט געבארן געווארןהאט מען דיין נאפל ניט אפגעשניטן, און אין וואסער ביסטו ניט געוואשן געווארן צום רייניקן, און באזאלצן ביסטו ניט באזאלצט געווארן, און געוויקלט ביסטו ניט געוויקלט געווארן. . ניט דערבארימט האט זיך אן אויג אויף דיר, דיר צו טאן איינס פון די דאזיקע, צו האבן רחמנות אויף דיר; און ביסט אוועקגעווארפן געווארן אויפן פרייען פעלד, פון וועגן דער עקלדיקייט פון דיין לייב, אין דעם טאג וואס דו ביסט געבארן געווארן. . און איך בין פארבייגעגאנגען פארביי דיר, און האב דיך געזען זיך וועלגערן אין דיין בלוט, און איך האב געזאגט צו דיר אין דיין בלוט לעב! יא, איך האב געזאגט צו דיר אין דיין בלוט לעב!. וואקסעדיק ווי די שפראצונג פון פעלד האב איך דיך געמאכט, און ביסט געוואקסן, און ביסט גרויס געווארן, און געקומען אין שענסטער שיינקייט; די בריסט זיינען געווען געפורעמט, און דיינע האר האט געשפראצט, נאר נאקעט און הויל ביסטו געווען. . בין איך פארבייגעגאנגען פארביי דיר, און האב דיך געזען, ערשט דיין צייט איז די צייט פון ליבשאפט; און איך האב אויסגעשפרייט מיין ברעג קלייד איבער דיר, און צוגעדעקט דיין נאקעטקייט; און איך האב דיר געשווארן, און בין אריין אין א בונד מיט דיר, זאגט גאט דער האר, און ביסט געווארן מיינע. . און איך האב דיך ארומגעוואשן מיט וואסער, און האב אפגעשווענקט דיין בלוט פון דיר, און האב דיך באזאלבט מיט אייל. . און איך האב דיך אנגעקליידט אין געשטיקטן געוואנט, און דיך באשוכט מיט תחש־פעל, און באוויקלט דיין קאפ מיט ליינען, און באדעקט דיך מיט זייד. . און איך האב דיך באצירט מיט צירונג, און אנגעטאן ארעמבענדער אויף דיינע הענט, און א האלדזבאנד אויף דיין האלדז. . און איך האב אנגעטאן א נאזרינג אויף דיין נאז, און אוירינגען אין דיינע אויערן, און א שיינע קרוין אויף דיין קאפ. . און האסט זיך אנגעצירט אין גאלד און זילבער, און דיין קלייד איז געווען ליינען, און זייד, און געשטיקט געוואנט; זעמלמעל, און האניק, און אייל האסטו געגעסן, און ביסט זייער שיין געווארן, און האסט זיך געפאסט פאר מלוכה. . און דיין שם איז ארויס צווישן די פעלקערדורך דיין שיינקייט, ווארום זי איז געווען פארפול, דורך מיין פראכט וואס איך האב ארויפגעטאן אויף דיר, זאגט גאט דער האר. . אבער האסט זיך פארזיכערט אויף דיין שיינקייט, און האסט מזנה געווען אויף דיין שם, און אויסגעגאסן דיין זנות אויף יעטוועדער דורכגייער; זיינס איז עס געווען. . און האסט גענומען פון דיינע קליידער, און דיר געמאכט געפלעקטע במות, און מזנה געווען אויף זיי; וואס אזוינס איז ניט געשען, און וועט ניט זיין. . און האסט גענומען דיינע שיינע זאכן, פון מיין גאלד און פון מיין זילבער וואס איך האב דיר געגעבן, און האסט דיר געמאכט בילדער פון א מאנספארשוין, און מזנה געווען מיט זיי. . און האסט גענומען דיינע געשטיקטע קליידער, און האסט זיי באדעקט; און מיין אייל און מיין וויירויךהאסטו דערלאנגט פאר זיי. . און מיין ברויט וואס איך האב דיר געגעבן, זעמלמעל, און אייל, און האניק, מיט וואס איך האב דיך געשפייזט, האסטו דערלאנגט פאר זיי, פאר א געשמאקן ריח; אזוי איז דאס געווען, זאגט גאט דער האר. . און האסט גענומען דיינע זין און דיינע טעכטערוואס דו האסט מיר געבארן, און האסט זיי געשלאכט פאר זיי צום עסן. ווינציק איז דיר געווען דיין זנות, . האסטו נאך געשאכטן מיינע קינדער, און זיי אוועקגעגעבן, אז דו האסט זיי מקריב געווען צו זיי. . און אין אלע דיינע אומווערדיקייטן און דיין זנותהאסטו ניט געדאכט אן די טעג פון דיין יוגנט, ווען דו ביסט געווען נאקעט און הויל, זיך וועלגערנדיק אין דיין בלוט. . און עס איז געווען נאך אל דיין שלעכטיקייט –וויי, וויי דיר, זאגט גאט דער האר –. האסטו דיר געבויט א געוועלבונג, און דיר געמאכט א הויכן ארט אויף איטלעכן מארק. . אויף יעטוועדער עק וועג האסטו דיר געבויט דיין הויכן ארט, און האסט פאראומווערדיקט דיין שיינקייט, און צעשפרייט דיינע פיס פאר יעטוועדער דורכגייער, און געמערט דיין זנות. . און האסט מזנה געווען מיט די זין פון מצרים, דיינע שכנים די גרויסלייביקע, און האסט געמערט דיין זנות, מיך צו דערצערענען. . און זע, איך האב אויסגעשטרעקט מיין האנט אויף דיר, און האב געמינערט דיין אויסקומעניש, און דיך איבערגעגעבן אויף דעם באראט פון דיינע פיינט, די טעכטער פון די פלשתיםוואס האבן זיך געשעמט וועגן דיין שענדלעכן וועג. . און דו האסט מזנה געווען מיט די זין פון אשור, ווייל דו האסט זיך ניט געקענט אנזעטן, און האסט מזנה געווען מיט זיי, און ביסט פארט ניט זאט געווארן. . און האסט געמערט דיין זנותמיט דעם לאנד פון קרעמער, מיט כשדים, און אויך דערמיט ביסטו ניט זאט געווארן. . ווי שוואך איז דיין הארץ, זאגט גאט דער האר, אז דו האסט געטאן אל דאס דאזיקעאזוי ווי עס טוט אן ארצי־זונה, . מיט וואס דו האסט געבויט דיין געוועלבונגאויף יעטוועדער עק וועג, און דיין הויכן ארט האסטו געמאכטאויף יעטוועדער מארק; ביסט צו מאל ניט געווען ווי א זונהצו שפאטן פון אבי וואסער לוין. . דו ווייב נואפטע וואס נעמט פרעמדע אנשטאט איר מאן, . אלע זונות גיט מען א געשאנק, און דו האסט געגעבן דיינע געשאנקעןצו אלע דיינע ליבהאבער, און זיי אונטערגעקויפט צו קומען צו דירפון רונד ארום, אין דיין זנות. . און ביי דיר איז געווען קאפויר ווי ביי אנדערע ווייבער, מיט וואס דו ביסט נאכגעלאפן, און נאך דיר איז מען ניט נאכגעלאפן, און וואס דו האסט געגעבן לוין, און דיר איז קיין לוין ניט געגעבן געווארן; יא, קאפויר ביסטו געווען.  . דרום הער, דו זונה, דאס ווארט פון גאט. אזוי האט געזאגט גאט דער הארווייל דיין שמוציקייט האט זיך אויסגעגאסן, און דיין שאנד איז אנטפלעקט געווארןאין דיין זנות מיט דיינע ליבהאבער, און מיט אלע דיינע אומווערדיקע אפגעטער; און פאר דעם בלוט פון דיינע זין וואס דו האסט זיי געגעבן –. דרום זע, איך זאמל איין אלע דיינע ליבהאבערוואס דו האסט זיך געחנדלט צו זיי, און אלע וואס דו האסט ליב, מיט אלע וואס דו האסט פיינט; און איך וועל זיי איינזאמלען ארום דיר פון רונד ארום, און וועל אנטפלעקן דיין שאנד פאר זיי, און זיי וועלן זען דיין גאנצע שאנד. . און איך וועל דיך משפטן מיט דעם משפטפון נואפטעס און בלוטפארגיסערינס; און איך וועל ברענגען אויף דירבלוט פון גרימצארן און פארדראס. . און איך וועל דיך איבערגעבן אין זייער האנט, און זיי וועלן צעשטערן דיין געוועלבונג, און איינווארפן דיינע הויכע ערטער; און זיי וועלן דיר אויסטאן דיינע קליידער, און צונעמען דיינע שיינע זאכן; און זיי וועלן דיך לאזן נאקעט און הויל. . און זיי וועלן ארויפברענגען אויף דיר א געזעמל, און זיי וועלן דיך פארשטיינען מיט שטיינער, און דיך צעהאקן מיט זייערע שווערדן. . און זיי וועלן פארברענען דיינע הייזער אין פייער, און טאן אויף דיר א משפט פאר די אויגן פון פיל ווייבער; און איך וועל דיך מאכן אויפהערן זיין א זונה, און וועסט אויך קיין לוין מער ניט געבן. . און איך וועל בארוען מיין גרימצארן אויף דיר, און אפטאן וועט זיך מיין פארדראס פון דיר, און איך וועל מיך שטילן, און מער ניט צערענען. . ווייל דו האסט ניט געדאכט אן די טעג פון דיין יוגנט, און האסט מיך דערערגערט מיט אלעם דאזיקן, דרום אט פארגעלט איך אויך דיין וועג אויף דיין קאפ, זאגט גאט דער האר. אדער האסטו דען ניט געטאן די דאזיקע שענדלעכקייטצו אלע דיינע אומווערדיקייטן?. זע, יעטוועדער ווערטלזאגער וועט זיך ווערטלען אויף דיר, אזוי צו זאגן ווי די מוטער אזוי איר טאכטער. . ביסט א טאכטער פון דיין מוטערוואס האט זיך געמיאוסט מיט איר מאן און אירע קינדער, און ביסט א שוועסטער פון דיינע שוועסטער, וואס האבן זיך געמיאוסט מיט זייערע מאנען און זייערע קינדער; דיין מוטער איז געווען פון חת, און דיין פאטער אן אמורי. . און דיין גרעסערע שוועסטער איז געווען שומרון, וואס איז געזעסן אויף דיין לינקער זייט, זי מיט אירע טעכטער; און דיין קלענערע שוועסטערוואס איז געזעסן אויף דיין רעכטער זייט, איז געווען סדום מיט אירע טעכטער. . ניט צו מאל אין זייערע וועגן ביסטו געגאנגען, און ווי זייערע אומווערדיקייטן געטאן; אין א קורצער ווייל ביסטו געווארןפארדארבענער פון זיי אין אלע דיינע וועגן. . אזוי ווי איך לעב, זאגט גאט דער האר, אויב דיין שוועסטער סדום, זי מיט אירע טעכטער, האט געטאן ווי דו מיט דיינע טעכטער האסט געטאן!. זע, דאס איז געווען די זינד פון דיין שוועסטער סדוםשטאלצקייט, זעטיקייט מיט ברויט, און רויקע שלווהאיז געווען ביי איר און ביי אירע טעכטער, און די האנט פון דעם ארימאן און דעם אביוןהאט זי ניט אויפגעהאלטן. . און זיי זיינען געווען האפערדיק, און האבן געטאן אומווערדיקייט פאר מיר; דרום האב איך זיי אפגעראמט, אז איך האב דאס געזען. . און שומרון האט א העלפט פון דיינע זינד ניט געזינדיקט; און דו האסט געמערט דיינע אומווערדיקייטן מיין פון זיי, און האסט גערעכטפארטיקט דיינע שוועסטערמיט אלע דיינע אומווערדיקייטן וואס דו האסט געטאן. . דרום טראג אויך דו דיין שאנד, וואס דו האסט געמשפט דיינע שוועסטער; דורך דיינע זינד וואס דו האסט געטאן מער אומווערדיק פון זיי, ווערן זיי גערעכטער פון דיר; דרום אויך דו שעם זיך, און טראג דיין שאנד, וואס דו רעכטפארטיקסט דיינע שוועסטער. . און איך וועל אומקערן זייער געפאנגענשאפט, די געפאנגענשאפט פון סדום און אירע טעכטער, און די געפאנגענשאפט פון שומרון און אירע טעכטער, און די געפאנגענשאפט פון דיינע געפאנגענע צווישן זיי;. כדי זאלסט טראגן דיין שאנד, און זיך שעמען פאר אלץ וואס דו האסט געטאן, אז דו ביסט זיי געווארן א טרייסטונג. . און דיינע שוועסטער סדום און אירע טעכטערוועלן זיך אומקערן צו זייער פריערדיקן שטאנד, און שומרון און אירע טעכטער, וועלן זיך אומקערן צו זייער פריערדיקן שטאנד, און דו און דיינע טעכטער –וועט זיך אומקערן צו אייער פריערדיקן שטאנד. . און איז ניט סדום דיין שוועסטערגעווען א גערייד אין דיין מויל, אין דעם טאג פון דיין שטאלץ, . איידער דיין שלעכטיקייט איז אנטפלעקט געווארן, ווי אין דער צייט פון דער לעסטערונגפון די טעכטער פון ארם, און פון אלע אירע ארומיקע, די טעכטער פון די פלשתים, וואס פאראכטן דיך פון רונד ארום?. דיין שענדלעכקייט און דיינע אומווערדיקייטן –דו וועסט זיי טראגן, זאגט גאט.
. ווארום אזוי האט געזאגט גאט דער האריא, איך וועל טאן מיט דיר אזוי ווי דו האסט געטאן, וואס דו האסט פאראכט די שבועה, צו פארשטערן דעם בונד. . אבער איך וועל זיך דערמאנען אן מיין בונד מיט דיראין די טעג פון דיין יוגנט, און וועל דיר אויפשטעלן אן אייביקן בונד. . און וועסט זיך דערמאנען דיינע וועגן, און זיך שעמען, ווען דו קריגסט דיינע שוועסטער, די גרעסערע פון דיר מיט די קלענערע פון דיר; און איך וועל זיי דיר געבן פאר טעכטער, אבער ניט פון וועגן דיין בונד. . און איך וועל אויפשטעלן מיין בונד מיט דיר, און וועסט וויסן, אז איך בין יהוה;. כדי זאלסט זיך דערמאנען און זיך שעמען, און מער א מויל ניט עפענען פון וועגן דיין שאנד, ווען איך בין דיר מכפר אויף אלץ וואס דו האסט געטאן, זאגט גאט דער האר.

. און דאס ווארט פון גאט איז געווען צו מיר, אזוי צו זאגן . מענטשנקינד, ראט א רעטעניש, און גיב א משל אויף דעם הויז פון ישראל, . און זאלסט זאגן אזוי האט געזאגט גאט דער הארדער גרויסער אדלערמיט פליגלען גרויסע, מיט פלעדערן לאנגע, מיט פעדערן פול, וואס האט אלערליי פארבן, איז געקומען צום לבנון, און גענומען דעם שפיץ פון צעדערבוים. . דאס אויבערשטע פון זיינע ריטלעך האט ער אפגעריסן, און האט עס געבראכט אין א לאנד פון סוחרים; אין א שטאט פון האנדלסלייט האט ער עס איינגעזעצט.
. און ער האט גענומען פון דעם זאמען פון לאנד, און האט עס איינגעפלאנצט אין א זאמענדיק פעלד, געבראכט לעבן וואסער א סך; ווי א ווערבע האט ער עס איינגעזעצט. . און עס האט געשפראצט, און איז געווארן, אן אויסגעשפרייט וויינשטאק, נידעריק אין וווקס; כדי זיינע צווייגן זאלן זיך קערן צו אים, און זיינע ווארצלען זאלן זיין אונטער אים; און עס איז געווארן א וויינשטאק, און ארויסגעבראכט שטענגלעך, און ארויסגעלאזט צווייגן.
. און עס איז געווען אן אנדער גרויסער אדלערמיט פליגלען גרויסע און פעדערן פיל; ערשט דער דאזיקער וויינשטאקהאט אויסגעבייגט זיינע ווארצלען צו אים, און אויסגעשטרעקט זיינע צווייגן צו איםפון די בייטן פון זיין פלאנצונג, כדי ער זאל אים אנטרינקען;. הגם אין א גוטן פעלד, לעבן וואסער א סך, איז ער געפלאנצט געווען, צו לאזן צווייגן, און צו טראגן פרוכט, צו ווערן א פראכטיקער וויינשטאק. . זאג אזוי האט געזאגט גאט דער הארצי וועט ער באגליקן\? וועט ניט ארויסרייסן יענער זיינע ווארצלעןאון זיין פרוכט אפהאקן, ער זאל פארטריקנט ווערן, אלע בלעטער פון זיין שפראצונג זאלן פארטריקנט ווערן\? און ניט מיט א גרויס מאכט און ניט מיט פיל פאלקוועט ער אים אויספליקן מיט זיינע ווארצלען. . און איז ער שוין איינגעפלאנצט, צי וועט ער באגליקן\? פאר וואר, ווי דער מזרח־ווינט רירט אים אן, וועט ער טרוקן פארטריקנט ווערן; אויף די בייטן פון זיין שפראצונגוועט ער פארטריקנט ווערן.
. און דאס ווארט פון גאט איז געווען צו מיר, אזוי צו זאגן
. זאג אקארשט צו דעם ווידערשפעניקן געזינדלווייסט איר ניט וואס די דאזיקע זיינען\? זאג אט איז געקומען דער מלך פון בבל קיין ירושלים, און האט גענומען איר מלך און אירע הארן, און זיי געבראכט צו זיך קיין בבל. . און ער האט גענומען איינעם פון קיניגלעכן שטאם, און האט געשלאסן מיט אים א בונד, און אים געבראכט אונטער א שבועה, און די פני פון לאנד האט ער צוגענומען;. כדי עס זאל זיין א שפלע מלוכה, זיך ניט צו דערהייבן; צו היטן זיין בונד, כדי זי זאל באשטיין. . אבער ער האט ווידערשפעניקט אן אים, צו שיקן זיינע שלוחים קיין מצרים, אז מע זאל אים געבן פערד און פיל פאלק. זאל ער באגליקן\? זאל אנטרונען ווערן דער וואס טוט דאס דאזיקע\? זאל ער פארשטערן דעם בונד, און אנטרונען ווערן?. אזוי ווי איך לעב, זאגט גאט דער האר, אויב ניט אין דעם ארט פון דעם מלךוואס האט אים צום מלך געמאכט, וועמעס שבועה ער האט פאראכט, און וועמעס בונד ער האט פארשטערט –ביי אים אין בבל וועט ער שטארבן!. און ניט מיטן גרויסן חיל און מיטן פיל געזעמלוועט פרעה אים ביישטיין אין מלחמה, ווען מע שיט אן אן ערדוואל און מע בויט א באלעגער־מויער, צו פארשניידן נפשות א סך;. ווייל ער האט פאראכט די שבועה, צו פארשטערן דעם בונד, און אט האט ער געגעבן זיין האנט, און האט געטאן אל דאס דאזיקע, וועט ער ניט אנטרונען ווערן. . פאר וואר, אזוי האט געזאגט גאט דער האראזוי ווי איך לעב, מיין שבועה וואס ער האט פאראכט, און מיין בונד וואס ער האט פארשטערט –אויב איך וועל עס ניט פארגעלטן אויף זיין קאפ!. און איך וועל פארשפרייטן אויף אים מיין נעץ, און ער וועט געפאנגען ווערן אין מיין פאסטקע, און איך וועל אים ברענגען קיין בבל, און וועל זיך משפטן מיט אים דארטןפאר זיין פעלשונג וואס ער האט געפעלשט אן מיר. . און אלע זיינע אנטלאפענע אין אלע זיינע מחנות, זיי וועלן פאלן דורכן שווערד, און די געבליבענע וועלן אויף אלע ווינטן צעשפרייט ווערן; און איר וועט וויסן אז איך יהוה האב גערעדט.
. אזוי האט געזאגט גאט דער האראון איך אליין וועל נעמען פון הויכן צעדערשפיץ, און וועל עס איינזעצן; פון זיינע אויבערשטע ריטלעך וועל איך א יונגס אפרייסן, און איך אליין וועל עס איינפלאנצןאויף א הויכן און דערהויבענעם בארג. . אויף דעם הויכן בארג פון ישראל וועל איך עס איינפלאנצן, און עס וועט טראגן צווייגן, און ברענגען פרוכט, און ווערן א פראכטיקער צעדערבוים; און אונטער אים וועלן רועןאלע פויגלען פון אלערליי פליגלען; אין שאטן פון זיינע צווייגן וועלן זיי רוען. . און אלע ביימער פון פעלד וועלן וויסןאז איך יהוה האב דערנידערט דעם הויכן בוים, דערהויכט דעם נידעריקן בוים, פארטריקנט דעם פייכטן בוים, און געמאכט בליען דעם פארטריקנטן בוים; איך יהוה האב גערעדט און האב געטאן.

. און דאס ווארט פון גאט איז געווען צו מיר, אזוי צו זאגן . וואס איז מיט אייך וואס איר זאגט דאס דאזיקע ווערטל אין לאנד פון ישראל, אזוי צו זאגן
די פאטערס האבן געגעסן זויערע וויינטרויבן, און די ציין פון די קינדער זיינען הייליק?
. אזוי ווי איך לעב, זאגט גאט דער האר, אויב מע וועט מער ביי אייך זאגן דאס דאזיקע ווערטל אין ישראל! . זעט, אלע נפשות זיינען מיינע; דער נפש פון דעם פאטער אזוי ווי דער נפש פון דעם זון איז מיינער; דער נפש וואס זינדיקט, ער זאל שטארבן.
. און אז א מאן איז א צדיק, און ער טוט רעכט און גערעכטיקייט; . אויף די בערג האט ער ניט געגעסן, און זיינע אויגן האט ער ניט אויפגעהויבן צו די אפגעטער פון דעם הויז פון ישראל, און די ווייב פון זיין חבר האט ער ניט פאראומרייניקט, און צו א פרוי אין איר אומריינקייט גענענט ער ניט; . און קיין מענטשן קריוודעט ער ניט, פארמשכונטס ביי אים פאר א חוב קערט ער אום, גזלה גזלט ער ניט; זיין ברויט גיט ער דעם הונגעריקן, און דעם נאקעטן דעקט ער צו מיט א בגד; . אויף צינדזן גיט ער ניט, און מערונג נעמט ער ניט, פון אומרעכט קערט ער אפ זיין האנט; אמתע גערעכטיקייט טוט ער צווישן מאן און מאן; . אין מיינע חוקים גייט ער, און מיינע געזעצן האט ער געהיט, צו טאן דעם אמת – ער איז א צדיק; לעבן וועט ער לעבן, זאגט גאט דער האר.
. אבער אז ער האט געבארן א זון א רויבער, א בלוטפארגיסער, וואס טוט דעם ברודער איינס פון די דאזיקע, . הגם ער אליין האט אלע די דאזיקע ניט געטאן; ווארום דער האט יא געגעסן אויף די בערג, און די ווייב פון זיין חבר האט ער פאראומרייניקט; . דעם ארימאן און דעם אביון האט ער געקריוודעט, גזלות האט ער געגזלט, א משכון קערט ער ניט אום, און צו די אפגעטער האט ער אויפגעהויבן זיינע אויגן; אומווערדיקייט האט ער געטאן, . אויף צינדזן האט ער געגעבן, און מערונג האט ער גענומען – זאל ער בלייבן לעבן? ער וועט ניט לעבן; אלע די דאזיקע אומווערדיקייטן האט ער געטאן, מוז ער טייטן געטייט ווערן, זיין בלוט זאל זיין אויף אים.
. און אט האט ער געבארן א זון וואס האט צוגעזען אלע זינד פון זיין פאטער וואס ער האט געטאן, און ער האט איינגעזען, און ער טוט ניט אזוינס; . אויף די בערג האט ער ניט געגעסן, און זיינע אויגן האט ער ניט אויפגעהויבן צו די אפגעטער פון דעם הויז פון ישראל; די ווייב פון זיין חבר האט ער ניט פאראומרייניקט, . און קיין מענטשן האט ער ניט געקריוודעט; א משכון האט ער ניט גענומען, און גזלה האט ער ניט געגזלט; זיין ברויט האט ער געגעבן דעם הונגעריקן, און דעם נאקעטן האט ער צוגעדעקט מיט א בגד; . פון ארימאן האט ער אפגעהאלטן זיין האנט, צינדזן און מערונג האט ער ניט גענומען, מיינע געזעצן האט ער געטאן, אין מיינע חוקים איז ער געגאנגען – ער וועט ניט שטארבן פאר די זינד פון זיין פאטער; לעבן וועט ער לעבן. . זיין פאטער, ווייל דריקן האט ער געדריקט, גזלה פון ברודער האט ער געגזלט, און וואס ניט גוט האט ער געטאן צווישן זיין פאלק, איז, אט איז ער געשטארבן פאר זיין זינד. . און איר זאגט פאר וואס ליידט ניט דער זון פאר דער זינד פון דעם פאטער? אבער דער זון האט געטאן רעכט און גערעכטיקייט, אלע מיינע געזעצן האט ער געהיט און זיי געטאן; לעבן דארף ער לעבן. . דער נפש וואס זינדיקט, ער זאל שטארבן; א זון זאל ניט ליידן פאר דער זינד פון דעם פאטער, און א פאטער זאל ניט ליידן פאר דער זינד פון דעם זון; די גערעכטיקייט פון דעם גערעכטן זאל זיין אויף אים, און די שלעכטיקייט פון דעם שלעכטן זאל זיין אויף אים.
. און דער שלעכטער, אז ער קערט זיך אפ פון אלע זיינע זינד וואס ער האט געטאן, און ער היט אלע מיינע געזעצן, און טוט רעכט און גערעכטיקייט, וועט ער געוויס לעבן; ער וועט ניט שטארבן. . אלע זיינע פארברעכן וואס ער האט געטאן, וועלן אים ניט דערמאנט ווערן; פאר זיין גערעכטיקייט וואס ער האט געטאן, וועט ער לעבן. . טו איך דען באגערן דעם טויט פון דעם שלעכטן? זאגט גאט דער האר, און ניט אז ער זאל זיך אומקערן פון זיינע וועגן, און לעבן?
. און אז דער גערעכטער קערט זיך אפ פון זיין גערעכטיקייט, און טוט אומרעכט – אזוי ווי אלע אומווערדיקייטן וואס דער שלעכטער האט געטאן טוט ער, זאל ער דען בלייבן לעבן? אלע זיינע גערעכטיקייטן וואס ער האט געטאן, וועלן ניט דערמאנט ווערן; פאר זיין פעלשונג וואס ער האט געפעלשט, און פאר זיין זינד וואס ער האט געזינדיקט, פאר זיי מוז ער שטארבן. . און איר זאגט ניט ריכטיק איז דער וועג פון גאט. הערט אקארשט, איר הויז פון ישראל, איז דען מיין וועג ניט ריכטיק? פאר וואר, אייערע וועגן זיינען ניט ריכטיק. . אז דער גערעכטער קערט זיך אפ פון זיינע גערעכטיקייט, און טוט אומרעכט, מוז ער דערפאר שטארבן; פאר זיין אומרעכט וואס ער האט געטאן, מוז ער שטארבן. . און אז דער שלעכטער קערט זיך אפ פון זיין שלעכטיקייט וואס ער האט געטאן, און טוט רעכט און גערעכטיקייט, ראטעוועט ער זיין נפש. . ווייל ער האט זיך ארומגעזען, און האט זיך אומגעקערט פון אלע זיינע פארברעכן וואס ער האט געטאן, וועט ער געוויס לעבן; ער וועט ניט שטארבן. . און דאס הויז פון ישראל זאגט ניט ריכטיק איז דער וועג פון גאט. זיינען דען מיינע וועגן ניט ריכטיק, הויז פון ישראל? פאר וואר, אייערע וועגן זיינען ניט ריכטיק. . דרום וועל איך איטלעכן לויט זיינע וועגן אייך משפטן, הויז פון ישראל, זאגט גאט דער האר. קערט צוריק און קערט אייך אום פון אלע אייערע פארברעכן, און זאל עס אייך ניט זיין פאר א שטרויכלונג צו זינד. ווארפט אראפ פון אייך אלע אייערע פארברעכן וואס איר האט פארבראכן מיט זיי, און מאכט אייך א ניי הארץ, און א ניי געמיט; נאך וואס זאלט איר שטארבן, הויז פון ישראל? ווארום איך באגער ניט דעם טויט פון דעם וואס שטארבט, זאגט גאט דער האר; דרום קערט אייך אום, און בלייבט לעבן.

. און דו הייב אויף א קלאג אויף די פירשטן פון ישראל, . און זאלסט זאגן
ווי איז דיין מוטער א לייבינטע געווען! צווישן לייבן האט זי געהויערט, צווישן יונגלייבןהאט זי אירע יונגע דערצויגן. . און זי האט אויפגעבראכט איינעם פון אירע יונגע, א יונגלייב איז ער געווארן; און ער האט זיך אויסגעלערנט רויב פארצוקן, מענטשן האט ער געגעסן. . האבן זיך איינגעזאמלט אויף אים פעלקער –אין זייער גרוב איז ער געכאפט געווארן; און זיי האבן אים מיט רינגעןקיין לאנד מצרים געבראכט. . און זי האט געזען אז אומזיסט האט זי געהארט, פארלארן איז איר האפונג, האט זי ווידער גענומען איינעם פון אירע יונגע, פאר א יונגלייב האט זי אים געמאכט. . און ער איז אומגעגאנגען צווישן לייבן, א יונגלייב איז ער געווארן; אום ער האט זיך אויסגעלערנט רויב פארצוקן, מענטשן האט ער געגעסן. . און ער האט געמערקט זייערע פאלאצן, און פארוויסט זייערע שטעט; און דאס לאנד מיט איר פולקייט איז חרוב געווארןפון דעם קול פון זיין ברילן. . האבן זיך פעלקער א לאז געטאן אויף אים, רונד ארום פון די מדינות, און אויסגעשפרייט אויף אים זייער נעץ –אין זייער גרוב איז ער געכאפט געווארן. . און זיי האבן אים אריינגעטאן אין א שטייג מיט רינגען, און אים געבראכט צו דעם מלך פון בבל; אים געבראכט אין פעסטונגען, כדי זיין קול זאל ניט געהערט ווערן מעראויף די בערג פון ישראל.
. דיין מוטער איז – צוגלייכנדיק – געווען ווי א וויינשטאקביי וואסער געפלאנצט; פרוכטיק און צווייגהאפטיקאיז ער פון פיל וואסער געווען. . און ער האט געהאט שטארקע שטאקן, פאר צעפטערס פון געוועלטיקער; און זיין וווקס האט זיך אויפגעהויבןפון צווישן געדיכטענישן, און ער האט זיך אנגעזען מיט זיין הייך, מיט די פיל צווייגן זיינע. . אבער ער איז אויסגעריסן געווארן מיט גרימצארן, צו דער ערד איז ער אנידערגעווארפן געווארן; און דער מזרח־ווינט האט פארטריקנט זיין פרוכט, צעבראכן און פארטריקנט געווארןזיינען זיינע שטארקע שטאקן, א פייער האט אים פארצערט. . און אצונד איז ער אין מדבר געפלאנצט, אין א לאנד פון טריקעניש און דארשטיקייט. . און א פייער איז ארויס פון זיין צווייגנשטאק, זיין פרוכט האט עס פארצערט, און ניטא אין אים א שטארקער שטאק, א צעפטער צום געוועלטיקן.
א קלאגליד איז דאס, און געבליבן צום קלאגליד.
. און עס איז געווען אין זיבעטן יאר, אין פינפטן חודש, אין צענטן טאג פון חודש, זיינען געקומען מענער פון די עלטסטע פון ישראל צו פרעגן ביי גאט, און זיי זיינען געזעסן פאר מיר. . און דאס ווארט פון גאט איז געווען צו מיר, אזוי צו זאגן . מענטשנקינד, רעד צו די עלטסטע פון ישראל, און זאלסט זאגן צו זיי אזוי האט געזאגט גאט דער האר פרעגן ביי מיר זייט איר געקומען? אזוי ווי איך לעב, אויב איך וועל זיך לאזן פרעגן פון אייך! זאגט גאט דער האר. . ווילסטו זיי משפטן? ווילסטו משפטן, מענטשנקינד? לאז זיי וויסן די אומווערדיקייטן פון זייערע עלטערן. . און זאלסט זאגן צו זיי אזוי האט געזאגט גאט דער האר אין דעם טאג וואס איך האב אויסדערוויילט ישראל, און איך האב אויפגעהויבן מיין האנט צו דעם זאמען פון דעם הויז פון יעקב, און האב זיך געלאזט דערקענען צו זיי אין לאנד מצרים, האב איך אויפגעהויבן מיין האנט צו זיי, אזוי צו זאגן איך בין יהוה אייער גאט. . אין יענעם טאג האב איך אויפגעהויבן מיין האנט צו זיי, זיי ארויסצוציען פון לאנד מצרים אין א לאנד וואס איך האב אויסגעזוכט פאר זיי, וואס פליסט מיט מילך און האניק, וואס איז דאס שיינדל פון אלע לענדער. . און איך האב צו זיי געזאגט ווארפט אוועק איטלעכער די אומווערדיקייטן פון זיינע אויגן, און מיט די אפגעטער פון מצרים זאלט איר אייך ניט פאראומרייניקן; איך בין יהוה אייער גאט. . אבער זיי האבן ווידערשפעניקט אן מיר, און זיי האבן ניט געוואלט צוהערן צו מיר; זיי האבן ניט אוועקגעווארפן איטלעכער די אומווערדיקייטן פון זייערע אויגן, און די אפגעטער פון מצרים האבן זיי ניט פארלאזן; און איך האב געטראכט אויסצוגיסן מיין גרימצארן אויף זיי, אויסצולאזן מיין כעס אויף זיי אין לאנד מצרים. . אבער איך האב געטאן פון מיין נאמען וועגן, כדי ער זאל ניט פארשוועכט ווערן אין די אויגן פון די פעלקער, וואס זיי זיינען געווען צווישן זיי, וואס פאר זייערע אויגן האב איך זיך געלאזט דערקענען צו זיי, זיי ארויסצוציען פון לאנד מצרים. . און איך האב זיי ארויסגעצויגן פון לאנד מצרים, און האב זיי געבראכט אין דער מדבר. . און איך האב זיי געגעבן מיינע חוקים, און מיינע געזעצן זיי געלאזט וויסן, וואס אז דער מענטש טוט זיי, לעבט ער דורך זיי. . און אויך מיינע שבטים האב איך זיי געגעבן, צו זיין פאר א צייכן צווישן מיר און צווישן זיי, כדי זיי זאלן וויסן אז איך יהוה הייליק זיי. . אבער דאס הויז פון ישראל האבן ווידערשפעניקט אן מיר אין דער מדבר אין מיינע חוקים זיינען זיי ניט געגאנגען, און מיינע געזעצן האבן זיי פאראכט, וואס אז דער מענטש טוט זיי, לעבט ער דורך זיי; און מיינע שבטים האבן זיי פארשוועכט ביז גאר; און איך האב געטראכט אויסצוגיסן מיין גרימצארן אויף זיי אין דער מדבר, כדי זיי צו פארלענדן. . אבער איך האב געטאן פון מיין נאמען וועגן, כדי ער זאל ניט פארשוועכט ווערן אין די אויגן פון די פעלקער וואס איך האב זיי ארויסגעצויגן פאר זייערע אויגן. . נאר איך האב אויך אויפגעהויבן מיין האנט צו זיי אין דער מדבר, זיי ניט צו ברענגען אין דעם לאנד וואס איך האב געגעבן, וואס פליסט מיט מילך און האניק, וואס איז דאס שיינדל פון אלע לענדער; . ווייל מיינע געזעצן האבן זיי פאראכט, און מיינע חוקים, אין זיי זיינען זיי ניט געגאנגען, און מיינע שבטים האבן זיי פארשוועכט; נייערט נאך זייערע אפגעטער איז געגאנגען זייער הארץ. . אבער מיין אויג האט זיי געשוינט, זיי ניט אומצוברענגען, און איך האב ניט געמאכט פון זיי א פארלענדונג אין דער מדבר. . און איך האב געזאגט צו זייערע קינדער אין דער מדבר אין די חוקים פון אייערע עלטערן זאלט איר ניט גיין, און זייערע געזעצן זאלט איר ניט היטן, און מיט זייערע אפגעטער זאלט איר אייך ניט פאראומרייניקן. . איך יהוה בין אייער גאט; אין מיינע חוקים גייט, און מיינע געזעצן היט, און טוט זיי. . און מיינע שבטים האלט הייליק, און זיי זאלן זיין פאר א צייכן צווישן מיר און צווישן אייך, כדי איר זאלט וויסן אז איך יהוה בין אייער גאט. . אבער די קינדער האבן ווידערשפעניקט אן מיר אין מיינע חוקים זיינען זיי ניט געגאנגען, און מיינע געזעצן האבן זיי ניט געהיט זיי צו טאן, וואס אז א מענטש טוט זיי, לעבט ער דורך זיי; מיינע שבטים האבן זיי פארשוועכט; און איך האב געטראכט אויסצוגיסן מיין גרימצארן אויף זיי, אויסצולאזן מיין כעס אויף זיי אין דער מדבר. . אבער איך האב אומגעקערט מיין האנט, און איך האב געטאן פון מיין נאמען וועגן, כדי ער זאל ניט פארשוועכט ווערן אין די אויגן פון די פעלקער וואס פאר זייערע אויגן האב איך זיי ארויסגעצויגן. . הגם איך האב אויפגעהויבן מיין האנט צו זיי אין דער מדבר, זיי צו פארשפרייטן צווישן די פעלקער, און זיי צו צעווארפן אין די לענדער; . ווייל מיינע געזעצן האבן זיי ניט געטאן, און מיינע חוקים האבן זיי פאראכט, און מיינע שבטים האבן זיי פארשוועכט, און נאך די אפגעטער פון זייערע עלטערן זיינען געווען זייערע אויגן. . און איך אויך האב זיי געגעבן חוקים ניט גוטע, און געזעצן וואס זיי זאלן ניט קענען לעבן דורך זיי; . און איך האב זיי געלאזט זיך פאראומרייניקן מיט זייערע אפפערגעשאנקען, מיט אפשיידן איטלעכס וואס עפנט דעם טראכט; כדי איך זאל זיי פארוויסטן, כדי זיי זאלן וויסן אז איך בין יהוה.
. דרום רעד צו דעם הויז פון ישראל, דו מענטשנקינד, און זאלסט זאגן צו זיי אזוי האט געזאגט גאט דער האר דערמיט אויך האבן אייערע עלטערן מיך געלעסטערט, וואס זיי האבן געפעלשט א פעלשונג אן מיר. . ווארום אז איך האב זיי געבראכט אין דאס לאנד, וואס איך האב אויפגעהויבן מיין האנט צו זיי, זיי עס צו געבן, איז ווו נאר זיי האבן געזען א הויך בערגל, און ווו נאר א געדיכטן בוים, האבן זיי דארטן געשלאכט זייערע שלאכטאפפער, און זיי האבן דארטן געבראכט די דערצערענונג פון זייער קרבן, און דארטן געמאכט זייער געשמאקן ריח, און דארטן געגאסן זייערע גיסאפפער. . און איך האב צו זיי געזאגט וואס באטייט „די במה״? – וואס איר מאכט זיך נאריש דארטן; דרום רופט מען איר נאמען „במה״ ביז אויף היינטיקן טאג.
. דרום זאג צו דעם הויז פון ישראל אזוי האט געזאגט גאט דער האר איר פאראומרייניקט אייך אויף דעם שטייגער פון אייערע עלטערן, און נאך זייערע אומווערדיקייטן זייט איר פארפירט, . און אז איר ברענגט אייערע אפפערגעשאנקען, אז איר מאכט דורכגיין אייערע קינדער דורכן פייער, פאראומרייניקט איר אייך מיט אלע אייערע אפגעטער ביז אויף היינטיקן טאג, און איך זאל זיך לאזן פרעגן פון אייך, הויז פון ישראל? אזוי ווי איך לעב, זאגט גאט דער האר, אויב איך וועל זיך לאזן פרעגן פון אייך! . און וואס אייך קומט אויפן זינען וועט קיין מאל ניט זיין; וואס איר זאגט מיר וועלן זיין אזוי ווי די אומות, אזוי ווי די משפחות פון די לענדער, צו דינען האלץ און שטיין.
. אזוי ווי איך לעב, זאגט גאט דער האר, אויב ניט מיט א שטארקער האנט, און מיט אן אויסגעשטרעקטן ארעם, און מיט אויסגעגאסענעם גרימצארן, וועל איך קיניגן אויף אייך!. און איך וועל אייך ארויסציען פון די פעלקער, און וועל אייך איינזאמלען פון די לענדער, וואס איר זייט צעשפרייט אין זיי, מיט א שטארקער האנט, און מיט אן אויסגעשטרעקטן ארעם, און מיט אויסגעגאסענעם גרימצארן. . און איך וועל אייך ברענגען צום מדבר פון די פעלקער, און וועל זיך משפטן מיט אייך, פנים־אל-פנים. . אזוי ווי איך האב זיך געמשפט מיט אייערע עלטערןאין מדבר פון לאנד מצרים, אזוי וועל איך זיך משפטן מיט אייך, זאגט גאט דער האר. . און איך וועל אייך מאכן דורכגיין אונטער דער רוט, און וועל אייך ברענגען אין דער פארקניפונג פון בונד. . און איך וועל אויסרייניקן פון אייך די ווידערשפעניקער, און די וואס ברעכן אן מיר; פון דעם לאנד פון זייער פרעמדשאפטוועל איך זיי ארויסציען, אבער אויף דער ערד פון ישראלוועלן זיי ניט קומען; און איר וועט וויסן אז איך בין יהוה. . און איר הויז פון ישראל, אזוי האט געזאגט גאט דער הארגייט דינט איטלעכער זיינע אפגעטער, אזוי ווי איר ווילט ניט צוהערן צו מיר; אבער מיין הייליקן נאמען זאלט איר מער ניט פארשוועכןמיט אייערע אפפערגעשאנקען, און מיט אייערע אפגעטער. . ווארום אויף מיין הייליקן בארג, אויף דעם הויכן בארג פון ישראל, זאגט גאט דער האר, דארטן וועט דאס גאנצע הויז פון ישראל אין גאנצןמיר דינען אין לאנד; דארטן וועל איך זיי באוויליקן, און דארטן וועל איך פארלאנגען אייערע אפשיידונגען, און אייערע ערשטגאבן, מיט אלע אייערע געהייליקטע זאכן. . דורך א געשמאקן ריח וועל איך אייך באוויליקן, ווען איך צי אייך ארויס פון די פעלקער, און וועל אייך איינזאמלען פון די לענדערוואס איר זייט צעשפרייט אין זיי; און איך וועל געהייליקט ווערן דורך אייךאין די אויגן פון די אומות. . און איר וועט וויסן אז איך בין יהוה, ווען איך ברענג אייך אויף דער ערד פון ישראל, אין דעם לאנד, וואס איך האב אויפגעהויבן מיין האנט, עס צו געבן צו אייערע עלטערן. . און איר וועט דארטן דערמאנען אייערע וועגן, און אלע אייערע מעשים, וואס איר האט זיך פאראומרייניקט מיט זיי, און איר וועט זיך עקלען פאר זיך אלייןפון וועגן אלע אייערע בייזן וואס איר האט געטאן. . און איר וועט וויסן אז איך בין יהוה, ווען איך טו מיט אייך פון מיין נאמען וועגן, ניט לויט אייערע שלעכטע וועגן, און לויט אייערע פארדארבענע מעשים, איר הויז פון ישראל, זאגט גאט דער האר.

. און דאס ווארט פון גאט איז געווען צו מיר, אזוי צו זאגן. מענטשנקינד, טו דיין פנים אקעגן דרום, און רעד צום דרום, און זאגט נביאות אויף דעם וואלד פון פעלד אין דרום;. און זאלסט זאגן צום וואלד פון דרוםהער דאס ווארט פון גאט אזוי האט געזאגט גאט דער הארזע, איך צינד אן אין דיר א פייער, און עס וועט פארצערן אין דיר איטלעך פייכטן בויםאון איטלעך טרוקענעם בוים; די פלאמפייער וועט ניט פארלאשן ווערן, און אלע פנימער פון דרום ביז צפוןוועלן אנגעברענט ווערן דערפון. . און אלע לייבער וועלן זען, אז איך יהוה האב זיי אנגעצונדן; זי וועט ניט פארלאשן ווערן.
. האב איך געזאגט וויי, גאט דו האר, זיי זאגן אויף מיר איז ער ניט א משלים־זאגער? . איז דאס ווארט פון גאט געווען צו מיר, אזוי צו זאגן
. מענטשנקינד, טו דיין פנים צו ירושלים, און רעד צו די הייליקטומען, און זאג נביאות אויף דער ערד פון ישראל. . און זאלסט זאגן צו דער ערד פון ישראלאזוי האט גאט געזאגט זע, איך קום צו דיר, און איך וועל ארויסציען מיין שווערד פון איר שייד, און וועל פארשניידן פון דיר דעם צדיק מיטן רשע. . ווייל איך וויל פארשניידן פון דיר דעם צדיק מיטן רשע, דרום וועט ארויסגיין מיין שווערד פון איר שיידאויף אלע לייבער פון דרום ביז צפון. . און אלע לייבער וועלן וויסןאז איך יהוה האב ארויסגעצויגןמיין שווערד פון איר שייד; זי וועט זיך מער ניט אומקערן. . און דו מענטשנקינד, זיפץ; מיט ברעכעניש פון לענדן און מיט ביטערקייטזאלסטו זיפצן פאר זייערע אויגן. . און עס וועט זיין, אז זיי וועלן זאגן צו דיר; אויף וואס זיפצסטו\? זאלסטו זאגן אויף דער הערונג וואס קומטאון איטלעך הארץ וועט צעגיין, און אלע הענט וועלן שלאף ווערן, און איטלעך געמיט וועט באטריבט ווערן, און אלע קני וועלן רינען מיט וואסער. זע, עס קומט, און עס געשעט, זאגט גאט דער האר.
. און דאס ווארט פון גאט איז געווען צו מיר, אזוי צו זאגן
. מענטשנקינד, זאג נביאות, און זאלסט זאגןאזוי האט גאט געזאגט זאגא שווערד, א שווערד איז געשארפט, און איז אויך געשליפן; כדי צו שעכטן א שעכטונג איז זי געשארפט, . כדי צו האבן א בליץ איז זי געשליפן –וויי, עס פארגייט דער שטאם פון מיין זון! –זי פארלענדט דעם גאנצן בוים. . און מע האט זי געגעבן צו שלייפן, אויף צו נעמען אין פויסט; זי איז געשארפט, די שווערד, און זי איז געשליפן, זי צו געבן אין האנט פון דעם טייטער. . שריי און יאמער, דו מענטשנקינד, ווארום זי איז אויף מיין פאלק, זי איז אויף אלע פירשטן פון ישראל; איבערגעענטפערט צום שווערד זיינען זיי מיט מיין פאלק; דרום שלאג אויפן לענד. . ווארום ער וועט געפרוווט ווערן; און ווי נאך! אז זי פארלענדט דעם שטאם, ער זאל גאר ניט זיין, זאגט גאט דער האר. . און דו מענטשנקינד, זאג נביאות, און קלאפ א האנט אויף א האנט, און זאל די שווערד פארטאפלט ווערן דרייפאכיק; דאס איז די שווערד פאר די וואס דארפן דערשלאגן ווערן, די שווערד פאר דעם גרויסן וואס דארף דערשלאגן ווערן, וואס רינגלט זיי ארום. . כדי דאס הארץ זאל צעגיין, און צו מערן די שטרויכלונגען, האב איך אויף אלע זייערע טויערןגעבראכט דעם שרעק פון שווערד; וויי, זי איז צו בליצן געמאכט, צו שעכטונג געשארפט. . פארנעם זיך רעכטס, פארקער זיך לינקס, וווהין דיין שארף איז געקערט!. און איך אויך וועל קלאפן א האנט אויף א האנט, און וועל בארוען מיין גרימצארן; איך יהוה האב גערעדט.
. און דאס ווארט פון גאט איז געווען צו מיר, אזוי צו זאגן
. און דו מענטשנקינד, מאך דיר צוויי וועגן, פאר דעם שווערד פון דעם מלך פון בבל צו קומען; פון איין לאנד זאלן זיי ביידע ארויסגיין. און א וועגווייזער שטעל אויף; ביים אנהייב וועג צו דער שטאט שטעל אים אויף. . מאך א וועג פאר דער שווערדצו קומען אויף רבה פון די קינדער פון עמון, און אויף יהודה אין ירושלים באפעסטיקט. . ווארום דער מלך פון בבל שטעלט זיךביי דער שיידונג פון וועג, ביים אנהייב פון ביידע וועגן, צו טרעפן מיט כישוף; ער שאקלט מיט פיילן, ער פרעגט ביי דעם תרפים, ער קוקט אין א לעבער. . אין זיין רעכטער האנט איז דער גורל אויף ירושליםאנצושטעלן שטורעמבעק, צו עפענען דאס מויל מיט רציחה, אויפצוהייבן דעם קול אין געשריי, צו שטעלן שטורעמבעק אויף די טויערן, אנצושיטן אן ערדוואל, צו בויען א באלעגער־מויער. . און ביי זיי וועט עס זייןווי א פאלשער כישוף אין זייערע אויגן; וואכן אויף וואכן האבן זיי נאך! אבער דאס מאכט דערמאנען די זינד, אז זיי זאלן געכאפט ווערן.
. דרום האט גאט דער האר אזוי געזאגטווייל איר האט געמאכט דערמאנען אייערע זינד, ווען אייערע פארברעכן זיינען אנטפלעקט געווארן, אזוי אז אייערע זינד ווייזן זיך ארויסאין אלע אייערע מעשים –ווייל איר זייט דערמאנט געווארן, וועט איר מיט דער האנט געכאפט ווערן. . און דו רשע פארשוועכטער, דו פירשט פון ישראל וואס זיין טאג איז געקומעןאין דער צייט פון דער לעצטער פארזינדיקונג, . אזוי האט געזאגט גאט דער האראוועק די הויב! און אראפ די קרוין! דאס איז ניט מער דאס! דאס נידעריקע דערהייבן, און דעם הויכן דערנידערן!. א חורבן, א חורבן, א חורבן וועל איך עס מאכן; יא, דאס וועט מער ניט זיין, ביז עס קומט דער וועמען עס געהערט, און איך וועל עס אים געבן. . און דו מענטשנקינד, זאג נביאות און זאלסט זאגןאזוי האט געזאגט גאט דער האראויף די קינדער פון עמון, און אויף זייער לעסטערונג; און זאלסט זאגן שווערד, דו געצויגענע שווערד, צו שעכטונג געשליפן, צום אויסהאלטן, כדי בליציק צו זיין –. בעת מע זעט וועגן דיר פאלשקייט, בעת מע ווארזאגט וועגן דיר ליגן –דיך צו לייגן אויף די העלדזערפון רשעים פארשוועכטע, וואס זייער טאג איז געקומען, אין דער צייט פון דער לעצטער פארזינדיקונג! –. קער זי אום אין איר שייד! –אין דעם ארט ווו דו ביסט געשאפן געווארן, אין דעם לאנד פון דיין אפשטאמונג, וועל איך דיך משפטן. . און איך וועל אויסגיסן אויף דיר מיין כעס; –מיט דעם פייער פון מיין גרימצארן וועל איך בלאזן אויף דיר, און איך וועל דיך געבן אין דער האנט פון מענטשן פיישע מיינסטערס אויף אומצוברענגען. . צום פייער פאר א שפייז וועסטו זיין; דיין בלוט וועט זיין אין מיטן לאנד; וועסט מער ניט געדאכט ווערן; ווארום איך יהוה האב גערעדט.
. און דאס ווארט פון גאט איז געווען צו מיר, אזוי צו זאגן. און דו מענטשנקינד, ווילסטו משפטן, ווילסטו משפטן די בלוטיקע שטאט\? טא לאז זי וויסן אלע אירע אומווערדיקייטן. . און זאלסט זאגן אזוי האט געזאגט גאט דער הארדו שטאט וואס פארגיסט בלוט אין איר מיט, כדי איר צייט זאל קומען, און מאכט ביי זיך אפגעטער, אומריין צו ווערן, . מיט דיין בלוט וואס דו האסט פארגאסן, האסטו זיך פארשולדיקט, און מיט די אפגעטער וואס דו האסט געמאכט, ביסטו אומריין געווארן, און האסט דערנענטערט דיינע טעג, און ביסט געקומען צו דיינע יארן; דרום האב איך דיך געגעבן צו שאנד ביי די פעלקער, און צו שפאט ביי אלע לענדער. . נאנטע און ווייטע פון דיר וועלן שפאטן פון דיר, דו מיטן אומריינעם נאמען, דו פילטומלדיקע. . זע, די פירשטן פון ישראל, איטלעכער לויט זיין ארעם, זיינען אין דיר געווען כדי בלוט צו פארגיסן. . פאטער און מוטער האט מען גרינגגעשאצט אין דיר, קעגן פרעמדן האט מען זיך באגאנגען מיט רויב אין דיין מיט, א יתום און אן אלמנה האט מען געקריוודעט אין דיר. . מיינע הייליקייטן האסטו פאראכט, און מיינע שבטים האסטו פארשוועכט. . רכילות־טרייבער זיינען געווען אין דירכדי בלוט צו פארגיסן; און אויף די בערג האט מען געגעסן ביי דירשענדלעכקייט האט מען געטאן אין דיין מיט. . דעם פאטערס שאנד האט מען אנטפלעקט אין דיר, אן אומריינע אין איר אפזונדערונג האט מען געשענדט אין דיר. . און איטלעכער מיט זיין חברס ווייבהאט אומווערדיקייט באגאנגען, און איטלעכער האט זיין שנורפאראומרייניקט, מיט שענדלעכקייט, און איטלעכער האט זיין שוועסטער, די טאכטער פון זיין פאטער, געשענדט אין דיר. . שוחד האט מען גענומען אין דיר כדי בלוט צו פארגיסן, צינדזן און מערונג האסטו גענומען, און באריסן דיינע חברים דורך רויב, און אן מיר האסטו פארגעסן, זאגט גאט דער האר.
. דרום זע איך האב געקלאפט מיין האנטוועגן דיין אומערלעכן געווין וואס דו האסט געמאכט, און אויף דיין בלוטיקייט וואס איז אין דיר געווען. . וועט דיין הארץ באשטיין, צי וועלן דיינע הענט שטארק זיין, אין די טעג וואס איך רעכן זיך מיט דיר\? איך יהוה האב גערעדט, און וועל טאן. . און איך וועל דיך צעשפרייטן צווישן די פעלקער, און וועל דיך צעווארפן אין די לענדער, און איך וועל פארלענדן דיין אומריינקייט פון דיר. . און וועסט פארשוועכט ווערן דורך זיך אלייןפאר די אויגן פון די פעלקער, און וועסט וויסן אז איך בין יהוה.
. און דאס ווארט פון גאט איז געווען צו מיר, אזוי צו זאגן
. מענטשנקינד, דאס הויז פון ישראל זיינען מיר געווארן צו פסולת, זיי אלע זיינען קופער און ציןאון אייזן און בליי אין דעם שמעלצאויוון; פסולת פון זילבער זיינען זיי. . דרום האט גאט דער האר אזוי געזאגטווייל איר זייט אלע צו פסולת געווארן, דרום זעט, איך זאמל אייך איין אין ירושלים. . אזוי ווי מע זאמלט איין זילבער און קופעראון אייזן און בליי און צין אין א שמעלצאויוון, צו בלאזן דערויף פייער, כדי צו צעשמעלצן, אזוי וועל איך אייך איינזאמלןאין מיין כעס און אין מיין גרימצארן, און וועל אייך אריינלייגן און צעשמעלצן. . יא, איך וועל אייך צונויפקלייבן, און וועל בלאזן אויף אייך מיט דעם פייער פון מיין צארן, און איר וועט צעשמאלצן ווערן דרינען. . אזוי ווי זילבער ווערט צעשמאלצן אין א שמעלצאויוון, אזוי וועט איר צעשמאלצן ווערן דרינען; און איר וועט וויסן אז איך יהוההאב אויסגעגאסן מיין גרימצארן אויף אייך.
. און דאס ווארט פון גאט איז געווען צו מיר, אזוי צו זאגן
. מענטשנקינד, זאג צו אירביסט א לאנד וואס איז ניט גערייניקט, ניט בארעגנט געווארן אין טאג פון צארן. . דער בונט פון אירע נביאים אין איר מיטאיז ווי א ברומיקער לייב וואס פארצוקט רויב; נפשות האבן זיי פארצערט, שאצן און טייערע זאכן נעמען זיי צו, אירע אלמנות האבן זיי געמערט אין איר. . אירע כהנים האבן פארבראכן קעגן מיין תורה, און פארשוועכט מיינע הייליקייטן; צווישן הייליק און אומהייליק האבן זיי ניט אפגעשיידט, און צווישן ריין און אומריין האבן זיי ניט צו וויסן געטאן, און פון מיינע שבטים האבן זיי פארהוילן זייערע אויגן, און איך בין פארשוועכט געווארן צווישן זיי. . אירע הארן צווישן אירזיינען ווי וועלף וואס פארצוקן רויב; צו פארגיסן בלוט, אומצוברענגען נפשות כדי צו געווינען געווין. . און אירע נביאים האבן זיי אנגעשמירט טינק; זיי זעען פאלשקייט און ווארזאגן זיי ליגן. זיי זאגן „אזוי האט געזאגט גאט דער האר״, ווען גאט האט ניט גערעדט. . דאס פאלק פון לאנד האט געדריקט מיט געוואלט, און געגזלט גזלה, און דעם ארימאן און דעם אביון האבן זיי געקריוודעט, און דעם פרעמדן האבן זיי געדריקט מיט אומרעכט. . און איך האב געזוכט צווישן זיי א מאןוואס זאל ארומצאמען א צאם, און זיך שטעלן פאר מיר אין דעם בראך פארן לאנד, אז איך זאל עס ניט אומברענגען; אבער איך האב ניט געפונען. . דרום האב איך אויסגעגאסן אויף זיי מיין צארן; מיט דעם פייער פון מיין גרימצארן האב איך זיי פארלענדטזייער וועג האב איך פארגאלטן אויף זייער קאפ, זאגט גאט דער האר.

. און דאס ווארט פון גאט איז געווען צו מיר, אזוי צו זאגן . מענטשנקינד, עס זיינען געווען צוויי פרויען, טעכטער פון איין מוטער. . און זיי האבן מזנה געווען אין מצרים; אין זייער יוגנט האבן זיי מזנה געווען; דארטן זיינען זייערע בוזעמס געדריקט געווארן, און דארטן האט מען געקוועטשט זייערע מיידלשע בריסט. . און זייערע נעמען זיינען געווען די גרעסערע – אהלה, און איר שוועסטער – אהליבה. און זיי זיינען געווארן מיינע, און האבן געבארן זין און טעכטער. און זייערע נעמען שומרון איז אהלה, און ירושלים איז אהליבה.
. און אהלה האט מזנה געווען הינטער מיר, און האט געגלוסט צו אירע ליבהאבער, צו די אשורים, קריגסלייט אנגעטאן אין בלאען, דוכסים און פירשטן, שיינע יונגען אלע, ריטער וואס רייטן אויף פערד. . און זי האט אוועקגעגעבן איר זנות אויף זיי, געקליבענע זין פון אשור אלע; און אלע צו וועמען זי האט געגלוסט, האט זי זיך פאראומרייניקט מיט אלע זייערע אפגעטער. . און איר זנות מיט מצרים האט זי ניט פארלאזן, ווארום זיי זיינען מיט איר געלעגן אין איר יוגנט, און זיי האבן געדריקט אירע מיידלשע בריסט, און אויסגעגאסן זייער זנות אויף איר. . דרום האב איך זי איבערגעגעבן אין דער האנט פון אירע ליבהאבער, אין דער האנט פון די זין פון אשור, וואס זי האט צו זיי געגלוסט. . זיי האבן אנטפלעקט איר שאנד; אירע זין און אירע טעכטער האבן זיי צוגענומען, און זי האבן זיי מיטן שווערד געטייט; און זי איז געווארן א צונעמעניש ביי ווייבער. אזוי האט מען געטאן א משפט אויף איר.
. און איר שוועסטער אהליבה האט דאס געזען, אבער זי איז געווען פארדארבענער אין איר געלוסט פון יענער, און אין איר זנות מער פון דער זנות פון איר שוועסטער. . צו די זין פון אשור האט זי געגלוסט, דוכסים און פירשטן, קריגסלייט אנגעטאן פראכטיק, ריטער וואס רייטן אויף פערד, שיינע יונגען אלע. . און איך האב געזען אז זי איז פאראומרייניקט געווארן – איין וועג ביי זיי ביידן. . און זי האט נאך געמערט איר זנות, ווארום זי האט געזען מענער אויסגעקריצט אויף דער וואנט, בילדער פון כשדים געצייכנט מיט רויטער פארב . אנגעגורט מיט גארטלען אויף זייערע לענדן, מיט אראפגעהאנגענע טורבאנען אויף זייערע קעפ, מיטן אויסזען פון עלטסטע אלע – די געשטאלט פון די זין פון בבל, וואס כשדים איז דאס לאנד פון זייער געבורט. . און זי האט צו זיי געגלוסט, ווי אירע אויגן האבן זיי דערזען, און זי האט געשיקט שלוחים צו זיי קיין כשדים. . און די זין פון בבל זיינען צו איר געקומען צום ליבשאפטגעלעגער, און זיי האבן זי פאראומרייניקט מיט זייער זנות; און זי איז אומריין געווארן פון זיי, ביז איר זעל האט זיך אפגעעקלט פון זיי. . און אז זי האט אנטפלעקט איר זנות און אנטפלעקט איר שאנד, האט מיין זעל זיך אפגעעקלט פון איר, אזוי ווי מיין זעל האט זיך אפגעעקלט פון איר שוועסטער. . און זי האט נאך געמערט איר זנות, זיך צו דערמאנען אן די טעג פון איר יוגנט, ווען זי האט מזנה געווען אין לאנד מצרים. . און זי האט געגלוסט צו זייערע קעפסמענער, וואס פלייש פון אייזלען איז זייער פלייש, און אויסגוס פון פערד איז זייער אויסגוס. . און דו האסט געבענקט נאך דער שענדלעכקייט פון דיין יוגנט, ווען מע האט געדריקט אין מצרים דיינע בריסט פון וועגן דיין יונגן בוזעם.
. דרום, אהליבה, האט גאט דער האר אזוי געזאגטזע, איך דערוועק אויף דיר דיינע ליבהאבער, די וואס דיין זעל האט זיך אפגעעקלט פון זיי, און איך וועל זיי ברענגען אויף דיר פון רונד ארום. די זין פון בבל, און אלע כשדים, פקוד און שוע און קוע, אלע זין פון אשור מיט זיי, שיינע יונגען, דוכסים און פירשטן אלע, עלטסטע און בארופענע, רייטער אויף פערד אלע. . און זיי וועלן קומען אויף דיר אין א מחנה, מיט רייטוועגן און רעדער, און מיט א געזעמל פעלקער; מיט פאנצער און שילד און קיווערוועלן זיי זיך אויסשטעלן קעגן דיר רונד ארום; און איך וועל איבערגעבן פאר זיי דעם משפט, און זיי וועלן דיך משפטן מיט זייערע משפטים. . און איך וועל אנטאן אן דיר מיין פארדראס, און זיי וועלן זיך באגיין קעגן דיר מיט גרימצארן; דיין נאז און דיינע אויערן וועלן זיי אפשניידן, און דיין איבערבלייב וועט דורכן שווערד פאלן; דיינע זין און דיינע טעכטער וועלן זיי אוועקנעמען, און דיין איבערבלייב וועט פארצערט ווערן אין פייער. . און זיי וועלן דיר אויסטאן דיינע קליידער, און צונעמען דיינע שיינע זאכן. . און איך וועל פארשטערן פון דיר דיין שענדלעכקייט, און דיין זנות פון לאנד מצרים אן, און וועסט ניט אויפהייבן דיינע אויגן צו זיי, און מצרים וועסטו מער ניט דערמאנען. . ווארום אזוי האט געזאגט גאט דער הארזע, איך גיב דיר אין דער האנט פון די וואס דו האסט פיינט, אין דער האנט פון די וואס דיין זעל האט זיך אפגעעקלט פון זיי. . און זיי וועלן זיך באגיין קעגן דיר מיט שנאה, און וועלן צונעמען דיין גאנצע מי, און וועלן דיך איבערלאזן נאקעט און הויל; און אנטפלעקט ווערן וועט דיין זונהשע נאקעטקייט, און דיין שענדלעכקייט, און דיין זנות. . דאס וועט מען טאן צו דיר, פאר דיין נאכלויפן נאך די פעלקער, און ווייל דו האסט זיך פאראומרייניקט מיט זייערע אפגעטער. . אין דעם וועג פון דיין שוועסטער ביסטו געגאנגען, דרום וועל איך געבן איר כוס אין דיין האנט. . אזוי האט געזאגט גאט דער הארדעם כוס פון דיין שוועסטער וועסטו טרינקען, דעם טיפן און דעם ברייטן; וועסט ווערן צו געלעכטער און צו שפאט; ער איז פול ביזן ראנד. . וועסט מיט שיכרות און קומער זיך אנפילן, מיט דעם כוס פון שרעק און דערשרעקעניש, מיט דעם כוס פון דיין שוועסטער שומרון. . און וועסט אים טרינקען און אויסזופן, און וועסט זיינע שערבלעך צעקנאקן, און דיינע בריסט וועסטו רייסן; ווארום איך האב גערעדט, זאגט גאט דער האר. . פאר וואר, אזוי האט געזאגט גאט דער הארווייל דו האסט פארגעסן אן מיר, און מיך אוועקגעווארפן הינטער דיין רוקן, דרום טראג דו אויך דיין שענדלעכקייט און דיין זנות.
. און גאט האט צו מיר געזאגט מענטשנקינד, ווילסטו משפטן אהלה און אהליבה? טא דערצייל זיי זייערע אומווערדיקייטן. . אז זיי האבן מזנה געווען, און בלוט איז אויף זייערע הענט, און מיט זייערע אפגעטער האבן זיי מזנה געווען, און אפילו זייערע קינדער וואס זיי האבן מיר געבארן, האבן זיי איבערגעגעבן צו זיי פאר א שפייז. . נאך דאס האבן זיי געטאן צו מיר זיי האבן פאראומרייניקט מיין הייליקטום אין דעם אייגענעם טאג, און מיינע שבטים האבן זיי פארשוועכט. . און אז זיי האבן געשאכטן זייערע קינדער צו זייערע אפגעטער, זיינען זיי געקומען אין מיין הייליקטום אין דעם אייגענעם טאג עס צו פארשוועכן; יא, אט אזוי האבן זיי געטאן אין מיין הויז. . און איר האט אויך געשיקט נאך מענער וואס זיינען געקומען פון דער ווייט, וואס ווי א שליח איז צו זיי געשיקט געווארן, אזוי זיינען זיי געקומען; די פאר וועמען דו האסט זיך געוואשן, געפארבט דיינע אויגן, און זיך אנגעצירט מיט צירונג. . און ביסט געזעסן אויף א פראכטיקן בעט, מיט א געגרייטן טיש דערביי, און מיין וויירויך און מיין אייל האסטו ארויפגעשטעלט דערויף. . און דער קול פון א צופרידענעם געזעמל איז געווען ביי איר; און צו די מענטשן פון גרויסן עולם זיינען נאך געבראכט געווארן די סבאער פון דער מדבר, און זיי האבן אנגעטאן ארעמבענדער אויף זייערע הענט, און א שיינע קרוין אויף זייערע קעפ. . האב איך געזאגט אויף דער אלט געווארענער אין ניאוף טרייבט מען נאך איצט אויך זנות מיט איר? מיט איר? . ווארום מע איז געקומען צו איר אזוי ווי מע קומט צו א פרוי א זונה; אזוי איז מען געקומען צו אהלה און אהליבה די שענדלעכע ווייבער. . אבער גערעכטע מענער, זיי וועלן זיי משפטן מיט דעם משפט פון נואפטעס און דעם משפט פון בלוטפארגיסערינס; ווארום נואפטעס זיינען זיי, און בלוט איז אויף זייערע הענט.
. ווארום אזוי האט געזאגט גאט דער הארמע וועט ארויפברענגען אויף זיי א גרויס געזעמל, און זיי מאכן צו שוידער און צו רויב. . און פארווארפן מיט שטיינער וועט זיי דאס געזעמל, און זיי צעהאקן מיט זייערע שווערדן; זייערע זין און זייערע טעכטער וועלן זיי הרגען, און זייערע הייזער וועלן זיי אין פייער פארברענען, . און איך וועל פארשטערן שענדלעכקייט אויסן לאנד. און אלע ווייבער וועלן א מוסר נעמען, און וועלן ניט טאן אזוי ווי אייער שענדלעכקייט. . און מע וועט פארגעלטן אייער שענדלעכקייט אויף אייך, און די זינד פון אייערע אפגעטער וועט איר טראגן, און איר וועט וויסן אז איך בין גאט יהוה.

. און דאס ווארט פון גאט איז געווען צו מיר אין ניינטן יאר, אין צענטן חודש, אין צענטן טאג פון חודש, אזוי צו זאגן . מענטשנקינד, פארשרייב דיר דעם נאמען פון דעם טאג, גענוי דעם היינטיקן טאג; דער מלך פון בבל האט זיך אנגעזעצט אויף ירושלים גענוי אין היינטיקן טאג. . און גיב דעם ווידערשפעניקן געזינדל א משל, און זאלסט זאגן צו זיי אזוי האט געזאגט גאט דער האר
שטעל צו דעם טאפ, שטעל צו, און גיס אויך אן וואסער אין אים;. זאמל איין זיינע שטיקער אין אים; איטלעך גוט שטיק, דעם דיך, און די שולטער; מיט געקליבענע קנאכנס פיל אן. . געקליבענע שאף זאלסטו נעמען, און לייג אויך אן ביינער אונטער דעם; מאך זידן זיין זידונג, אפילו זיינע ביינער זאלן צעקאכט ווערן אין אים.
. פאר וואר, אזוי האט געזאגט גאט דער הארוויי די בלוטיקע שטאט, דער טאפ וואס זיין קויט איז אין אים, און זיין קויט איז פון אים ניט ארויס! שטיקערווייז, שטיקערווייז נעם עס ארויס; ניט געווארפן ווערן זאל צו מאל גורל דערויף. . ווארום איר בלוט איז אין איר מיט, אויף א גלאטן פעלדז האט זי עס ארויפגעטאן; זי האט עס ניט געגאסן אויף דער ערד, צו פארדעקן דערויף שטויב. . כדי אויפצוברענגען דעם גרימצארן, כדי צו נעמען נקמה, האב איך ארויפגעטאן איר בלוט אויף א גלאטן פעלדז, אז עס זאל ניט פארדעקט ווערן. . דרום האט גאט דער האר אזוי געזאגטוויי די בלוטיקע שטאט! איך אויך וועל גרויס מאכן דעם הויפן. . מער דאס האלץ, צינד אן דאס פייער, צעגענץ דאס פלייש, און קאך דאס געקעכטס, אז די ביינער זאלן צעברענט ווערן. . און לאז אים שטיין אויף זיינע קוילן א ליידיקן, כדי ער זאל דערהיצט ווערן, און זיין קופער זאל צעברענט ווערן, און צעשמאלצן ווערן זאל אין אים זיין אומריינקייט, זיין שמוץ זאל פארלענדט ווערן. . די כוחות האט ער פארמאטערט, אבער זיין פיל שמוץ גייט פון אים ניט ארויס –דער געשטאנק פון זיין שמוץ. . פון וועגן דיין שענדלעכער אומריינקייט, ווייל איך האב דיך גערייניקט, און ביסט פון דיין אומריינקייט ניט ריין געווארן, וועסטו מער ניט ריין ווערן, ביז איך בארו מיין גרימצארן אויף דיר. . איך יהוה האב גערעדט; עס געשעט, און איך וועל עס טאן. איך וועל ניט נאכלאזן, און ניט שוינען, און ניט חרטה האבן; לויט דיינע וועגן און לויט דיינע מעשיםטוט מען דיך משפטן, זאגט גאט דער האר.
. און דאס ווארט פון גאט איז געווען צו מיר, אזוי צו זאגן
. מענטשנקינד, זע, איך נעם אוועק פון דירדי גלוסטונג פון דיינע אויגן דורך א שלאק, אבער זאלסט ניט קלאגן און ניט וויינען, און א טרער זאל ביי דיר ניט גיין. . זיפץ שטילערהייט; קיין טויטנטרויער זאלסטו ניט מאכן; דיין קאפדעק בינד אן אויף דיך, און דיינע שיך זאלסטו אנטאן אויף דיינע פיס, און זאלסט ניט פארדעקן די אויבערשטע ליפ, און דאס ברויט פון מענטשן זאלסטו ניט עסן.
. און איך האב גערעדט צו דעם פאלק אין דער פרי, און אין אוונט איז מיין ווייב געשטארבן. און איך האב געטאן אין דער פרי אזוי ווי איך בין באפוילן געווארן. . האט דאס פאלק צו מיר געזאגט ווילסטו אונדז ניט זאגן, וואס באטייט דאס דאזיקע פאר אונדז, אז דו טוסט אזוי? . האב איך צו זיי געזאגט דאס ווארט פון גאט איז געווען צו מיר, אזוי צו זאגן
. זאג צו דעם הויז פון ישראלאזוי האט געזאגט גאט דער הארזע, איך פארשוועך מיין הייליקטום, דעם שטאלץ פון אייער מאכט, די גלוסטונג פון אייערע אויגן, און די שמאכטעניש פון אייער זעל; און אייערע זין און אייערע טעכטערוואס איר האט איבערגעלאזן, וועלן דורכן שווערד פאלן. . און איר וועט טאן אזוי ווי איך האב געטאןדי אויבערשטע ליפ וועט איר ניט פארדעקן, און ברויט פון מענטשן וועט איר ניט עסן. . און אייערע קאפדעקן וועלן זיין אויף אייערע קעפ, און אייערע שיך אויף אייערע פיס; ניט איר וועט קלאגן און ניט איר וועט וויינען; און איר וועט איינגיין פאר אייערע זינד, און קרעכצן איינער צום אנדערן. . און יחזקאל וועט אייך זיין פאר א צייכן; אזוי ווי אלץ וואס ער האט געטאן, וועט איר טאן. אז דאס וועט געשען, וועט איר וויסןאז איך בין גאט יהוה. . און דו מענטשנקינד, פאר וואר, אין דעם טאג וואס איך נעם אוועק פון זיי זייער פעסטונג, די פרייד פון זייער שיינקייט, די גלוסטונג פון זייערע אויגן, און דעם באגער פון זייער זעל, זייערע זין און זייערע טעכטער, . אין יענעם טאג וועט קומען צו דיר אן אנטרונענער, דאס צו מאכן הערן אין דיינע אויערן. . אין יענעם טאג וועט דיין מויל געעפנט ווערן צום אנטרונענעם, און וועסט רעדן, און מער ניט שטום זיין; און וועסט זיי זיין פאר א צייכן; און זיי וועלן וויסן אז איך בין יהוה.

. און דאס ווארט פון גאט איז געווען צו מיר, אזוי צו זאגן. מענטשנקינד, טו דיין פנים צו די קינדער פון עמון, און זאג נביאות אויף זיי. . און זאלסט זאגן צו די קינדער פון עמוןהערט דאס ווארט פון גאט דעם האראזוי האט געזאגט גאט דער הארווייל דו האסט געזאגט אהא! אויף מיין הייליקטום, וואס עס איז פארשוועכט געווארן, און אויף דער ערד פון ישראל, וואס זי איז פארוויסט געווארן, און אויף דעם הויז פון יהודה, וואס זיי זיינען אין גלות אוועק, . דרום זע, איך גיב דיך צו די קינדער פון מזרח פאר א ירושה, און זיי וועלן באזעצן זייערע לאגערדערפער אין דיר, און מאכן אין דיר זייערע וווינונגען; זיי וועלן עסן דיין פרוכט, און זיי וועלן טרינקען דיין מילך. . און איך וועל מאכן רבה פאר א פיטערפלאץ פון קעמלען, און די קינדער פון עמון פאר א הויערארט פון שאף; און איר וועט וויסן אז איך בין יהוה.
. ווארום אזוי האט געזאגט גאט דער הארווייל דו האסט געפאטשט מיט דער האנט, און געקלאפט מיטן פוס, און זיך געפרייט אין אל דיין פאראכטונג פון דער זעל, וועגן דער ערד פון ישראל, . דרום זע, איך האב אויסגעשטרעקט מיין האנט אויף דיר, און איך וועל דיך מאכן צו רויב פאר די פעלקער, און וועל דיך פארשניידן פון די אומות, און וועל דיך אונטערברענגען פון די לענדער; איך וועל דיך פארטיליקן, און וועסט וויסן אז איך בין יהוה.
. אזוי האט געזאגט גאט דער הארווייל מואב און שעיר האבן געזאגטזע, אזוי ווי אלע פעלקער איז דאס הויז פון יהודה, . דרום זע, איך עפן דעם רוקן פון מואב פון די שטעט, פון זיינע שטעט ביי זיין עק, דאס שיינע לאנד בית־ישימות, בעל־מעון, און קריתים, . אין איינעם מיט די קינדער פון עמון –פאר די קינדער פון מזרח, און איך וועל עס זיי געבן פאר א ירושה, כדי די קינדער פון עמוןזאלן מער ניט געדאכט ווערן צווישן די פעלקער. . און איך וועל טאן א משפט אויף מואב, און זיי וועלן וויסן אז איך בין יהוה.
. אזוי האט געזאגט דער הארווייל אדום איז זיך באגאנגען מיט נקמה־נעמונגאקעגן דעם הויז פון יהודה, און זיי האבן זיך שולדיק פארשולדיקט, און זיך נוקם געווען אן זיי, . דרום האט גאט דער האר אזוי געזאגטאיך וועל אויסשטרעקן מיין האנט אויף אדום, און וועל פארשניידן פון איר מענטשן און בהמות, און וועל זי מאכן א וויסטעניש פון תימן ביז דדן; דורכן שווערד וועלן זיי פאלן. . און איך וועל ברענגען מיין נקמה אויף אדוםדורך דער האנט פון מיין פאלק ישראל, און זיי וועלן טאן צו אדוםלויט מיין כעס און לויט מיין גרימצארן; און זיי וועלן שפירן מיין נקמה, זאגט גאט דער האר.
. אזוי האט געזאגט גאט דער הארווייל די פלשתים זיינען זיך באגאנגען מיט נקמה, און האבן נקמה גענומען מיט פאראכטונג פון דער זעל, אומצוברענגען, פון אייביקער שנאה, . דרום האט גאט דער האר אזוי געזאגטזע, איך שטרעק אויס מיין האנט אויף די פלשתים, און וועל פארשניידן די כרתים, און וועל אונטערברענגען דעם איבערבלייבפון דעם בארטן פון ים. . און איך וועל טאן אויף זיי גרויסע נקמותמיט שטראפן פון גרימצארן; און זיי וועלן וויסן אז איך בין יהוה, ווען איך ברענג מיין נקמה אויף זיי.
. און עס איז געווען אין עלפטן יאר, אין ערשטן טאג פון חודש, איז געווען דאס ווארט פון גאט צו מיר, אזוי צו זאגן
. מענטשנקינד, ווייל צור האט געזאגט אויף ירושליםאהא! צעבראכן איז די טיר פון די אומות, צו מיר גייט עס איבער; איך וועל פול ווערן פון דעם חורבן. . דרום האט גאט דער האר אזוי געזאגטזע, איך קום אויף דיר, צור, און וועל אויפברענגען אויף דיר פיל פעלקער, אזוי ווי דער ים ברענגט אויף זיינע וועלן. . און זיי וועלן צעשטערן די מויערן פון צור, און איינווארפן אירע טורעמס; און איך וועל אפשאבן איר ערד פון איר, און וועל זי מאכן פאר א גלאטן פעלדז. . אויף אויסשפרייטן נעצן וועט זי זייןאין מיטן פון ים; ווארום איך האב גערעדט, זאגט גאט דער האר; און זי וועט זיין צו רויב פאר די פעלקער. . און אירע טעכטערשטעט וואס אין פעלדוועלן מיטן שווערד אויסגעהרגעט ווערן; און זיי וועלן וויסן אז איך בין יהוה.
. ווארום אזוי האט געזאגט גאט דער הארזע, איך ברענג אויף צור נבוכדראצר דעם מלך פון בבל, פון צפון אהער, דעם מלך פון מלכים, - מיט פערד, און מיט רייטוועגן, און מיט רייטער, און אן איינזאמלונג, און פאלק א סך. . דיינע טעכטערשטעט אין פעלדוועט ער מיטן שווערד אויסהרגען; און ער וועט מאכן ארום דיר א באלעגערמויער, און אנשיטן ארום דיר אן ערדוואל, און אויפשטעלן קעגן דיר א שילד. . און זיינע מויערברעכער וועט ער אנשטעלןאקעגן דיינע מויערן, און דיינע טורעמס וועט ער צעברעכןמיט די העק זיינע. . פון דער פילקייט פון זיינע פערד, וועט דיך זייער שטויב פארדעקן; פון גערויש פון רייטער, און רעדער און רייטוועגן, וועלן ציטערן דיינע מויערן, ווען ער קומט אין דיינע טויערן, ווי מע קומט אין אן איינגעבראכענער שטאט;. מיט די קלויען פון זיינע פערדוועט ער צעטרעטן אלע דיינע גאסן; דיין פאלק וועט ער מיטן שווערד אויסהרגען. און דיינע שטארקע זיילשטיינערוועלן צו דער ערד נידערן. . און זיי וועלן ראבעווען דיין פארמעג, און רויבן דיין סחורה; און זיי וועלן צעשטערן דיינע מויערן, און דיינע גלוסטיקע הייזער וועלן זיי צעברעכן; און דיינע שטיינער און דיינע האלצן און דיין ערדוועלן זיי אין מיטן וואסער אהינטאן. . און איך וועל מאכן אויפהערןדעם טומל פון דיינע געזאנגען, און דער קול פון דיינע הארפןוועט מער ניט געהערט ווערן. . און איך וועל דיך מאכן פאר א גלאטן פעלדז, אויף אויסשפרייטן נעצן וועסטו זיין; וועסט מער ניט אפגעבויט ווערן; ווארום איך יהוה האב גערעדט, זאגט גאט דער האר.
. אזוי האט געזאגט גאט דער האר צו צורפאר וואר פון דעם קלאפ פון דיין פאלן, ווען דערשלאגענע קרעכצן, ווען הרוגים ווערן געהרגעט אין דיר, וועלן ציטערן די אינדזלען. . און נידערן פון זייערע טראנעןוועלן אלע פירשטן פון ים, און זיי וועלן אויסטאן זייערע מאנטלען, און זייערע געשטיקטע קליידער וועלן זיי אראפציען; ציטערניש וועלן זיי אנטאן, אויף דער ערד וועלן זיי זיצן, און אויפציטערן וועלן זיי אלע רגע, און באנומען ווערן פון וועגן דיר. . און זיי וועלן אויפהייבן אויף דיר א קלאג, און וועלן זאגן צו דירווי ביסטו אונטערגעגאנגען, דו באזעצטע ביי ימען, דו גערימטע שטאט, וואס איז געווען שטארק אויפן ים, זי און אירע באוווינער, וואס האבן געווארפן זייער שרעקאויף אלע באוווינער פון דער ערד !. אצונד ציטערן די אינדזלעןאין טאג פון דיין פאלן; יא, די אינדזלען וואס אין יםזיינען דערשראקן פון דיין אויסלאזן. . ווארום אזוי האט געזאגט גאט דער הארווען איך מאך דיך א פארוויסטע שטאט, ווי שטעט וואס ווערן ניט באוווינט, ווען איך ברענג־אויף דיר דעם תהום, און די גרויסע וואסערן וועלן דיך באדעקן, . וועל איך דיך נידערן מיט די גענידערטע אין גרוב, מיט דעם פאלק פון פארצייטן, און איך וועל דיך באזעצן אין אונטערערד, ווי די חורבות פון פארצייטן, מיט די גענידערטע אין גרוב, כדי דו זאלסט ניט באזעצט ווערן; און איך וועל געבן פראכט אין לאנד פון די לעבעדיקע.
. פאר א שרעקעניש וועל איך דיך מאכן, און וועסט מער ניט זיין, און וועסט געזוכט ווערן, און מער ניט געפונען ווערן אויף אייביק, זאגט גאט דער האר.
. און דאס ווארט פון גאט איז געווען צו מיר, אזוי צו זאגן. און דו מענטשנקינד, הייב אויף א קלאג אויף צור, . און זאלסט זאגן צו צור, וואס זיצט ביי די איינגאנגען פון ים, וואס האנדלט מיט פעלקער אין אינדזלען פילאזוי האט געזאגט גאט דער הארצור, דו האסט געזאגטאיך בין פארפול אין שיינקייט. . אין הארצן פון די ימען זיינען דיינע געמארקן, דיינע בויערס האבן דיין שיינקייט פארפולט. . פון ציפרעסן פון שנירהאבן זיי דיר אלע ברעטער געבויט; צעדער פון לבנון האבן זיי גענומעןצו מאכן מאסטן פאר דיר. . פון אייכנביימער פון בשןהאבן זיי דיינע רודערס געמאכט; דיין דעק האבן זיי געמאכטפון עלפנביין מיט בוקסנהאלץפון די אינדזלען פון די כתים. . ליינען מיט שטיקעריי פון מצריםאיז דיין זאגל געווען, דיר צו זיין פאר א פאן; בלא און פורפל פון די אינדזלען פון אלישהאיז דיין איבערדעק געווען. . די באוווינער פון צידון און ארודזיינען דיר רודערערס געווען; דיינע קלוגע לייט, צור, זיינען אין דיר געווען, זיי זיינען דיינע שיפפירער געווען. . די עלטסטע פון גבל און אירע קלוגע לייטזיינען אין דיר געווען דיינע שפאלטנפארריכטער; אלע שיפן פון ים מיט זייערע שיפלייטזיינען אין דיר געווען, צו האנדלען דיין האנדל. . פרס און לוד און פוט זיינען אין דיין חיל געווען, דיינע לייט פון מלחמה; פאנצער און קיווער האבן זיי אויפגעהאנגען אין דיר, זיי האבן דיר שיינקייט געגעבן. . די זין פון ארוד און חילךאויף דיינע מויערן רונד ארום, און די גמדיםזיינען אין דיינע טורעמס געווען; זייערע שילדן האבן זיי אויפגעהאנגעןאויף דיינע מויערן רונד ארום; זיי האבן דיין שיינקייט פארפולט. . תרשיש איז דיין סוחר געווען, פון וועגן דער פילקייט פון אלערליי גוטס; מיט זילבער, אייזן, צין, און בליי, האבן זיי פאר דיינע סחורות אפגעגעבן. . יון, תובל, און משך, זיי זיינען דיינע האנדלסלייט געווען; נפשות פון מענטשן און קופערנע כליםהאבן זיי דיר אין האנדל געגעבן. . פון דעם הויז פון תוגרמהפערד און רייטער און מוילאייזלעןהאט מען פאר דיינע סחורות געגעבן. . די זין פון דדן זיינען דיינע האנדלסלייט געווען; פיל אינדזלען זיינען געווען די סחורה פון דיין האנט; הערנער פון עלפנביין און עבנהאלץהאבן זיי דיר אפגאב געבראכט. . ארם איז דיין סוחר געווען, פון וועגן פיל געשעפטן דיינע; מיט גארפונקל, פורפל, און שטיקעריי, און פיינליינען, און קארעלן, און רובין, האבן זיי פאר דיינע סחורות אפגעגעבן. . יהודה און דאס לאנד פון ישראל, זיי זיינען דיינע האנדלסלייט געווען; ווייץ פון מנית, און זיסווארג, און האניק און אייל, און באלזאם, האבן זיי דיר אין האנדל געגעבן. . דמשק איז דיין סוחר געווען, צוליב די פיל געשעפטן דיינע, פון וועגן דער פילקייט פון אלערליי גוטס, אין וויין פון חלבון, און ווייסער וואל. . ודן און יון האבן געגעבן געשפינס פאר דיינע סחורות; שמידאייזן, קאנייל, און געווירצרארזיינען געווען אין דיין האנדל. . דדן האט געהאנדלט מיט דיראין טייערע בגדים צום רייטן. . ערב און אלע פירשטן פון קדר, זיי זיינען די סוחרים פון דיין האנט געווען; אין לעמער, און ווידערס, און בעק, דערין זיינען זיי דיינע סוחרים געווען. . די האנדלסלייט פון שבא און רעמה, זיי זיינען דיינע האנדלסלייט געווען; מיטן בעסטן פון אלערליי בשמים, און מיט אלערליי טייער געשטיין, און גאלד, האבן זיי פאר דיינע סחורות אפגעגעבן. . חרן און כנה און עדן, די האנדלסלייט פון שבא –אשור איז ווי דיין תלמיד אין האנדל געווען. . זיי זיינען דיינע האנדלסלייט געווען אין פראכטצייגן, אין בלאע מאנטלען און שטיקעריי, און אין קאסטנס מיט פארביקע טוכן, פארבונדן מיט שטריק, און באפעסטיקט – אויף דיין מארק. . די שיפן פון תרשישהאבן דיר דיין האנדל געבראכט. און האסט זיך אנגעפילט, און ביסט זייער שווער געווען, אין הארץ פון די ימען. . אין גרויסע וואסערןהאבן דיך דיינע רודערערס געבראכט; דער מזרח־ווינט האט דיך צעבראכןאין הארצן פון די ימען. . דיין גוטס און דיינע סחורות, דיין האנדל, דיינע שיפלייט, און דיינע שיפפירער, דיינע שפאלטנפארריכטער, און די הענדלער פון דיין האנדל, און אלע דיינע מלחמה־לייט וואס אין דיר, און מיט אל דיין געזעמל וואס אין דיין מיט, וועלן אריינפאלן אין הארצן פון די ימען, אין טאג פון דיין פאלן. . פון דעם ווייגעשריי פון דיינע שיפפירערוועלן שטורעמען די אינדן. . און נידערן וועלן פון זייערע שיפןאלע וואס האלטן א רודער; די שיפלייט, אלע שיפפירער, וועלן אויף דער ערד בלייבן שטיין. . און זיי וועלן מאכן הערן זייער קול וועגן דיר, און שרייען וועלן זיי ביטער; און זיי וועלן ארויפטאן שטויב אויף זייערע קעפ, אין אש וועלן זיי זיך קייקלען. . און מאכן א פליך וועלן זיי נאך דיר, און אנגורטן זאקקליידער וועלן זיי, און וויינען וועלן זיי אויף דיר מיט א ביטער געמיט, א קלאגעניש א ביטערע. . און אין זייער יאמער וועלן זיי אויפהייבן אויף דיר א קלאג, און קלאגן וועלן זיי אויף דירווער איז ווי צור געוועןפאראנקערט אין מיטן פון ים!. ווען דיינע סחורות פלעגן פון די ימען ארויס, האסטו פיל פעלקער אנגעזעט; מיט דיין פיל גוטס און דיין האנדלהאסטו רייך געמאכט די מלכים פון דער ערד. . אצונד אז דו ביסט צעבראכן פון די ימען, אין די טיפענישן פון די וואסערן, אז דיין האנדל און אל דיין געזעמלזיינען געפאלן אין דיין מיט, . ווערן אלע באוווינער פון די אינדזלעןבאנומען איבער דיר, און זייערע מלכים שוידערן א שוידער; זייער פנים איז צערודערט. . די סוחרים צווישן די פעלקערשמוצערן אויף דיר; א שרעקעניש ביסטו געווארןאון ביסט אויף אייביק ניטא.
. און דאס ווארט פון גאט איז געווען צו מיר, אזוי צו זאגן. מענטשנקינד, זאג צו דעם פירשט פון צוראזוי האט געזאגט גאט דער הארווייל דיין הארץ האט זיך דערהויבן, און דו האסט געזאגט א גאט בין איך, די זיצונג פון געטער טו איך זיצןאין הארצן פון די ימען; און ביסט דאך א מענטש און ניט א גאט, נאר האסט געמאכט דיין הארץ ווי דאס הארץ פון א גאט. ביסט דאך מער חכם פון דניאלן, קיין פארבארגעניש האט מען פון דיר ניט פארהוילן!. מיט דיין גרויס חכמה און מיט דיין שכלהאסטו דיר אנגעשאפט א פארמעג, און אנגעשאפט גאלד און זילבער אין דיינע אוצרות. . מיט דיין גרויס חכמה, מיט דיין האנדל, האסטו געמערט דיין פארמעג! און דיין הארץ האט זיך דערהויבן פון וועגן דיין פארמעג. . דרום האט גאט דער האר אזוי געזאגטווייל דו האסט געמאכט דיין הארץ ווי דאס הארץ פון א גאט, . דרום זע, איך ברענג אויף דיר פרעמדע, די פארכטיקסטע פון די פעלקער; און זיי וועלן ארויסציען זייערע שווערדןאויף דיין שיינער חכמה, און זיי וועלן פארשוועכן דיין גלאנץ. . אין גרוב וועלן זיי דיך נידערן, און דעם טויט פון א דערשלאגענעם וועסטו שטארבן, אין הארצן פון די ימען. . וועסטו דען זאגן פאר דיין טייטערא גאט בין איך\? ווען א מענטש און ניט א גאט וועסטו זייןאין דער האנט פון דיין דערשלאגער. . דעם טויט פון אומבאשניטענע וועסטו שטארבן, דורך דער האנט פון פרעמדע; ווארום איך האב גערעדט, זאגט גאט דער האר.
. און דאס ווארט פון גאט איז געווען צו מיר, אזוי צו זאגן
. מענטשנקינד, הייב אויף א קלאג אויף דעם מלך פון צור, און זאלסט זאגן צו איםאזוי האט געזאגט גאט דער הארא געצירקלטער זיגלרינג ביסטו געווען, פול מיט חכמה און פארפול אין שיינקייט. . אין עדן דעם גארטן פון גאט ביסטו געווען; אלערליי טייער געשטיין איז דיין צודעק געווען; רובין, טאפאז, און דימענט, גאלדשטיין, אניקל, און יאשפיז, סאפירשטיין, גארפונקל, און שמאראק, און גאלד, דיינע געפייקלטע און געלעכלטע ארבעט, זיינען אין טאג פון דיין באשאפן ווערןגעווען אנגעברייט אין דיר. . א כרוב א ברייטשירעמענדיקער ביסטו געווען; און איך האב דיך ארויפגעזעצט, ביז דו ביסט אויף גאטס הייליקן בארג געווען; צווישן פייערשטיינער ביסטו אומגעגאנגען. . גאנץ ביסטו געווען אין דיינע וועגן, פון דעם טאג פון דיין באשאפן ווערן, ביז אומרעכט איז געפונען געווארן אין דיר. . דורך דיין גרויס האנדלשאפטהאט מען דיך אנגעפילט אינעווייניק מיט רויבונג, און ביסט זינדיק געווארן; דרום האב איך דיך פארשוועכט פון גאטס בארג, און דיך אונטערגעבראכט, דו שירעמענדיקער כרוב, פון צווישן די פייערשטיינער. . דיין הארץ האט זיך דערהויבן פון וועגן דיין שיינקייט, האסט פארדארבן דיין חכמה איבער דיין גלאנץ; האב איך דיך אויף דער ערד געווארפן, פאר די מלכים דיך געגעבן, צו קוקן אויף דיר. . דורך דיינע פיל זינד, מיט דעם אומרעכט פון דיין האנדל, האסטו פארשוועכט דיינע הייליקטומען; דרום האב איך געמאכט ארויסגיין פון דיר א פייערוואס האט דיך פארצערט, און איך האב דיך געמאכט צו אש אויף דער ערד, פאר די אויגן פון אלע וואס זעען דיך. . אלע וואס קענען דיך צווישן די פעלקערווערן באנומען איבער דיר; א שרעקעניש ביסטו געווארן, און ביסט אויף אייביק ניטא.
. און דאס ווארט פון גאט איז געווען צו מיר, אזוי צו זאגן
. מענטשנקינד, טו דיין פנים צו צידון, און זאג נביאות אויף איר;. און זאלסט זאגן אזוי האט געזאגט גאט דער הארזע, איך קום אויף דיר, צידון, און איך וועל געערלעכט ווערן צווישן דיר; און זיי וועלן וויסן אז איך בין יהוה, ווען איך טו א משפט אין איר, און איך וועל געהייליקט ווערן אין איר. . און איך וועל אנשיקן אויף איר פעסטאון בלוט אין אירע גאסן, און דערשלאגענע וועלן פאלן אין איר מיטפון דער שווערד וואס אויף איר פון רונד ארום; און זיי וועלן וויסן אז איך בין יהוה. . און מער וועט ניט זיין פאר דעם הויז פון ישראלא שטעכיק ווילדגעוועקס, און א שמארציקער דארן, פון אלע זייערע ארומיקע וואס פאראכטן זיי; און זיי וועלן וויסן אז איך בין גאט יהוה.
. אזוי האט געזאגט גאט דער הארווען איך זאמל איין דאס הויז פון ישראלפון די אומות וואס זיי זיינען צעשפרייט געווארן ציוושן זיי, וועל איך געהייליקט ווערן דורך זייאין די אויגן פון די פעלקער;. און זיי וועלן זיצן אויף זייער ערדוואס איך האב געגעבן צו מיין קנעכט, צו יעקבן. און זיי וועלן זיצן אויף איר אין זיכערקייט, און זיי וועלן בויען הייזער, און פלאנצן וויינגערטנער; יא, זיי וועלן זיצן אין זיכערקייט, ווען איך טו א משפט אויף אלעוואס פאראכטן זיי פון רונד ארום זיי; און זיי וועלן וויסן אז איך בין יהוה זייער גאט.

. אין צענטן יאר, אין צענטן חודש, אין צוועלפטן טאג פון חודש איז געווען דאס ווארט פון גאט צו מיר, אזוי צו זאגן
. מענטשנקינד, טו דיין פנים צו פרעה דעם מלך פון מצרים, און זאג נביאות אויף אים, און אויף מצרים אין גאנצן;. רעד, און זאלסט זאגן אזוי האט געזאגט גאט דער הארזע, איך קום אויף דיר פרעה, מלך פון מצרים, דער גרויסער קראקאדיל, וואס הויערט אין זיינע טייכן, וואס זאגט מיר געהערט מיין טייך, און איך האב אים מיר געמאכט. . און איך וועל אריינטאן רינגען אין דיינע קינבאקן, און וועל באהעפטן די פיש פון דיינע טייכן אן דיינע שופן; און איך וועל דיך אויפברענגען פון דיינע טייכן, מיט אלע פיש פון דיינע טייכןוואס וועלן אן דיינע שופן באהעפט זיין. . און איך וועל דיך אוועקווארפן אין מדבר, דיך מיט אלע פיש פון דיינע טייכן; אויפן פרייען פעלד וועסטו זיך וואלגערן, ניט אויפגעזאמלט און ניט אויפגעקליבן וועסטו ווערן; צו דער חיה פון דער ערד, און צום פויגל פון הימל, האב איך דיך געגעבן פאר א שפייז. . און אלע באוווינער פון מצרים וועלן וויסןאז איך בין יהוה; ווייל זיי זיינען געווען א שטעקן פון ראר, פאר דעם הויז פון ישראל. . אז זיי האבן דיך אנגענומען אין האנט, פלעגסטו זיך צעשפאלטן, און זיי דעם גאנצן אקסל צערייסן; און אז זיי האבן זיך אנגעלענט אויף דיר, פלעגסטו זיך צעברעכן, און זיי די גאנצע לענדן ליימען.
. דרום האט גאט דער האר אזוי געזאגטזע, איך ברענג אויף דיר א שווערד, און וועל פארשניידן פון דיר מענטשן און בהמות. . און דאס לאנד מצרים וועט זיין וויסט און חרוב, און זיי וועלן וויסן אז איך בין יהוה; ווייל ער האט געזאגט דער טייך געהערט מיר, און איך האב אים געמאכט. . דרום זע, איך קום צו דיר, און צו דיינע טייכן, און וועל מאכן דאס לאנד מצרים פאר חורבות, א חרוב וויסטעניש, פון מגדול ביז סונה, און ביז דעם געמארק פון כוש. . ניט דורכגיין וועט א פוס פון א מענטשן אין איר, און ניט א פוס פון א בהמה וועט דורכגיין אין איר, און זי וועט ניט זיין באוווינט פערציק יאר. . און איך וועל מאכן דאס לאנד מצריםא וויסטעניש צווישן פארוויסטע לענדער, און אירע שטעט, צווישן חרבע שטעט, וועלן זיין א וויסטעניש פערציק יאר; און איך וועל צעשפרייטן מצרים צווישן די פעלקער, און וועלן זיי צעווארפן אין די לענדער.
. ווארום אזוי האט געזאגט גאט דער הארצום סוף פון פערציק יאר, וועל איך איינזאמלען מצריםפון די פעלקער וואס זיי זיינען צעשפרייט געווארן אהין. . און איך וועל אומקערן די געפאנגענשאפט פון מצרים, און וועל זיי צוריקקערן קיין לאנד פתרוס, אין דעם לאנד פון זייער אפשטאמונג; און זיי וועלן דארטן זיין א שפלע מלוכה. . די שפלסטע פון די מלוכות וועט זי זיין, און זי וועט זיך מער ניט איבערנעמען איבער די פעלקער; און איך וועל זיי פארמינערן, ניט צו געוועלטיקן איבער די פעלקער. . און זיי וועלן מער ניט זיין דעם הויז פון ישראלפאר א פארזיכערונג וואס מאכט דערמאנען זינד, ווען זיי קערן זיך נאך זיי; און זיי וועלן וויסן אז איך בין גאט יהוה.
. און עס איז געווען אין זיבן און צוואנציקסטן יאר, אין ערשטן חודש, אין ערשטן טאג פון חודש, איז געווען דאס ווארט פון גאט צו מיר, אזוי צו זאגן
. מענטשנקינד, נבוכדראצר דער מלך פון בבלהאט געמאכט זיין חיל דינען א שווערן דינסט אקעגן צור; איטלעכער קאפ איז אויסגעקראכן, און איטלעכער אקסל איז אפגעריבן; און שכר האט ער ניט געקראגןפאר זיך און פאר זיין חיל פון צורפאר דעם דינסט וואס ער האט געדינט אקעגן איר. . דרום האט גאט דער האר אזוי געזאגטזע, איך גיב נבוכדראצר דעם מלך פון בבל דאס לאנד מצרים, און ער וועט אוועקטראגן איר שפע, און רויבן איר זאקרויב, און ראבעווען איר רויב; און דאס וועט זיין דער שכר פאר זיין חיל. . פאר זיין לוין וואס ער האט אום דעם געדינט, האב איך אים געגעבן דאס לאנד מצרים, ווייל זיי האבן געארבעט פאר מיר, זאגט גאט דער האר.
. אין יענעם טאג וועל איך מאכן שפראצןדעם הארן פון דעם הויז פון ישראל, און דיר וועל איך געבן אן אפן מויל צווישן זיי; און זיי וועלן וויסן אז איך בין יהוה.

. און דאס ווארט פון גאט איז געווען צו מיר, אזוי צו זאגן. מענטשנקינד, זאג נביאות, און זאלסט זאגןאזוי האט געזאגט גאט דער האריאמערט וויי איבער דעם טאג!. ווארום נאנט איז דער טאג, יא, נאנט איז דער טאג פון גאט; א טאג פון וואלקן, די שטראפצייט פון די פעלקער וועט עס זיין. . און א שווערד וועט קומען אויף מצרים, און א ציטערניש וועט זיין אין כוש, ווען דערשלאגענע פאלן אין מצרים; און מע וועט אוועקנעמען איר שפע, און אירע גרונטפעסטן וועלן צעשטערט ווערן. . כוש, און פוט, און לוד, און אלע געמישטע פעלקער, און כוב, און די קינדער פון דעם לאנד פון בונד, וועלן מיט זיי דורכן שווערד פאלן.
. אזוי האט גאט געזאגטפאלן וועלן אויך די אונטערלענער פון מצרים, און נידערן וועט איר שטאלצע מאכט; פון מגדול ביז סונה וועלן זיי פאלן דורכן שווערד אין איר, זאגט גאט דער האר. . און זיי וועלן פארוויסט זיין צווישן פארוויסטע לענדער, און זיינע שטעט וועלן זיין צווישן חרבע שטעט. . און זיי וועלן וויסן אז איך בין יהוה, ווען איך מאך א פייער אין מצרים, און אלע אירע העלפער וועלן צעבראכן ווערן. . אין יענעם טאג וועלן שלוחים ארויסגיין פון איר אין שיפן, אויפצושרעקן כוש די זיכערע; און א ציטערניש וועט זיין ביי זיי ווי אין טאג פון מצרים; ווארום זע, עס קומט!
. אזוי האט געזאגט גאט דער האראיך וועל אויך פארטיליקן דעם המון פון מצרים, דורך דער האנט פון נבוכדראצר דעם מלך פון בבל. . ער און זיין פאלק מיט אים, די פארכטיקסטע פון די פעלקער, ווערן געבראכט אומצוברענגען דאס לאנד; און זיי וועלן ארויסציען זייערע שווערדן אויף מצרים, און וועלן אנפילן דאס לאנד מיט דערשלאגענע. . און איך וועל מאכן די טייכן א טריקעניש, און וועל איבערענטפערן דאס לאנדאין דער האנט פון שלעכטע; און איך וועל פארוויסטן דאס לאנד מיט איר פולקייט, דורך דער האנט פון פרעמדע; איך יהוה האב גערעדט.
. אזוי האט געזאגט גאט דער האראיך וועל אויך אונטערברענגען די אפגעטער, און וועל פארשטערן די געצן פון נוף; און קיין פירשט וועט מער ניט זיין פון לאנד מצרים; און איך וועל מאכן א מורא אין לאנד מצרים. . און איך וועל פארוויסטן פתרוס, און וועל מאכן א פייער אין צוען, און טאן א משפט אין נוא. . און איך וועל אויסגיסן מיין גרימצארן אויף סין, דער פעסטונג פון מצרים; און איך וועל פארשניידן דעם המון פון נוא. . און איך וועל מאכן א פייער אין מצרים; דרייען אין ווייטאג וועט זיך דרייען סין, און נוא וועט איינגעבראכן ווערן, און אויף נוף וועלן קומען פיינט ביי טאג. . די יונגעלייט פון און און פי־בסת וועלן דורכן שווערד פאלן, און זיי וועלן אין געפאנגענשאפט גיין. . און אין תחפנחס וועט אויפהערן דער טאג, ווען איך צעברעך דארטן די יאכשטאנגען פון מצרים; און איר שטאלצע מאכט וועט פארשטערט ווערן אין איר; זי אליין וועט א וואלקן באדעקן, און אירע טעכטערשטעט וועלן אין געפאנגענשאפט גיין. . און איך וועל טאן א משפט אין מצרים; און זיי וועלן וויסן אז איך בין יהוה.
. און עס איז געווען אין עלפטן יאר, אין ערשטן חודש, אין זיבעטן טאג פון חודש, איז געווען דאס ווארט פון גאט צו מיר, אזוי צו זאגן
. מענטשנקינד, איך האב צעבראכן דעם ארעםפון פרעה דעם מלך פון מצרים, און זע, ער איז ניט פארבונדן געווארןצו ברענגען א רפואה דורך ארויפטאן א וויקלבאנד, אים צו פארבינדן, ער זאל ווערן שטארקצו האלטן א שווערד. . פאר וואר, אזוי האט געזאגט גאט דער הארזע, איך קום צו פרעה דעם מלך פון מצרים, און וועל צעברעכן זיינע ארעמס, דעם געזונטן, און דעם צעבראכענעם; און איך וועל מאכן ארויספאלן די שווערד פון זיין האנט. . און איך וועל צעשפרייטן מצרים צווישן די פעלקער, און וועל זיי צעווארפן אין די לענדער. . און איך וועל שטארקן די ארעמס פון דעם מלך פון בבל. און וועל געבן מיין שווערד אין זיין האנט; און איך וועל צעברעכן די ארעמס פון פרעהן, און ער וועט קרעכצן פאר איםקרעכצן פון א דערשטאכענעם. . און איך וועל שטארקן די ארעמס פון דעם מלך פון בבל, און די ארעמס פון פרעהן וועלן אראפפאלן; און זיי וועלן וויסן אז איך בין יהוה, ווען איך גיב מיין שווערד אין דער האנט פון דעם מלך פון בבל, און ער וועט זיי אויסשטרעקן קעגן לאנד מצרים. . און איך וועל צעשפרייטן מצרים צווישן די פעלקער, און וועל זיי צעווארפן אין די לענדער; און זיי וועלן וויסן אז איך בין יהוה.

. און עס איז געווען אין עלפטן יאר, אין דריטן חודש, אין ערשטן טאג פון חודש, איז געווען דאס ווארט פון גאט צו מיר, אזוי צו זאגן
. מענטשנקינד, זאג צו פרעה דעם מלך פון מצרים, און צו זיין המוןצו וועמען גלייכסטו זיך אין דיין גרויסקייט?. זע, אשור איז געווען א צעדער אין לבנון, מיט שיינע צווייגן, און שאטנדיקן געוועלד, און הויך אין וווקס; און צווישן געדיכטענישן איז געווען זיין שפיץ. . וואסער האט אים אויפגעצויגן, דער תהום האט אים אויפגעבראכט; זיינע שטראמען, זיי פלעגן גייןרונד ארום זיין פלאנצונג, און זיינע גראבנס האט ער צעשיקטצו אלע ביימער פון פעלד. . דרום איז זיין וווקס געווען העכערפון אלע ביימער פון פעלד, און זיינע צווייגן האבן זיך געמערט, און זיינע ריטער זיינען לאנג געווארן, פון פיל וואסער ביי זיין אויסוואקסן. . אין זיינע צווייגן האבן גענעסטאלע פויגלען פון הימל, און אונטער זיינע ריטער האבן געבארןאלע חיות פון פעלד; און אין זיין שאטן פלעגן זיצןאלע גרויסע פעלקער. . און ער איז שיין געווען אין זיין גרויסקייט, אין דער לענג פון זיינע צווייגן; ווארום זיין ווארצל איז געוועןביי וואסער א סך. . די צעדערן אין גארטן פון גאטהאבן אים ניט פארטונקלט; ציפרעסן זיינען ניט גלייך געוועןצו די צווייגן זיינע; און פלאטאנענביימער זיינען ניט געוועןאזוי ווי די ריטער זיינע; קיין בוים אין גארטן פון גאטאיז ניט גלייך געווען צו אים אין זיין שיינקייט. . שיין האב איך אים געמאכטמיט זיינע פיל צווייגן, און אים האבן מקנא געוועןאלע ביימער פון עדן וואס אין גארטן פון גאט. . דרום האט גאט דער האר אזוי געזאגטווייל דו ביסט געווען הויך אין וווקס; און ער האט אויסגעשטרעקט זיין שפיץ פון צווישן געדיכטענישן, און זיין הארץ האט זיך דערהויבן פון וועגן זיין הייך, . דרום וועל איך אים געבן אין דער האנטפון דעם מאכטיקסטן פון די פעלקער; רעכענען וועט ער זיך רעכענען מיט אים; פאר זיין שלעכטיקייט טו איך אים פארטרייבן. . און אים שניידן אפ פרעמדע, די פארכטיקסטע פון די פעלקער, און זיי ווארפן אים אוועק; אויף אלע בערג און אין אלע טאלןפאלן זיינע צווייגן, און זיינע ריטער ליגן צעבראכןאין אלע גראבנס פון דער ערד; און אלע פעלקער פון דער ערדנידערן פון זיין שאטן, און פארלאזן אים. . אויף זיין געפאלענעם שטאם רוען אלע פויגלען פון הימל, און אויף זיינע ריטער זיינען אלע חיות פון פעלד;. כדי קיין ביימער ביים וואסערזאלן זיך ניט גרייסן מיט זייער וווקס, און ניט אויסשטרעקן זייער שפיץ פון צווישן געדיכטענישן; און עס זאלן ניט שטיין אין זייער הייך זייערע מאכטיקע, אלע אנגעטרונקענע מיט וואסער; ווארום זיי אלע זיינען איבערגעגעבן געווארן צום טויט, צו דער אונטערשטער ערד, צווישן די קינדער פון מענטשן, צו די גענידערטע אין גרוב. . אזוי האט געזאגט גאט דער האראין דעם טאג וואס ער האט גענידערט אין אונטערערד, האב איך געמאכט טרויערן, האב איך צוגעדעקטדעם תהום וועגן אים, און איך האב פארמיטן זיינע טייכן, און פארהאלטן געווארן זיינען די גרויסע וואסערן; און איך האב געמאכט פינצטער וועגן אים דעם לבנון, און אלע ביימער פון פעלד האבן געחלשט וועגן אים. . מיט דעם הילך פון זיין פאלןהאב איך אויפגעשטורעמט די פעלקער, ווען איך האב אים געמאכט נידערן אין אונטערערדמיט די גענידערטע אין גרוב. און זיך געטרייסט אין דער אונטערשטער ערדהאבן אלע ביימער פון עדן, די געקליבנסטע און בעסטע פון לבנון, אלע אנגעטרונקענע מיט וואסער. . זיי אויך האבן מיט אים גענידערט אין אונטערערד, צו די דערשלאגענע פון שווערד –די וואס זיינען זיין ארעם געווען, וואס זיינען געזעסן אין זיין שאטן צווישן די פעלקער. . צו וועמען אזוינס גלייכסטו זיך אין כבוד און אין גרויסקייטצווישן די ביימער פון עדן\? אבער וועסט גענידערט ווערן מיט די ביימער פון עדןאין דער אונטערשטער ערד; צווישן אומבאשניטענע וועסטו ליגן, מיט דערשלאגענע פון שווערד; ער, פרעה, און זיין גאנצער המון, זאגט גאט דער האר.

. און עס איז געווען אין צוועלפטן יאר, אין צוועלפטן חודש, אין ערשטן טאג פון חודש, איז געווען דאס ווארט פון גאט צו מיר, אזוי צו זאגן
. מענטשנקינד, הייב אויף א קלאג אויף פרעהדעם מלך פון מצרים, און זאלסט זאגן צו איםצו א יונגלייב פון די פעלקער האסטו זיך געגליכן; און ביסט געווען ווי א קראקאדיל אין די ימען, און האסט זיך געפליושקעט אין דיינע טייכן, און מיט דיינע פיס האסטו די וואסערן צעמישט, און צעקויטיקט זייערע טייכן. . אזוי האט געזאגט גאט דער הארדרום וועל איך אויסשפרייטן אויף דיר מיין נעץ, מיט אן איינזאמלונג פון פיל פעלקער, און זיי וועלן דיך אויפברענגען אין מיין פאנגנעץ. . און איך וועל דיך אוועקווארפן אויף דער ערד, אויפן פרייען פעלד וועל איך דיך אוועקשליידערן; און איך וועל מאכן רוען אויף דיר אלע פויגלען פון הימל, און וועל אנזעטן מיט דיר אלע חיות פון דער ערד. . און איך וועל אהינטאן דיין פלייש אויף די בערג, און וועל אנפילן די טאלן מיט דיין ווערעמדיקייט. . און איך וועל אנטרינקען דאס לאנד מיט דיין אייטער, מיט דיין בלוט ביז די בערג; און די גראבנס וועלן אנגעפילט ווערן מיט דיר. . און ווען איך לעש דיך אויס, וועל איך צודעקן די הימלען, און וועל פינצטער מאכן זייערע שטערן; די זון, זי וועל איך מיט א וואלקן פארדעקן, און די לבנה וועט ניט לייכטן איר ליכט. . אלע ליכטיקע ליכטער אין הימל, זיי וועל איך מאכן פינצטער איבער דיר, און איך וועל געבן א חושך אויף דיין לאנד, זאגט גאט דער האר. . און איך וועל פאראומערן דאס הארץ פון פיל פעלקער, ווען איך ברענג דיין בראך צווישן די פעלקער, אין לענדער וואס דו קענסט זיי ניט. . און איך וועל מאכן באנומען ווערן וועגן דיר פיל פעלקער, און זייערע מלכים וועלן שוידערן א שוידער וועגן דיר, ווען איך פאך מיין שווערד פאר זייער פנים; און זיי וועלן ציטערן אלע רגע, איטלעכער פאר זיין לעבן, אין טאג פון דיין פאלן. . ווארום אזוי האט געזאגט גאט דער הארדי שווערד פון דעם מלך פון בבל וועט קומען אויף דיר. . דורך די שווערדן פון גיבורים וועל איך מאכן פאלן דיין המון; די פארכטיקסטע פון די פעלקער זיינען זיי אלע; און זיי וועלן פארוויסטן דעם שטאלץ פון מצרים, און פארטיליקט ווערן וועט איר גאנצער המון. . און איך וועל אונטערברענגען אלע אירע בהמות פון לעבן די פיל וואסערן; און זיי וועט מער ניט צעמישן א פוס פון א מענטשן, און קלויען פון א בהמה וועלן זיי ניט צעמישן. . דענצמאל וועל איך מאכן אפשטיין זייערע וואסערן, און זייערע טייכן וועל איך ווי בוימל מאכן גיין, זאגט גאט דער האר, . ווען איך מאך דאס לאנד מצרים א וויסט און וויסטעניש, א לאנד אן איר פולקייט, ווען איך שלאג אלע וווינער אין איר; און זיי וועלן וויסן אז איך בין יהוה.
. א קלאגליד איז דאס, און קלאגן וועט מען עס; די טעכטער פון די פעלקער וועלן עס קלאגן; אויף מצרים און אויף איר גאנצן המון וועלן זיי עס קלאגן, זאגט גאט דער האר.
. און עס איז געווען אין צוועלפטן יאר, אין פופצנטן טאג פון חודש איז געווען דאס ווארט פון גאט צו מיר, אזוי צו זאגן
. מענטשנקינד, יאמער אויף דעם המון פון מצרים, און מאך זיי נידערן –זי מיט די טעכטער פון מאכטיקע פעלקער, אין דער אונטערשטער ערד, מיט די גענידערטע אין גרוב. . פון וועמען ביסטו בעסער\? נידער אראפ, און ווער געלייגט מיט די אומבאשניטענע. . צווישן דערשלאגענע פון שווערד זאלן זיי פאלן; צו דער שווערד איז זי איבערגעגעבן געווארן; שלעפט זי אראפ מיט איר גאנצן המון. . די שטארקסטע גיבורים וועלן רעדןפון אים מיט זיינע העלפער פון מיטן דער אונטערערד; זיי האבן גענידערט, זיך געלייגט, די אומבאשניטענע, דערשלאגענע פון שווערד. . דארטן איז אשור מיט איר גאנצן געזעמל –רונד ארום איר אירע קברים; אלע דערשלאגענע, געפאלן פון שווערד –. וואס אירע קברים זיינען פארלייגט אין די עקן פון גרוב, און איר געזעמל איז רונד ארום איר קבר; אלע דערשלאגענע, געפאלן פון שווערד, וואס האבן אנגעווארפן א שרעקאין לאנד פון די לעבעדיקע. . דארטן איז אלם מיט איר גאנצן המוןרונד ארום איר קבר; אלע דערשלאגענע, געפאלן פון שווערד, וואס האבן גענידערט אומבאשניטענעאין דער אונטערשטער ערד, וואס האבן אנגעווארפן זייער שרעקאין לאנד פון די לעבעדיקע, און זיי טראגן זייער שאנדמיט די גענידערטע אין גרוב. . צווישן דערשלאגענע האט מען איר א געלעגער געגעבןמיט איר גאנצן המון; רונד ארום איר אירע קברים; אלע אומבאשניטענע, דערשלאגן פון שווערד; ווייל זייער שרעק איז געווען אנגעווארפןאין לאנד פון די לעבעדיקע, דרום טראגן זיי זייער שאנדמיט די גענידערטע אין גרוב; צווישן געשלאגענע זיינען זיי געלייגט געווארן. . דארטן איז משך, תובל מיט איר גאנצן המון; רונד ארום איר אירע קברים; אלע אומבאשניטענע, דערשלאגן פון שווערד; ווייל זיי האבן אנגעווארפן זייער שרעקאין לאנד פון די לעבעדיקע. . און די געפאלענע פון די אומבאשניטענעוועלן ניט ליגן מיט די גיבוריםוואס האבן גענידערט אין אונטערערד מיט זייערע כלי־מלחמה, און זייערע שווערדן האט מען געלייגט אונטער זייערע קעפ; ווארום זייערע זינד זיינען אויף זייער געביין, ווייל דער שרעק פון די גיבוריםאיז געווען אין לאנד פון די לעבעדיקע. . אויך דו וועסט צווישן אומבאשניטענע צעבראכן ווערן, און ליגן מיט דערשלאגענע פון שווערד. . דארטן איז אדום, אירע מלכים און אלע אירע פירשטן, וואס זיינען ביי אל זייער גבורהגעלייגט געווארן מיט דערשלאגענע פון שווערד; מיט אומבאשניטענע ליגן זיי, און מיט די גענידערטע אין גרוב. . דארטן זיינען די פירשטן פון צפון אלע, און אלע צידונים, וואס האבן גענידערט מיט דערשלאגענע; ביי אל זייערע אנשרעק דורך זייער גבורה זיינען זיי פארשעמט; און זיי ליגן אומבאשניטענע מיט דערשלאגענע פון שווערד, און טראגן זייער שאנד מיט די גענידערטע אין גרוב. . זיי וועט פרעה זען, און וועט זיך טרייסטן אויף זיין גאנצן המון, די דערשלאגענע פון שווערד –פרעה מיט זיין גאנצן חיל, זאגט גאט דער האר. . ווארום איך טו ווארפן מיין שרעקאין לאנד פון די לעבעדיקע; און ער וועט געלייגט ווערן צווישן אומבאשניטענע, מיט דערשלאגענע פון שווערד –פרעה מיט זיין גאנצן המון, זאגט גאט דער האר.

. און דאס ווארט פון גאט איז געווען צו מיר, אזוי צו זאגן . מענטשנקינד, רעד צו די קינדער פון דיין פאלק, און זאלסט זאגן צו זיי אז איך ברענג א שווערד אויף א לאנד, און דאס פאלק פון לאנד נעמט א מאן פון צווישן זיך, און זיי מאכן אים פאר זייער וועכטער, . און ער זעט די שווערד קומען אויפן לאנד, און ער בלאזט אין שופר, און ווארנט דאס פאלק, . און דער הערער הערט דעם קול פון שופר, און ער לאזט זיך ניט ווארענען, און די שווערד קומט, און נעמט אים צו, וועט זיין בלוט זיין אויף זיין קאפ. . דעם קול פון שופר האט ער געהערט, און ער לאזט זיך ניט ווארענען, וועט זיין בלוט זיין אויף אים; ווארום אז ער לאזט זיך ווארענען, וואלט ער זיין נפש געראטעוועט. . אבער אז דער וועכטער זעט די שווערד קומען, און ער בלאזט ניט אין שופר, און פאלק ווערט ניט געווארנט, און די שווערד קומט, און נעמט צו פון זיי א נפש, איז ער צוגענומען געווארן פאר זיינע זינד, אבער זיין בלוט וועל איך מאנען פון דעם וועכטערס האנט. . און דו מענטשנקינד, א וועכטער האב איך דיך געמאכט פאר דעם הויז פון ישראל, אז ווען דו וועסט הערן פון מיין מויל א ווארט, זאלסטו זיי ווארענען פון מיר. . אז איך זאג צו דעם שלעכטן דו שלעכטער, שטארבן מוזטו שטארבן; און דו האסט ניט גערעדט צו ווארענען דעם שלעכטן פון זיין וועג, וועט ער, דער שלעכטער, שטארבן פאר זיינע זינד, און זיין בלוט וועל איך פון דיין האנט מאנען. . אבער אז דו האסט געווארנט דעם שלעכטן פון זיין וועג, זיך אומצוקערן פון אים, און ער האט זיך ניט אומגעקערט פון זיין וועג, וועט ער שטארבן פאר זיינע זינד, און דו האסט דיין נפש מציל געווען.
. און דו מענטשנקינד, זאג צו דעם הויז פון ישראל איר זאגט, אזוי צו זאגן פאר וואר, אונדזערע פארברעכן און אונדזערע זינד זיינען אויף אונדז, און דורך זיי גייען מיר איין, און ווי קענען מיר לעבן? . זאג צו זיי אזוי ווי איך לעב, זאגט גאט דער האר, אויב איך באגער דעם טויט פון דעם שלעכטן, נייערט אז דער שלעכטער זאל זיך אומקערן פון זיין וועג, און לעבן! קערט אייך אום, קערט אייך אום פון אייערע שלעכטע וועגן; און נאך וואס זאלט איר שטארבן, הויז פון ישראל?
. און דו מענטשנקינד, זאג צו די קינדער פון דיין פאלק די גערעכטיקייט פון דעם גערעכטן וועט אים ניט מציל זיין אין טאג פון זיין פארברעך, און די שלעכטיקייט פון דעם שלעכטן, דורך איר וועט ער ניט געשטרויכלט ווערן אין דעם טאג וואס ער קערט זיך אום פון זיין שלעכטיקייט; און דער וואס איז א גערעכטער, קען דערפאר ניט בלייבן לעבן אין דעם טאג וואס ער זינדיקט. . אז איך זאג אויף דעם גערעכטן לעבן וועט ער לעבן, און ער פארזיכערט זיך אויף זיין גערעכטיקייט, און טוט אומרעכט, וועלן אלע זיינע גערעכטיקייטן ניט דערמאנט ווערן, און פאר זיין אומרעכט וואס ער האט געטאן, דערפאר וועט ער שטארבן. . און אז איך זאג צו דעם שלעכטן שטארבן מוזטו שטארבן, און ער קערט זיך אום פון זיינע זינד, און טוט רעכט און גערעכטיקייט; . אז דעם משכון קערט דער שלעכטער אום, די גזלה באצאלט ער, אין די געזעצן פון לעבן גייט ער, ניט צו טאן קיין אומרעכט – וועט ער געוויס לעבן, ער וועט ניט שטארבן. . אלע זיינע זינד וואס ער האט געזינדיקט, וועלן אים ניט דערמאנט ווערן; רעכט און גערעכטיקייט טוט ער, לעבן וועט ער לעבן. . און די קינדער פון דיין פאלק זאגן ניט ריכטיק איז דער וועג פון גאט, ווען זייער אייגענער וועג איז ניט ריכטיק. . אז דער גערעכטער קערט זיך אפ פון זיין גערעכטיקייט, און טוט אומרעכט, מוז ער שטארבן דערפאר. . און אז דער שלעכטער קערט זיך אפ פון זיין שלעכטיקייט, און טוט רעכט און גערעכטיקייט, וועט ער דערפאר לעבן. . און איר זאגט ניט ריכטיק איז דער וועג פון גאט; איטלעכן לויט זיינע וועגן משפט איך אייך, הויז פון ישראל.
. און עס איז געווען אין צוועלפטן יאר פון אונדזער גלות, אין צענטן חודש, איז געקומען צו מיר אן אנטרונענער פון ירושלים, אזוי צו זאגן די שטאט איז געשלאגן געווארן. . און די האנט פון גאט איז געווען אויף מיר אין אוונט איידער דער אנטרונענער איז אנגעקומען; און ער האט געעפנט מיין מויל איידער ער איז אנגעקומען צו מיר אין דער פרי; און מיין מויל איז געבליבן אפן, און איך בין מער ניט שטום געווען.
. און דאס ווארט פון גאט איז געווען צו מיר, אזוי צו זאגן
. מענטשנקינד, די וואס זיצן אין די דאזיקע חורבותאויף דער ערד פון ישראל, זאגן, אזוי צו זאגןאיינער איז געווען אברהם, און ער האט געארבט דאס לאנד, און מיר זיינען פיל, איז אונדז דאס לאנד אוודאי געגעבן געווארן פאר א ירושה. . דרום זאג צו זיי אזוי האט געזאגט גאט דער הארמיטן בלוט עסט איר, און אייערע אויגן הייבט איר אויף צו אייערע אפגעטער, און בלוט פארגיסט איר, און דאס לאנד ווילט איר ירשען?. איר זייט געשטאנען אויף אייער שווערד, איר האט געטאן אומווערדיקייט, און איינער דעם אנדערנס ווייב האט איר פאראומרייניקט, און דאס לאנד ווילט איר ירשען?. אזוי זאלסטו זאגן צו זייאזוי האט געזאגט גאט דער האראזוי ווי איך לעב, אז די וואס אין די חורבות וועלן דורכן שווערד פאלן, און דער וואס אויפן פרייען פעלד, אים גיב איך צו די חיות, אים צו פארצערן, און די וואס אין די פעסטונגען און אין די היילןוועלן פון פעסט אויסשטארבן. . און איך וועל מאכן דאס לאנד א וויסט און וויסטעניש, און פארשטערט ווערן וועט איר שטאלצע מאכט, און די בערג פון ישראל וועלן זיין וויסט אן א דורכגייער. . און זיי וועלן וויסן אז איך בין יהוה, ווען איך מאך דאס לאנד א וויסט און וויסטעניש, פאר אלע זייערע אומווערדיקייטן וואס זיי האבן געטאן.
. און דו מענטשנקינד, די קינדער פון דיין פאלק רעדן פון דיר, ביז די ווענט, און אין די איינגאנגען פון די הייזער, און איינער רעדט מיטן אנדערן, איטלעכער מיט זיין ברודער, אזוי צו זאגןקומט אקארשט, און הערט, וואס איז דאס ווארט וואס גייט ארויס פון גאט;. און זיי קומען צו דיר ווי א צונויפקום פון פאלק; און זיי זיצן פאר דיר, ווי כלומרשט מיין פאלק, און זיי הערן צו דיינע ווערטער, אבער זיי טוען זיי ניט; ווארום מיט זייער מויל ווייזן זיי ליבשאפט, בעת נאך זייער גייציקייט גייט זייער הארץ. . און זע, ביסט ביי זיי ווי א ליבעלידלפון איינעם וואס האט א שיין קול, און שפילט גוט; און זיי הערן צו דיינע ווערטער, אבער זיי טוען זיי ניט. . אבער ווען עס קומט – זע, עס קומט –וועלן זיי וויסן אז א נביא איז געווען צווישן זיי.

. און דאס ווארט פון גאט איז געווען צו מיר, אזוי צו זאגן. מענטשנקינד, זאג נביאות אויף די פאסטוכער פון ישראל; זאג נביאות, און זאלסט זאגן צו זיי, צו די פאסטוכעראזוי האט געזאגט גאט דער הארוויי, די פאסטוכער פון ישראלוואס האבן געפיטערט זיך אליין! דארפן ניט די פאסטוכער די שאף פיטערן?. דאס פעטס עסט איר אויף, און מיט דער וואל באקליידט איר זיך, די פעטע טוט איר שעכטן; די שאף פיטערן טוט איר ניט. . די שלאפע האט איר ניט געשטארקט, און די קראנקע האט איר ניט געהיילט, און די צעבראכענע האט איר ניט ארומגעבונדן, און די פארשטויסענע האט איר ניט אומגעקערט, און די פארלארענע האט איר ניט געזוכט, און מיט געוואלט האט איר געוועלטיקט איבער זיי, און מיט הארטיקייט. . און זיי זיינען צעשפרייט געווארן, ווייל אן א פאסטוך, און געווארן צו שפייז פאר יעטוועדער חיה פון פעלד, ווייל זיי זיינען צעשפרייט געווען. . האבן געבלאנדזשעט מיינע שאף אויף אלע בערג, און אויף איטלעכן הויכן בערגל; און איבערן גאנצן געזיכט פון דער ערדזיינען צעשפרייט געווארן מיינע שאף, און ניט געווען קיין פרעגער און קיין זוכער.
. דרום, איר פאסטוכער, הערט דאס ווארט פון גאט. אזוי ווי איך לעב, זאגט גאט דער האר, פאר וואר, ווייל מיינע שאף זיינען געווארן צו רויב, און מיינע שאף זיינען געווארן צו שפייזפאר יעטוועדער חיה פון פעלד, ווייל אן א פאסטוך, און מיינע פאסטוכער האבן ניט נאכגעפרעגט אויף מיינע שאף, און די פאסטוכער האבן געפיטערט זיך אליין, און מיינע שאף האבן זיי ניט געפיטערט, . דרום, איר פאסטוכער, הערט דאס ווארט פון גאט. אזוי האט געזאגט גאט דער הארזע, איך קום צו די פאסטוכער, און וועל מאנען מיינע שאף פון זייער האנט, און וועל זיי אפשאפן פון פיטערן שאף, און די פאסטוכער וועלן מער ניט פיטערן זיך אליין; און איך וועל מציל זיין מיינע שאף פון זייער מויל, און זיי וועלן מער ניט זיין זיי צו שפייז. . ווארום אזוי האט געזאגט גאט דער האראט בין איך, און איך וועל נאכפרעגן אויף מיינע שאף, און איך וועל זיי אויפזוכן. . ווי א פאסטוך זוכט נאך זיין סטאדעאין דעם טאג וואס ער איז צווישן זיינע שאף די צעשפרייטע, אזוי וועל איך נאכזוכן מיינע שאף; און איך וועל זיי מציל זיין פון אלע ערטערוואס זיי זיינען צעשפרייט געווארן אהיןאין דעם טאג פון וואלקן און נעבל. . און איך וועל זיי ארויסציען פון די פעלקער, און וועל זיי איינזאמלען פון די לענדער, און וועל זיי ברענגען אויף זייער ערד; און איך וועל זיי פיטערן אויף די בערג פון ישראל, ביי די שטראמען, און אין אלע וווינערטער פון לאנד. . אויף א גוטער פיטערונג וועל איך זיי פיטערן, און אויף די הויכע בערג פון ישראל וועט זיין זייער לאנקע; דארטן וועלן זיי הויערן אין א גוטער לאנקע, און א פעטע פיטערונג וועלן זיי זיך פיטערןאויף די בערג פון ישראל. . איך וועל פיטערן מיינע שאף, און איך וועל זיי מאכן הויערן, זאגט גאט דער האר. . די פארלארענע וועל איך אויפזוכן, און די פארשטויסענע וועל איך אומקערן, און די צעבראכענע וועל איך ארומבינדן, און די קראנקע וועל איך שטארקן, און די פעטע און די שטארקע וועל איך פארטיליקן; מיט גערעכטיקייט וועל איך זיי פיטערן. . און איר מיינע שאף, אזוי האט געזאגט גאט דער הארזעט, איך משפט צווישן א לאם און א לאם, די ווידערס און די בעק. . ווינציק אייך וואס די בעסטע פיטערונג פיטערט איר אייך, אז דעם איבערבלייב פון אייער פיטערונגצעטראמפלט איר מיט אייערע פיס\? און וואס אפגעשטאנען וואסער טרינקט איר, אז דאס איבעריקע צעקויטיקט איר מיט אייערע פיס?. און מיינע שאף פיטערן זיךאויף וואס אייערע פיס האבן צעטראמפלט, און טרינקען וואס אייערע פיס האבן צעקויטיקט.
. דרום האט גאט דער האר אזוי געזאגט צו זייאט בין איך, און איך וועל משפטןצווישן דעם פעטן לאם און דעם מאגערן לאם. . ווייל מיט דער זייט און מיטן אקסל שטופט איר, און מיט אייערע הערנער שטויסט איר, אלע שלאפע, ביז איר האט זיי צעשפרייט דערויסן, . דרום וועל איך העלפן מיינע שאף, און זיי וועלן מער ניט זיין צו רויב; און איך וועל משפטן צווישן א לאם און א לאם. . און איך וועל אויפשטעלן איבער זיי איין פאסטוךוואס וועט זיי פיטערן – מיין קנעכט דוד; ער וועט זיי פיטערן, און ער וועט זיי זיין צום פאסטוך. . און איך יהוה וועל זיי זיין צום גאט, און מיין קנעכט דוד א פירשט צווישן זיי; איך יהוה האב גערעדט. . און איך וועל זיי שליסן א בונד פון שלום, און וועל פארשטערן א בייזע חיה פון לאנד, און זיי וועלן זיצן אין מדבר אין זיכערקייט, און שלאפן אין די וועלדער. . און איך וועל מאכן זיי און רונד ארום מיין בארגפאר א בענטשונג; און איך וועל מאכן נידערן דעם רעגן אין זיין צייט; געבענטשטע רעגנס וועלן דאס זיין. . און דער בוים פון פעלד וועט געבן זיין פרוכט, און די ערד וועט געבן איר געוועקס; און זיי וועלן זיין אויף זייער ערד אין זיכערקייט; און זיי וועלן וויסן אז איך בין יהוה, ווען איך צעברעך די שטאנגען פון זייער יאך, און וועל זיי מציל זיין פון דער האנטפון די וואס ארבעטן מיט זיי. . און זיי וועלן מער ניט זיין א רויב פאר די פעלקער, און די חיה פון לאנד וועט זיי ניט פארצערן; און זיי וועלן זיצן אין זיכערקייט, און קיינער וועט ניט שרעקן. . און איך וועל זיי אויפשטעלן א פלאנצונג פאר א שם, און עס וועלן מער ניט זיין אין לאנדאויסגעגאנגענע פון הונגער, און זיי וועלן מער ניט טראגןדי שאנד פון די פעלקער. . און זיי וועלן וויסןאז איך יהוה זייער גאט בין מיט זיי, און זיי, דאס הויז פון ישראל, זיינען מיין פאלק, זאגט גאט דער האר. . און איר זייט מיינע שאף; די מענטשנשאף פון מיין פיטערונג זייט איר; און איך בין אייער גאט זאגט גאט דער האר.

. און דאס ווארט פון גאט איז געווען צו מיר, אזוי צו זאגן. מענטשנקינד, טו דיין פנים צו בארג שעיר, און זאגט נביאות אויף אים;. און זאלסט זאגן צו איםאזוי האט געזאגט גאט דער הארזע, איך קום צו דיר, בארג שעיר, און וועל אויסשטרעקן מיין האנט אויף דיר, און וועל דיך מאכן א וויסט און וויסטעניש. . דיינע שטעט וועל איך חרוב מאכן, און דו וועסט א וויסטעניש זיין; און וועסט וויסן אז איך בין יהוה. . ווייל ביי דיר איז געווען אן אייביקע שנאה, און האסט איבערגעענטפערט די קינדער פון ישראלאין דער מאכט פון שווערד, אין דער צייט פון זייער בראך, אין דער צייט פון דער לעצטער פארזינדיקונג, . דרום, אזוי ווי איך לעב, זאגט גאט דער האר, אז צו בלוט וועל איך דיך מאכן, און בלוט וועט דיך נאכיאגן; פאר וואר, אייגן בלוט האסטו פיינט געהאט, דרום זאל בלוט דיך נאכיאגן. . און איך וועל מאכן בארג שעירפאר א וויסט און וויסטעניש, און וועל פארשניידן פון אים גייער און קומער. . און איך וועל אנפילן זיינע בערג מיט זיינע דערשלאגענע; דיינע הייכן, און דיינע טאלן, און אלע דיינע גראבנס –דערשלאגענע פון שווערד וועלן פאלן אין זיי. . אייביקע וויסטענישן וועל איך דיך מאכן, און דיינע שטעט וועלן ניט ווידערקערן; און איר וועט וויסן אז איך בין יהוה. . ווייל דו האסט געזאגט״די ביידע פעלקער און די ביידע לענדער וועלן מיינע ווערן, און מיר וועלן זיי ירשען, ״הגם גאט איז דארט געווען, . דרום, אזוי ווי איך לעב, זאגט גאט דער האר, אז איך וועל טאן אזוי ווי דיין צארן און ווי דיין קנאהוואס דו האסט באוויזן, פון דיין שנאה צו זיי; און איך וועל באוווסט ווערן צווישן זיי, ווען איך וועל דיך משפטן. . און וועסט וויסן אז איך יהוה האב געהערטאלע דיינע לעסטערונגען וואס דו האסט געזאגטאויף די בערג פון ישראל, אזוי צו זאגןפארוויסט זיינען זיי געווארן, אונדז זיינען זיי געגעבן געווארן צו שפייז. . און איר האט זיך געגרייסט קעגן מיר מיט אייער מויל, און האט געמערט קעגן מיר אייערע ווערטער; איך האב געהערט. . אזוי האט געזאגט גאט דער הארווען די גאנצע ערד פרייט זיך, וועל איך דיך מאכן א וויסטעניש. . אזוי ווי דו האסט זיך געפרייטאיבער דער נחלה פון דעם הויז פון ישראל, פאר וואס זי איז וויסט געווארן, אזוי וועל איך טאן צו דיר; א וויסטעניש וועסטו ווערן, בארג שעיר, און גאנץ אדום אין גאנצן; און זיי וועלן וויסן אז איך בין יהוה.

. און דו מענטשנקינד, זאג נביאותאויף די בערג פון ישראל, און זאלסט זאגן בערג פון ישראל, הערט דאס ווארט פון גאט. . אזוי האט געזאגט גאט דער הארווייל דער פיינט האט אויף אייך געזאגט אהא! אויך די אייביקע הייכן זיינען אונדז צו ירושה געווארן. . דרום זאג נביאות, און זאלסט זאגןאזוי האט געזאגט גאט דער הארווייל און באווייל מע האט אייך פארוויסטאון איינגעשלונגען פון רונד ארום, כדי איר זאלט ווערן א ירושהפאר די איבעריקע פעלקער, און איר זייט געקומען אויף דעם גערייד פון צינגער, און דער באריידעריי פון מענטשן, . דרום איר בערג פון ישראל, הערט דאס ווארט פון גאט דעם האראזוי האט געזאגט גאט דער הארצו די בערג און צו די הייכן, צו די גראבנס און צו די טאלן, און צו די וויסטע חורבות, און צו די פארלאזענע שטעט, וואס זיינען געווארן צו רויב און צו שפאטביי די איבעריקע פעלקער וואס פון רונד ארום –. דרום האט גאט דער האר אזוי געזאגטפאר וואר, אין דעם פייער פון מיין צארןהאב איך גערעדט וועגן די איבעריקע פעלקער, און וועגן אדום אין גאנצן, וואס האבן געמאכט מיין לאנד זיך פאר א ירושה, מיט שמחה פון גאנצן הארצן, מיט פאראכטונג פון דער זעל, כדי עס צו פארטרייבן צוליב רויב. . דרום זאג נביאות איבער דער ערד פון ישראל, און זאלסט זאגן צו די בערג און צו די הייכן, צו די גראבנס און צו די טאלןאזוי האט געזאגט גאט דער הארזע, אין מיין כעס און אין מיין גרימצארן האב איך גערעדט, ווייל די שאנד פון די פעלקער האט איר געטראגן. . דרום האט גאט דער האר אזוי געזאגטאיך הייב אויף מיין האנט, אויב די פעלקער וואס פון רונד ארום אייך, זיי גופא, וועלן ניט טראגן זייער שאנד!. און איר, בערג פון ישראל, וועט געבן אייערע צווייגן, און טראגן אייער פרוכט, פאר מיין פאלק ישראל; ווארום זיי זיינען נאנט צו קומען. . ווארום אט קום איך צו אייך, און איך וועל זיך קערן צו אייך, און איר וועט באארבעט ווערן, און פארזייט ווערן. . און איך וועל מערן אויף אייך מענטשן, דאס גאנצע הויז פון ישראל אין גאנצן; און די שטעט וועלן באזעצט ווערן, און די חורבות וועלן אפגעבויט ווערן. . און איך וועל מערן אויף אייך מענטשן און בהמות, און זיי וועלן זיך מערן און פרוכפערן; און איך וועל אייך באזעצן ווי אין אייערע פריערדיקע צייטן, און וועל אייך באגיטיקן מער ווי אין אייער אנהייב; און איר וועט וויסן אז איך בין יהוה. . און איך וועל מאכן אומגיין אויף אייך מענטשן, מיין פאלק ישראל; און זיי וועלן דיך ארבן, און וועסט זיי זיין פאר א נחלה, און וועסט זיי מער ניט ווידער פארווארפן.
. אזוי האט געזאגט גאט דער הארווייל מע זאגט צו אייךא מענטשנעסערין ביסטו, און א פארווארפערין פון פעלקער ביסטו געווארן. . דרום וועסטו מענטשן מער ניט עסן, און דיינע פעלקער וועסטו מער ניט פארווארפן, זאגט גאט דער האר. . און איך וועל דיך מער ניט מאכן הערןדי שאנד פון די פעלקער, און די חרפה פון די אומותוועסטו מער ניט טראגן, און דיינע פעלקער וועסטו מער ניט מאכן שטרויכלען, זאגט גאט דער האר.
. און דאס ווארט פון גאט איז געווען צו מיר, אזוי צו זאגן
. מענטשנקינד, דאס הויז פון ישראל זיצנדיק אויף זייער ערד, האבן זיי זי פאראומרייניקט מיט זייער וועגאון מיט זייערע מעשים; אזוי ווי די אומריינקייט פון אן אפגעזונדערטער פרויאיז געווען זייער וועג פאר מיר. . און איך האב אויסגעגאסן אויף זיי מיין גרימצארןפאר דעם בלוט וואס זיי האבן פארגאסן אין לאנד, און ווייל מיט זייערע אפגעטער האבן זיי עס פאראומרייניקט. . און איך האב זיי צעשפרייט צווישן די פעלקער, און זיי זיינען צעווארפן געווארן אין די לענדער; לויט זייער וועג און לויט זייערע מעשיםהאב איך זיי געמשפט. . און אז זיי זיינען געקומען צו די פעלקערוואס זיי זיינען געקומען אהין, האבן זיי פארשוועכט מיין הייליקן נאמען, אז מע האט אויף זיי געזאגטדאס פאלק פון גאט זיינען די דאזיקע, און פון זיין לאנד קומען זיי ארויס. . און איך האב געשוינט מיין הייליקן נאמען, וואס דאס הויז פון ישראל האט אים פארשוועכטצווישן די פעלקער וואס זיי זיינען געקומען אהין.
. דרום זאג צו דעם הויז פון ישראלאזוי האט געזאגט גאט דער הארניט פון אייערט וועגן טו איך, הויז פון ישראל, נייערט פאר מיין הייליקן נאמען, וואס איר האט פארשוועכט צווישן די פעלקערוואס איר זייט געקומען אהין. . און איך וועל הייליקן מיין גרויסן נאמען, וואס איז פארשוועכט געווארן צווישן די פעלקער, וואס איר האט פארשוועכט צווישן זיי; און די פעלקער וועלן וויסן אז איך בין יהוה, זאגט גאט דער האר, ווען איך ווער געהייליקט דורך אייך פאר זייערע אויגן. . און איך וועל אייך צונויפנעמען פון די פעלקער, און וועל אייך איינזאמלען פון אלע לענדער, און אייך ברענגען אויף אייער ערד. . און איך וועל שפריצן אויף אייך ריינע וואסער, און איר וועט ריין ווערן; פון אלע אייערע אומריינקייטן און פון אלע אייערע אפגעטערוועל איך אייך רייניקן. . און איך וועל אייך געבן א ניי הארץ, און א ניי געמיט וועל איך אריינגעבן אין אייך, און איך וועל אפטאן דאס הארץ פון שטיין פון אייער לייב, און וועל אייך געבן א הארץ פון פלייש. . און מיין גייסט וועל איך אריינגעבן אין אייך, און וועל מאכן אז אין מיינע חוקים זאלט איר גיין, און מיינע געזעצן זאלט איר היטן און טאן. . און איר וועט זיצן אין דעם לאנדוואס איך האב געגעבן אייערע עלטערן, און איר וועט מיר זיין צום פאלק, און איך וועל אייך זיין צום גאט. . און איך וועל אייך העלפן פון אלע אייערע אומריינקייטן, און איך וועל רופן צו דער תבואה, און וועל זי מערן, און וועל ניט געבן אויף אייך קיין הונגער. . און איך וועל מערן די פרוכט פון בוים, און די וואקסונג פון פעלד, כדי איר זאלט מער ניט אויסשטייןדי חרפה פון הונגער צווישן די פעלקער. . און איר וועט זיך דערמאנען אייערע שלעכטע וועגן, און אייערע מעשים וואס זיינען ניט גוט געווען, און איר וועט זיך עקלען פאר זיך אלייןאיבער אייערע זינד און איבער אייערע אומווערדיקייטן. . ניט פון אייערט וועגן טו איך, זאגט גאט דער האר; זאל דאס באוווסט זיין צו אייך; זייט אין בושה און שעמט אייך פאר אייערע וועגן, איר הויז פון ישראל.
. אזוי האט געזאגט גאט דער האראין דעם טאג וואס איך רייניק אייך פון אלע אייערע זינד, וועל איך באזעצן די שטעט, און די חורבות וועלן אפגעבויט ווערן. . און דאס פארוויסטע לאנד וועט באארבעט ווערן, אנשטאט וואס עס איז געווען א וויסטענישפאר די אויגן פון איטלעכן דורכגייער. . און מע וועט זאגןדאס דאזיקע לאנד דאס פארוויסטעאיז געווארן ווי דער גארטן פון עדן, און די שטעט די חרבע און פארוויסטע און צעשטערטעזיינען באפעסטיקטע באזעצט. . און וויסן וועלן די פעלקערוואס וועלן איבערבלייבן רונד ארום אייך, אז איך יהוה האב אפגעבויט די צעשטערטע ערטער, האב באפלאנצט דאס פארוויסטע; איך יהוה האב גערעדט און וועל טאן. . אזוי האט געזאגט גאט דער האראויך דערין וועל איך זיך לאזן דערבעטןפון דעם הויז פון ישראל, זיי צו טאןאיך וועל זיי מערן מענטשן ווי שאף. . ווי די הייליקע שאף, ווי די שאף פון ירושלים אין אירע יום־טובים, אזוי וועלן זיין די חרבע שטעט פול מיט מענטשנשאף; און זיי וועלן וויסן אז איך בין יהוה.

. די האנט פון גאט איז געווען אויף מיר, און ער האט מיך ארויסגעטראגן מיט דעם גייסט פון גאט, און האט מיך אראפגעלאזט אין מיטן פון דעם טאל, און ער איז געווען פול מיט ביינער. . און ער האט מיך פארבייגעפירט פארביי זיי רונד ארום, ערשט זיי זיינען געווען זייער פיל איבערן טאל, און פאר וואר, זיי זיינען געווען זייער פארטריקנט. . און ער האט צו מיר געזאגטמענטשנקינד, קענען די דאזיקע ביינער לעבעדיק ווערן\? האב איך געזאגט גאט דו האר, דו ווייסט דאך. . האט ער צו מיר געזאגט זאג נביאות צו די דאזיקע ביינער, און זאלסט זאגן צו זייאיר טרוקענע ביינער, הערט דאס ווארט פון גאט. אזוי האט געזאגט גאט דער האר צו די דאזיקע ביינערזעט, איך ברענג אריין אין אייך אן אטעם, און איר וועט לעבעדיק ווערן. . יא, איך וועל געבן אויף אייך אדערן, און וועל ארויפטאן אויף אייך פלייש, און ארויפציען אויף אייך א הויט, און אריינגעבן אין אייך אן אטעם, און איר וועט לעבעדיק ווערן; און איר וועט וויסן אז איך בין יהוה.
. און איך האב נביאות געזאגטאזוי ווי איך בין באפוילן געווארן; און עס איז געווארן א גערויש, ווי איך האב נביאות געזאגט; ערשט א גערודער, און די ביינער האבן גענענט ביין צו זיין ביין. . און איך האב געזען, ערשט אדערן זיינען אויף זיי, און פלייש איז ארויפגעוואקסן, און א הויט האט זיך אריבערגעצויגן אויף זיי פון אויבן, נאר קיין אטעם איז אין זיי ניט געווען. . האט ער צו מיר געזאגטזאג נביאות צו דעם אטעם, זאג נביאות, דו מענטשנקינד, און זאלסט זאגן צו דעם אטעםאזוי האט געזאגט גאט דער הארפון די פיר ווינטן קום, דו אטעם, און הויך אריין אין די דאזיקע הרוגים, אז זיי זאלן לעבעדיק ווערן.
. און איך האב נביאות געזאגטאזוי ווי ער האט מיר באפוילן, און דער אטעם איז אין זיי אריין, און זיי זיינען לעבעדיק געווארן; און זיי האבן זיך געשטעלט אויף זייערע פיס, א זייער זייער גרויסע מחנה. . און ער האט צו מיר געזאגטמענטשנקינד, די דאזיקע ביינער, זיי זיינעןדאס גאנצע הויז פון ישראל; זע, זיי זאגןפארטריקנט זיינען אונדזערע ביינער, און פארלארן איז אונדזער האפונג; פארשניטן זיינען מיר. . דרום זאג נביאות, און זאלסט זאגן צו זייאזוי האט געזאגט גאט דער הארזע, איך עפן אייערע קברים, און וועל אייך, מיין פאלק, אויפברענגען פון אייערע קברים. און אייך ברענגען אויף דער ערד פון ישראל. . און איר וועט וויסן אז איך בין יהוה, ווען איך עפן אייערע קברים, און ווען איך ברענג אייך אויף, מיין פאלק, פון אייערע קברים, . און איך וועל אריינגעבן מיין גייסט אין אייך, און איר וועט לעבעדיק ווערן; און איך וועל אייך בארוען אויף אייער ערד; און איר וועט וויסן אז איך יהוההאב גערעדט און געטאן, זאגט יהוה.
. און דאס ווארט פון גאט איז געווען צו מיר, אזוי צו זאגן . און דו מענטשנקינד, נעם דיר איין האלץ, און שרייב אן אויף אים פאר יהודה, און פאר די קינדער פון ישראל זיינע חברים; און נעם דיר איין האלץ, און שרייב אן אויף אים פאר יוסף – דער האלץ פון אפרים, און פון דעם גאנצן הויז פון ישראל זיינע חברים; . און גענען זיי דיר איינעם צום אנדערן אין איין האלץ, אז זיי זאלן ווערן איינס אין דיין האנט. . און אז די קינדער פון דיין פאלק וועלן זאגן צו דיר, אזוי צו זאגן ווילסטו אונדז ניט זאגן וואס די דאזיקע זיינען דיר? . רעד צו זיי אזוי האט געזאגט גאט דער האר זעט, איך נעם דעם האלץ פון יוסף וואס אין דער האנט פון אפרים, און די שבטים פון ישראל זיינע חברים, און איך וועל זיי צוטאן צו אים אין איינעם מיט דעם האלץ פון יהודה, און איך וועל זיי מאכן פאר איין האלץ, און זיי וועלן ווערן איינער אין מיין האנט. . און די העלצער וואס דו וועסט אויף זיי שרייבן, זאלן זיין אין דיין האנט פאר זייערע אויגן. . און רעד צו זיי
אזוי האט געזאגט גאט דער הארזע, איך נעם צונויף די קינדער פון ישראלפון צווישן די פעלקער, וואס זיי זיינען אוועק אהין, און איך וועל זיי איינזאמלען פון רונד ארום, און וועל זיי ברענגען אויף זייער ערד. . און איך וועל זיי מאכן פאר איין פאלק אין לאנד, אויף די בערג פון ישראל, און איין מלך וועט זיין ביי זיי אלעמען צום מלך; און זיי וועלן מער ניט זיין אין צוויי פעלקער, און וועלן מער ניט צעטיילט ווערן ווידער אין צוויי מלוכות. . און זיי וועלן זיך מער ניט פאראומרייניקןמיט זייערע אפגעטער, און מיט זייערע אומווערדיקייטן, און מיט אלע זייערע פארברעכן; און איך וועל זיי העלפן פון אלע זייערע וווינערטערוואס זיי האבן געזינדיקט אין זיי, און איך וועל זיי רייניקן; און זיי וועלן מיר זיין צום פאלק, און איך וועל זיי זיין צום גאט. . און מיין קנעכט דוד וועט זיין א מלך איבער זיי, און איין פאסטוך וועט זיין ביי זיי אלעמען; און אין מיינע געזעצן וועלן זיי גיין, און מיינע חוקים וועלן זיי היטן און זיי טאן. . און זיי וועלן זיצן אויף דעם לאנדוואס איך האב געגעבן צו מיין קנעכט, צו יעקבן, וואס אייערע עלטערן זיינען געזעסן דערין; און זיי וועלן זיצן דערויף, זיי, און זייערע קינדער, און זייערע קינדסקינדער ביז אייביק; און מיין קנעכט דוד וועט זיי זיין א פירשט אויף אייביק. . און איך וועל זיי שליסן א בונד פון שלום –אן אייביקער בונד וועט עס זיין מיט זיי; און איך וועל זיי באזעצן, און זיי מערן, און וועל מאכן מיין הייליקטום צווישן זיי אויף אייביק. . און מיין רוונג וועט זיין איבער זיי; און איך וועל זיי זיין צום גאט, און זיי וועלן מיר זיין צום פאלק. . און די פעלקער וועלן וויסן אז איך יהוה הייליק ישראל, ווען מיין הייליקטום וועט זיין צווישן זיי אויף אייביק.

. און דאס ווארט פון גאט איז געווען צו מיר, אזוי צו זאגן. מענטשנקינד, טו דיין פנים צו גוגן אין לאנד מגוג, דעם אויבערפירשט פון משך און תובל, און זאג נביאות אויף אים;. און זאלסט זאגן אזוי האט געזאגט גאט דער הארזע, איך קום צו דיר, גוג, דו אויבערפירשט פון משך און תובל. . און איך וועל דיך פארנארן, און וועל אריינטאן רינגען אין דיינע קינבאקן, און וועל דיך ארויסציען מיט דיין גאנצן חיל, פערד און רייטער, פראכטיק אנגעטאן אלע, א גרויס געזעמל, מיט פאנצערס און שילדן, וואס האלטן שווערדן אלע. . פרס, כוש, און פוט מיט זיי, אלע מיט שילדן און קיווערס. . גומר, און אלע אירע מחנות, דאס הויז פון תוגרמה, די עקן פון צפון, און אלע זייערע מחנות –פיל פעלקער מיט דיר. . ברייט דיך אן און זיי אנגעברייט, דו און אלע דיינע געזעמלעןוואס זיינען איינגעזאמלט ארום דיר, און זיי ביי זיי אפגעהיט. . אין פיל טעג ארום וועסטו באפוילן ווערן, אין סוף פון די יארן וועסטו קומען אויף א לאנדוואס איז אומגעקערט פון שווערד, וואס איז איינגעזאמלט פון פיל פעלקער –אויף די בערג פון ישראל. וואס זיינען געווען א שטענדיקע וויסטעניש; אבער עס איז ארויסגעצויגן געווארן פון די פעלקער, און זיי זיצן אין זיכערקייט אלע. . און וועסט ארויפגיין ווי עס קומט א געוויטער, ווי א וואלקן צו באדעקן די ערד וועסטו זיין, דו און אלע דיינע מחנות, און פיל פעלקער מיט דיר. . אזוי האט געזאגט גאט דער האראון עס וועט זיין אין יענעם טאג, וועלן דיר ארויפקומען זאכן אויפן הארצן, און וועסט טראכטן א בייזע טראכטונג. . און וועסט זאגןאיך וועל ארויפגיין אויף דעם לאנד פון אפענע שטעט, איך וועל קומען אויף די רויקע וואס זיצן אין זיכערקייט, וואס זיצן אלע אן א מויער, און ניטא ביי זיי ריגל און טויערן;. צו רויבן זאקרויב, און צו ראבעווען רויב, צו לייגן דיין האנט אויף חורבות באזעצטע, און אויף א פאלק איינגעזאמלט פון פיל פעלקער, וואס האט אנגעשאפט פי און פארמעג –די וואס זיצן אויפן נאפל פון דער ערד. . שבא, און דדן, און די סוחרים פון תרשיש, און אלע אירע יונגלייבן, וועלן זאגן צו דירקומסטו זאקרויב צו רויבן\? האסטו איינגעזאמלט דיין געזעמל רויב צו ראבעווען\? זילבער און גאלד אוועקצוטראגן\? פי און פארמעג אוועקצונעמען\? פיל זאקרויב צו רויבן?
. דרום זאג נביאות, דו מענטשנקינד, און זאלסט זאגן צו גוגןאזוי האט געזאגט גאט דער הארפאר וואר, אין יענעם טאגוואס מיין פאלק ישראל זיצט אין זיכערקייט, וועסטו זיך דערוויסן. . און וועסט קומען פון דיין ארט, פון די עקן פון צפון, דו, און פיל פעלקער מיט דיר, רייטער אויף פערד אלע, א גרויס געזעמל, און חיל א סך. . און וועסט ארויפגיין אויף מיין פאלק ישראלווי א וואלקן צו באדעקן די ערד –אין סוף פון די טעג וועט דאס זיין –און איך וועל דיך ברענגען אויף מיין לאנד, כדי די אומות זאלן מיך דערקענען, ווען איך ווער געהייליקט דורך דיר, גוג, פאר זייערע אויגן.
. אזוי האט געזאגט גאט דער הארדו ביסט דאך דער וואס איך האב אנגעזאגטאין פריערדיקע טעג דורך מיינע קנעכטדי נביאים פון ישראל, וואס האבן נביאות געזאגט אין יענע טעג, יארן נאכאנאנד, אז איך וועל דיך ברענגען אויף זיי. . און עס וועט זיין אין יענעם טאג, אין דעם טאג וואס גוג קומט אויף דער ערד פון ישראל, זאגט גאט דער האר, וועט אויפגיין מיין גרימצארן אין מיין נאז. . און אין מיין פארדראס, אין דעם פייער פון מיין צארן האב איך גערעדטאויב אין יענעם טאג וועט ניט זייןא גרויסע ציטערניש אויף דער ערד פון ישראל!. און ציטערן וועלן פאר מיר די פישן פון ים, און דער פויגל פון הימל. און די חיה פון פעלד, און יעטוועדער שרץ וואס קריכט אויף דער ערד, און יעטוועדער מענטש וואס אויפן געזיכט פון דער ערד; און צעשטערט ווערן וועלן די בערג, און איינפאלן וועלן די פעלדזטרעפ, און יעטוועדער מויער וועט צו דער ערד פאלן. . און איך וועל רופן קעגן אים אויף אלע מיינע בערג א שווערד, זאגט גאט דער האר; איינעמס שווערד וועט זיין קעגן אנדערן. . און איך וועל זיך משפטן מיט אים, מיט פעסט און מיט בלוט; און א פלייציקן רעגן, און האגלשטיינער, פייער, און שוועבל, וועל איך מאכן רעגענען אויף אים און אויף זיינע מחנותאון אויף די פיל פעלקער וואס מיט אים. . און איך וועל געגרייסט ווערן און געהייליקט ווערן, און איך וועל זיך לאזן דערקענען פאר די אויגן פון פיל אומות, און זיי וועלן וויסן אז איך בין יהוה.

. און דו מענטשנקינד, זאג נביאות אויף גוגן, און זאלסט זאגןאזוי האט געזאגט גאט דער הארזע, איך קום צו דיר, גוג, דו אויבערפירשט פון משך און תובל. . און איך וועל דיך פארנארן, און דיך פירן, און וועל דיך אויפברענגען פון די עקן פון צפון, און דיך ברענגען אויף די בערג פון ישראל. . און איך וועל ארויסשלאגן דיין בויגן פון דיין לינקער האנט, און דיינע פיילן וועל איך פון דיין רעכטער האנט מאכן ארויספאלן. . אויף די בערג פון ישראל וועסטו פאלן, דו, און אלע דיינע מחנות, און די פעלקער וואס מיט דיר; פאר אלערליי געפליגלטע רויבפויגלעןאון די חיות פון פעלד, האב איך דיך געגעבן צו שפייז. . אויפן פרייען פעלד וועסטו פאלן, ווארום איך האב גערעדט, זאגט גאט דער האר. . און איך וועל אנשיקן א פייער אויף מגוג, און אויף די וואס זיצן אויף די אינדזלען אין זיכערקייט; און זיי וועלן וויסן אז איך בין יהוה. . און מיין הייליקן נאמעןוועל איך באוווסט מאכן צווישן מיין פאלק ישראל, און איך וועל מער ניט לאזן פארשוועכט ווערןמיין הייליקן נאמען; און די פעלקער וועלן וויסןאז איך יהוה בין הייליק אין ישראל. . זע, עס קומט, און עס געשעט, זאגט גאט דער האר; דאס איז דער טאג וואס איך האב אנגעזאגט. . און די באוווינער פון די שטעט פון ישראל וועלן ארויסגיין, און וועלן ברענען און הייצןמיט וואפן און שילדן און פאנצערס, מיט בויגנס און מיט פיילן, און מיט האנטשטעקנס און מיט שפיזן, און זיי וועלן ברענען פייער דערמיט זיבן יאר. . און זיי וועלן ניט נעמען האלץ פון פעלד, און ניט האקן פון די וועלדער, נייערט מיטן וואפן וועלן זיי ברענען פייער; און זיי וועלן באראבעווען זייערע באראבעווער, און בארויבן זייערע רויבער, זאגט גאט דער האר.
. און עס וועט זיין אין יענעם טאג, וועל איך געבן גוגן אן ארט פאר א קבר אין ישראל, דעם טאל פון די דורכגייער צום מזרח פון ים; און עס וועט פארשפארן די דורכגייער דעם וועג; און מע וועט דארטן באגראבן גוגן און זיין גאנצן המון, און מע וועט עס רופן גי־המון-גוג. . און דאס הויז פון ישראל וועט זיי באגראבן זיבן חדשים נאכאנאנד, כדי צו רייניקן דאס לאנד. . און דאס גאנצע פאלק פון לאנד וועט זיי באגראבן; און זיי וועט זיין פאר א שם דער טאג וואס איך ווער געערלעכט, זאגט גאט דער האר. . און שטענדיקע לייט וועט מען אפשיידן וואס וועלן דורכגיין דורכן לאנד, צו באגראבן מיט די דורכגייער די וואס זיינען געבליבן אויפן געזיכט פון לאנד, כדי עס צו רייניקן – צום סוף פון זיבן חדשים וועלן זיי עס דורכזוכן. . און אז די דורכגייער וועלן דורכגיין דורכן לאנד, און עמעצער וועט דערזען א ביין פון א מענטשן, וועט ער אויפשטעלן דערביי א צייכן, ביז די באגרעבער וועלן אים באגראבן אין גי־המון-גוג. . און המונה וועט אויך זיין דער נאמען פון א שטאט. אזוי וועלן זיי רייניקן דאס לאנד.
. און דו מענטשנקינד, אזוי האט געזאגט גאט דער הארזאג צו אלערליי געפליגלטע פויגלען, און צו אלע חיות פון פעלדזאמלט אייך איין, און קומט; קלייבט אייך אויף פון רונד ארוםצו מיין שלאכטונג וואס איך שלאכט פאר אייך, א גרויסע שלאכטונג אויף די בערג פון ישראל, און איר וועט עסן פלייש, און טרינקען בלוט. . פלייש פון גיבורים וועט איר עסן, און בלוט פון פירשטן פון דער ערד וועט איר טרינקען; ווידערס, לעמער, און בעק, אקסן, געשטאפטע פון בשן אלע. . און איר וועט עסן פעטס צו זאט, און וועט טרינקען בלוט צום שכור ווערן, פון מיין שלאכטונג וואס איך האב געשלאכט פאר אייך. . און איר וועט זיך זעטן ביי מיין טיש מיט פערד און רייטער, מיט גיבורים און אלערליי מלחמה־לייט, זאגט גאט דער האר. . און איך וועל געבן מיין כבוד צווישן די פעלקער, און אלע פעלקער וועלן זען מיין משפט וואס איך האב געטאן, און מיין האנט וואס איך האב ארויפגעטאן אויף זיי. . און דאס הויז פון ישראל וועט וויסןפון יענעם טאג אן און ווייטער, אז איך בין יהוה זייער גאט. . און די פעלקער וועלן וויסן, אז דורך זייערע זינד איז אין גלות אוועק דאס הויז פון ישראל, פאר וואס זיי האבן געפעלשט אן מיר, און איך האב פארבארגן מיין פנים פון זיי; און איך האב זיי געגעבן אין דער האנט פון זייערע פיינט, און זיי זיינען געפאלן דורכן שווערד אלע. . לויט זייער אומריינקייט און לויט זייערע פארברעכןהאב איך געטאן מיט זיי, און פארבארגן מיין פנים פון זיי. . פאר וואר, אזוי האט געזאגט גאט דער האראצונד וועל איך אומקערן די געפאנגענשאפט פון יעקב, און וועל דערבארימען דאס גאנצע הויז פון ישראל; און איך וועל זיך אננעמען פאר מיין הייליקן נאמען. . און זיי וועלן טראגן זייער שאנד, און זייער גאנצע פעלשונג וואס זיי האבן געפעלשט אן מיר, ווען זיי זיצן אויף זייער ערד אין זיכערקייט, און קיינער שרעקט זיי ניט;. ווען איך קער זיי צוריק פון די פעלקער, און וועל זיי איינזאמלען פון די לענדער פון זייערע פיינט, און וועל געהייליקט ווערן דורך זייפאר די אויגן פון פיל אומות. . און זיי וועלן וויסן אז איך בין יהוה זייער גאט, ווען איך פארטרייב זיי צו די אומות, און וועל זיי דערנאך איינזאמלען אויף זייער ערד; און איך וועל פון זיי מער ניט איבערלאזן דארטן. . און איך וועל מער ניט פארבארגן מיין פנים פון זיי, ווארום איך האב אויסגעגאסן מיין גייסטאויף דעם הויז פון ישראל, זאגט גאט דער האר.

. אין פינף און צוואנציקסטן יאר פון אונדזער גלות, אין אנהייב יאר, אין צענטן טאג פון חודש, אין פערצנטן יאר נאך דעם ווי די שטאט איז געשלאגן געווארן, גענוי אין דעם דאזיקן טאג, איז געווען אויף מיר די האנט פון גאט, און ער האט מיך אהין געבראכט. . אין זעונגען פון גאט האט ער מיך געבראכט קיין ארץ־ישראל, און ער האט מיך אראפגעלאזט אויף א זייער הויכן בארג, און אויף אים איז געווען אזוי ווי דאס געבוי פון א שטאט, אין דרום. . און ער האט מיך אהין געבראכט, ערשט דארטן איז א מאן וואס זיין אויסזען איז אזוי ווי דאס אויסזען פון קופער, און א פלאקסענע שנור איז אין זיין האנט, און א מעסטשטאנג; און ער שטייט אין טויער. . און דער מאן האט צו מיר גערעדט מענטשנקינד, זע מיט דיינע אויגן, און מיט דיינע אויערן הער, און לייג צו דיין הארץ צו אלץ וואס איך ווייז דיר, ווארום כדי דיר צו ווייזן ביסטו געבראכט געווארן אהער; דערצייל אלץ וואס דו זעסט צו דעם הויז פון ישראל.
. און זע, א מויער איז געווען דרויסן פון דעם הויז רונד ארום; און אין דער האנט פון דעם מאן איז געווען א מעסטשטאנג פון זעקס איילן, איטלעכע פון אן אייל מיט א האנטברייט; און ער האט אפגעמאסטן די ברייט פון דעם בנין, איין שטאנג, און די הייך איין שטאנג.  . און ער איז געקומען צו א טויער וואס זיין פאדערזייט איז געווען צו מזרח, און ער איז ארויפגעגאנגען אויף זיינע טרעפ, און האט אפגעמאסטן די שוועל פון דעם טויער, איין שטאנג די ברייט – די איין שוועל, איין שטאנג די ברייט. . און איטלעכער אלקער איז געווען איין שטאנג די לענג, און איין שטאנג די ברייט, און צווישן די אלקערס פינף איילן; און די שוועל פון דעם טויער לעבן דעם פירהויז פון טויער פון אינעווייניק איז געווען איין שטאנג. . און ער האט אפגעמאסטן דאס פירהויז פון טויער פון אינעווייניק, איין שטאנג. . און ער האט אפגעמאסטן דאס פירהויז פון טויער, אכט איילן, און זיינע טירזיילן, צוויי איילן; און דאס פירהויז פון טויער איז געווען פון אינעווייניק. . און די אלקערס פון דעם טויער צו מזרח זיינען געווען דריי פון דער זייט, און דריי פון דער אנדער זייט; איין מאס פאר זיי דרייען, און איין מאס פאר די טירזיילן פון דער זייט און פון דער אנדער זייט. . און ער האט אפגעמאסטן די ברייט פון דעם טויעראיינגאנג, צען איילן; די לענג פון טויער, דרייצן איילן. . און אן ארומצאם איז געווען פאר די אלקערס, איין אייל פון דער זייט , און איין אייל ארומצאם פון דער אנדער זייט; און די אלקערס זיינען געווען זעקס איילן פון דער זייט, און זעקס איילן פון דער אנדער זייט. . און ער האט אפגעמאסטן דעם טויער, פון דעם דאך פון איין אלקער צו דעם אנטקעגנדיקן דאך, פינף און צוואנציק איילן די ברייט; אן עפענונג קעגן אן עפענונג. . און ער האט געמאכט די טירזיילן זעכציק איילן, ביז אויף די טירזיילן פון הויף אין די טויערן רונד ארום. . און פון דער פאדערזייט פון דעם איינגאנגטויער ביז דער פאדערזייט פון דעם אינעווייניקסטן פירהויז פון טויער איז געווען פופציק איילן. . און שמאלע פענצטער זיינען געווען אין די אלקערס, און אין זייערע טירזיילן, אינעווייניקצו צום טויער רונד ארום, און אזוי אין די געוועלבן; און פענצטער רונד ארום אינעווייניקצו; און אויף די טירזיילן טייטלביימער.
. און ער האט מיך געבראכט אין דעם אויסנווייניקסטן הויף, ערשט דארטן זיינען קאמערן, און א פלאסטערונג איז געמאכט אין הויף רונד ארום; דרייסיק קאמערן אויף דער פלאסטערונג. . און די פלאסטערונג איז געווען ביי דער זייט פון די טויערן אקעגן דער לענג פון די טויערן – די אונטערשטע פלאסטערונג. . און ער האט אפגעמאסטן די ברייט, פון פאר דעם אונטערשטן טויער ביז פאר דעם אינעווייניקסטן הויף פון אויסנווייניק, הונדערט איילן, אין מזרח און אין צפון.
. אויך דעם טויער פון דעם אויסנווייניקסטן הויף וואס זיין פאדערזייט איז געווען צו צפון, האט ער אויסגעמאסטן, זיין לענג און זיין ברייט. . און זיינע אלקערס זיינען געווען דריי פון דער זייט און דריי פון דער אנדער זייט; און זיינע טירזיילן און זיינע געוועלבן אזוי ווי די מאס פון דעם ערשטן טויער; פופציק איילן זיין לענג, און די ברייט פינף און צוואנציק איילן. . און זיינע פענצטער, און זיינע געוועלבן, און זיינע טייטלביימער, אזוי ווי די מאס פון דעם טויער וואס זיין פאדערזייט איז געווען צו מזרח; און אויף זיבן טרעפ איז מען ארויפגעגאנגען אין אים; און זיינע געוועלבן זיינען געווען פאר זיי. . און א טויער צום אינעווייניקסטן הויף איז געווען קעגן טויער צו צפון, און צו מזרח; און ער האט אפגעמאסטן פון טויער צו טויער הונדערט איילן.
. און ער האט מיך געפירט צו דרום, ערשט דארטן איז א טויער צו דרום; און ער האט אפגעמאסטן זיינע טירזיילן און זיינע געוועלבן אזוי ווי יענע מאסן. . און פענצטער זיינען געווען אין אים, און אין זיינע געוועלבן רונד ארום, אזוי ווי יענע פענצטער; פופציק איילן די לענג, און די ברייט פינף און צוואנציק איילן. . און זיבן טרעפ זיינען געווען זיין ארויפגאנג, און זיינע געוועלבן זיינען געווען פאר זיי; און ער האט געהאט טייטלביימער, איינעם פון דער זייט, און איינעם פון דער אנדער זייט, אויף זיינע טירזיילן. . און א טויער איז געווען צום אינעווייניקסטן הויף אקעגן דרום; און ער האט אפגעמאסטן פון טויער צו טויער אקעגן דרום הונדערט איילן.
. און ער האט מיך געבראכט צום אינעווייניקסטן הויף דורך דעם טויער פון דרום, און ער האט אפגעמאסטן דעם טויער פון דרום אזוי ווי יענע מאסן. . און זיינע אלקערס, און זיינע טירזיילן, און זיינע געוועלבן, זיינען געווען אזוי ווי יענע מאסן; און פענצטער זיינען געווען אין אים, און אין זיינע געוועלבן רונד ארום; פופציק איילן די לענג, און די ברייט פינף און צוואנציק איילן. . און געוועלבן זיינען געווען רונד ארום; די לענג איז געווען פינף און צוואנציק איילן, און די ברייט פינף איילן. . און זיינע געוועלבן זיינען געווען צום אויסנווייניקסטן הויף צו, און טייטלביימער זיינען געווען אויף זיינע טירזיילן; און אכט טרעפ זיינען געווען זיין ארויפגאנג.
. און ער האט מיך געבראכט אין דעם אינעווייניקסטן הויף אקעגן מזרח, און ער האט אפגעמאסטן דעם טויער אזוי ווי יענע מאסן. . און זיינע אלקערס, און זיינע טירזיילן, און זיינע געוועלבן, זיינען געווען אזוי ווי יענע מאסן; און פענצטער זיינען געווען אין אים, און אין זיינע געוועלבן רונד ארום; די לענג פופציק איילן, און די ברייט פינף און צוואנציק איילן. . און זיינע געוועלבן זיינען געווען צום אויסנווייניקסטן הויף צו, און טייטלביימער זיינען געווען אויף זיינע טירזיילן, פון דער זייט און פון דער אנדער זייט; און אכט טרעפ זיינען געווען זיין ארויפגאנג.
. און ער האט מיך געבראכט צו דעם טויער פון צפון, און האט אפגעמאסטן אזוי ווי יענע מאסן – . זיינע אלקערס, און זיינע טירזיילן, און זיינע געוועלבן; און פענצטער זיינען געווען אין אים רונד ארום; די לענג פופציק איילן, און די ברייט פינף און צוואנציק איילן. . און זיינע טירזיילן זיינען געווען צום אויסנווייניקסטן הויף צו, און טייטלביימער זיינען געווען אויף זיינע טירזיילן, פון דער זייט און פון דער אנדער זייט; און אכט טרעפ זיינען געווען זיין ארויפגאנג.
. און א קאמער איז געווען, מיט איר איינגאנג אין די טירזיילן פון די טויערן; דארטן זאל מען אפשווענקען דאס בראנדאפפער. . און אין דעם פירהויז פון טויער זיינען געווען צוויי טישן פון דער זייט, און צוויי טישן פון דער אנדער זייט, צו שעכטן אויף זיי דאס בראנדאפפער, און דאס זינדאפפער, און דאס שולדאפפער. . און אויף איין זייט פון דרויסן, ווי מע גייט ארויף צום איינגאנג פון צפון־טויער, זיינען געווען צוויי טישן, און אויף דער אנדער זייט פון דעם פירהויז וואס צום טויער צוויי טישן. . פיר טישן פון דער זייט, און פיר טישן פון דער אנדער זייט, ביין זייט פון טויער – אכט טישן וואס אויף זיי זאל מען שעכטן. . און פיר טישן פארן בראנדאפפער, פון געהאקטע שטיינער, די לענג אן אייל און א האלב, און די ברייט אן אייל און א האלב, און די הייך אן אייל, וואס אויף זיי זאל מען אוועקלייגן די כלים וואס מע שעכט מיט זיי דאס בראנדאפפער און דאס שלאכטאפפער. . און האקן פון איין האנטברייט זיינען געווען באפעסטיקט אינעווייניק רונד ארום; און אויף די טישן האט געזאלט זיין דאס פלייש פון דעם קרבן. . און דרויסן פון דעם אינעווייניקסטן טויער זיינען געווען קאמערן פאר די וועכטער אין דעם אינעווייניקסטן הויף וואס ביין זייט פון צפון־טויער, און זייער פאדערזייט איז געווען צו דרום; איינע ביין זייט פון מזרח־טויער מיט דער פאדערזייט צו צפון. . און ער האט צו מיר געזאגט די דאזיקע קאמער וואס איר פאדערזייט איז צו דרום, איז פאר די כהנים וואס היטן די היטונג פון הויז. . און די קאמער וואס איר פאדערזייט איז צו צפון, איז פאר די כהנים, וואס היטן די היטונג פון מזבח; דאס זיינען די קינדער פון צדוק, די פון די קינדער פון לוי וואס גענענען צו גאט, אים צו דינען.
. און ער האט אויסגעמאסטן דעם הויף, די לענג הונדערט איילן, און די ברייט הונדערט איילן, פירעקעכדיק; און דער מזבח איז געווען פארן הויז.
. און ער האט מיך געבראכט צום פאליש פון דעם הויז, און האט אפגעמאסטן די טירזיילן פון דעם פאליש, פינף איילן דער זייט, און פינף איילן פון דער אנדער זייט; און די ברייט פון דעם טויער, דריי איילן פון דער זייט, און דריי איילן פון דער אנדער זייט. . די לענג פון דעם פאליש צוואנציק איילן, און די ברייט עלף איילן; און מיט טרעפ איז מען ארויפגעגאנגען צו אים; און זיילן זיינען געווען לעבן די טירזיילן, איינער פון דער זייט, און איינער פון דער אנדער זייט.

. און ער האט מיך געבראכט צום היכל, און האט אפגעמאסטן די טירזיילן, זעקס איילן די ברייט פון דער זייט, און זעקס איילן די ברייט פון דער אנדער זייט – די ברייט פון דעם געצעלט. . און די ברייט פון דעם איינגאנג צען איילן, און די זייטן פון דעם איינגאנג פינף איילן פון דער זייט, און פינף איילן פון דער אנדער זייט. און ער האט אפגעמאסטן זיין לענג, פערציק איילן, און די ברייט, צוואנציק איילן.
. און ער איז אריינגעגאנגען אינעווייניק, און האט אפגעמאסטן די טירזיילן פון דעם איינגאנג, צוויי איילן, און דעם איינגאנג, זעקס איילן, און די ברייט פון דעם איינגאנג, זיבן איילן. . און ער האט אפגעמאסטן זיין לענג, צוואנציק איילן, און די ברייט, צוואנציק איילן, פאר דעם היכל; און ער האט צו מיר געזאגט דאס איז דער קדשי־קדשים.
. און ער האט אפגעמאסטן די וואנט פון דעם הויז, זעקס איילן, און די ברייט פון א זייטקאמער, פיר איילן, רונד ארום הויז פון אלע זייטן. . און די זייטקאמערן זיינען געווען א קאמער איבער א קאמער, דריי און דרייסיק מאל; און זיי זיינען אריינגעגאנגען אין דער וואנט וואס צום הויז פאר די זייטקאמערן רונד ארום, כדי זיך צו האלטן דעראן, און זיי זאלן זיך ניט האלטן אן דער וואנט פון הויז. . און וואס העכער און העכער אלץ ברייטער זיינען געווארן רונד ארום די זייטקאמערן; ווארום דער ארומבוי פון הויז איז געגאנגען העכער און העכער רונד ארום הויז; דרום האט דאס הויז געהאט אויבן מער ברייטקייט; און אזוי איז מען ארויף פון דער אונטערשטער ריי צו דער אייבערשטער דורך דער מיטלסטער. . און איך האב געזען אז דאס הויז האט געהאט א דערהייכונג רונד ארום; די גרונטפעסטן פון די זייטקאמערן זיינען געווען א פולער שטאנג פון זעקס איילן ביים געלענק. . די גרעב פון דער אויסנווייניקסטער וואנט פון די זייטקאמערן איז געווען פינף איילן; און וואס איז געלאזט געווארן פריי צווישן די זייטקאמערן וואס ביים הויז. . און צווישן די קאמערן, איז געווען צוואנציק איילן די ברייט, רונד ארום הויז פון אלע זייטן. . און די איינגאנגען פון די זייטקאמערן זיינען געווען צו דעם פריי געלאזטן ארט צו, איין איינגאנג צו צפון, און איין איינגאנג צו דרום; און די ברייט פון דעם פריי געלאזטן ארט איז געווען פינף איילן רונד ארום.
. און דער בנין וואס איז געווען פאר דעם אפגעזונדערטן ארט אין דער זייט קעגן מערב, איז געווען די ברייט זיבעציק איילן, און די וואנט פון דעם בנין פינף איילן די גרעב רונד ארום, און זיין לענג ניינציק איילן.
. און ער האט אפגעמאסטן דאס הויז, הונדערט איילן די לענג, און דעם אפגעזונדערטן ארט, און דעם בנין מיט זיינע ווענט, הונדערט איילן די לענג; . און די ברייט פון דער פאדערזייט פון דעם הויז און פון דעם אפגעזונדערטן ארט צו מזרח, הונדערט איילן. . און ער האט אפגעמאסטן די לענג פון דעם בנין פאר לענג פון דעם אפגעזונדערטן ארט, וואס אויף זיין הינטערשטער זייט, און זיינע באלקאנען פון דער זייט און פון דער אנדער זייט, הונדערט איילן.
און דער היכל, דער אינעווייניקסטער ארט, און די פאדערהייזער פון הויף, . די שוועלן, און די שמאלע פענצטער, און די באלקאנען רונד ארום זיי דרייען, אקעגן די שוועלן, זיינען געווען באטאוולט מיט האלץ רונד ארום און פון דער ערד ביז די פענצטער – און די פענצטער זיינען געווען פארדעקט – . ביז איבערן איינגאנג, און ביז דעם אינעווייניקסטן הויז, און אויסנווייניק, און אויף דער גאנצער וואנט רונד ארום, אינעווייניק און אויסנווייניק, לויט א מאס. . און עס איז געווען געמאכט מיט כרובים און טייטלביימער, און א טייטלבוים צווישן א כרוב און א כרוב; און צוויי פנימער האט געהאט איטלעכער כרוב, . מיט דעם פנים פון א מענטשן קעגן א טייטלבוים פון דער זייט, און דעם פנים פון א יונגן לייב קעגן א טייטלבוים פון דער אנדער זייט; געמאכט אויפן גאנצן הויז רונד ארום. . פון דער ערד ביז איבערן איינגאנג זיינען די כרובים און די טייטלביימער געווען געמאכט; דאס גלייכן אויף דער וואנט פון היכל. . און די ביישטידלעך פון היכל זיינען געווען פירעקעכדיק; און די פאדערזייט פון דעם הייליקטום איז געווען אין אויסזען אזוי ווי די זעונג.
. און דער מזבח איז געווען פון האלץ, דריי איילן הויך, און זיין לענג צוויי איילן; אי זיינע ווינקלען צו אים, אי זיין לענג, און זיינע ווענט, פון האלץ. און ער האט צו מיר געזאגט דאס איז דער טיש וואס פאר גאט.
. און צוויי טירן זיינען געווען צום היכל און צום הייליקטום. . און צוויי פליגלען האבן די טירן געהאט, צוויי דרייעדיקע פליגלען, צוויי אין איין טיר, און צוויי פליגלען אין דער אנדערער. . און אויף זיי, אויף די טירן פון דעם היכל, זיינען געווען געמאכט כרובים און טייטלביימער, אזוי ווי זיי זיינען געמאכט געווען אויף די ווענט; און א הילצערן באלקנדעכל איז געווען פארנט פון פאליש פון אויסנווייניק. . און שמאלע פענצטער און טייטלביימער זיינען געווען פון דער זייט און פון דער אנדער זייט, אויף די זייטן פון פאליש, און אויף די זייטקאמערן פון דעם הויז און די באלקנדעכלעך.

. און ער האט מיך ארויסגעפירט אין דעם אויסנווייניקסטן הויף אויפן וועג צו צפון, און האט מיך געבראכט צו די קאמערן וואס אקעגן דעם אפגעזונדערטן ארט, און וואס אקעגן דעם בנין, צו צפון, . צו דער פאדערזייט, הונדערט איילן די לענג, מיט דעם איינגאנג אין צפון, און פופציק איילן די ברייט, . אקעגן די צוואנציק איילן פון דעם אינעווייניקסטן הויף, און אקעגן דער פלאסטערונג פון דעם אויסנווייניקסטן הויף, מיט א באלקאן קעגן א באלקאן אין דריטן שטאק. . און פאר די קאמערן איז געווען א גאנג, צען איילן די ברייט אינעווייניקצו, א וועג פון איין אייל; און זייערע איינגאנגען זיינען געווען צו צפון. . און די אויבערשטע קאמערן זיינען געווען קירצער – ווייל די באלקאנען האבן אוועקגענומען פון זיי – פון די אונטערשטע און פון די מיטלסטע אין דעם בנין. . ווארום דרייגארנדיק זיינען זיי געווען, און זיי האבן ניט געהאט קיין זיילן אזוי ווי די זיילן פון הויף, דרום איז אפגענומען געווארן, לגבי די אונטערשטע און די מיטלסטע, פון דעם באדעם. . און די מויער וואס דרויסן אקעגן די קאמערן, צו דעם אויסנווייניקסטן הויף צו, פארנט פון די קאמערן, איר לענג איז געווען פופציק איילן. . ווארום די לענג פון די קאמערן וואס צום אויסנווייניקסטן הויף צו איז געווען פופציק איילן; אבער זע, פאר דעם טעמפל איז געווען הונדערט איילן. . און אונטער די דאזיקע קאמערן איז געווען דער איינגאנג פון מזרח, אז מע איז געקומען צו זיי פון דעם אויסנווייניקסטן הויף. . אין דער ברייט פון דער מויער פון הויף צו מזרח, פאר דעם אפגעזונדערטן ארט, און פאר דעם בנין, זיינען געווען קאמערן, . מיט א וועג פאר זיי; אזוי ווי דאס אויסזען פון די קאמערן וואס צו צפון, אזוי ווי זייער לענג, און אזוי ווי זייער ברייט, מיט אלע זייערע ארויסגאנגען, און אזוי ווי זייערע איינריכטונגען; און אזוי ווי זייערע טירן, . אזוי אויך זיינען געווען די טירן פון די קאמערן וואס צו דרום; א טיר איז געווען אין אנהייב פון דעם וועג, דעם וועג וואס גלייך פאר דער מויער, אקעגן מזרח, ווי מע קומט אין זיי אריין.
. און ער האט צו מיר געזאגט די קאמערן פון צפון און די קאמערן פון דרום וואס פאר דעם אפגעזונדערטן ארט, דאס זיינען די הייליקע קאמערן, וואס די כהנים וואס זיינען נאנט צו גאט, זאלן דארטן עסן די הייליקסטע הייליקייטן; דארטן זאלן זיי אוועקלייגן די הייליקסטע הייליקייטן, און דאס שפייזאפפער, און דאס זינדאפפער, און דאס שולד־אפפער, ווארום דער ארט איז הייליק. . אז זיי גייען אריין, די כהנים, זאלן זיי ניט ארויסגיין פון דעם הייליקטום אין דעם אויסנווייניקסטן הויף, נייערט זיי זאלן אפריער אוועקלייגן דארטן זייערע קליידער וואס זיי דינען אין זיי, ווארום זיי זיינען הייליק; און זיי זאלן אנטאן אנדערע קליידער, און גענענען אין דעם הויף וואס פארן פאלק.
. און אז ער האט געענדיקט די מעסטונגען פון דעם אינעווייניקסטן הויז, האט ער מיך ארויסגעפירט דורך דעם טויער וואס זיין פאדערזייט איז געווען צו מזרח, און ער האט עס אפגעמאסטן רונד ארום. . ער האט אפגעמאסטן די מזרח־זייט מיט דעם מעסטשטאנג, פינף הונדערט שטאנגען מיט דעם מעסטשטאנג רונד ארום. . ער האט אפגעמאסטן די צפון־זייט, פינף הונדערט שטאנגען מיט דעם מעסטשטאנג רונד ארום. . ער האט אפגעמאסטן די דרום־זייט, פינף הונדערט שטאנגען מיט דעם מעסטשטאנג. . ער האט זיך אומגעדרייט צו מערב־זייט, און האט אפגעמאסטן פינף הונדערט שטאנגען מיט דעם מעסטשטאנג. . אויף פיר זייטן האט ער עס אפגעמאסטן; עס האט געהאט א מויער רונד ארום, די לענג פינף הונדערט, און די ברייט פינף הונדערט כדי אפצושיידן צווישן הייליקן און אומהייליקן.

. און ער האט מיך צוגעפירט צו דעם טויער – דעם טויער וואס איז געווען געקערט צו מזרח. . ערשט די פראכט פון דעם גאט פון ישראל איז אנגעקומען פון דעם וועג פון מזרח, און זיין קול איז געווען אזוי ווי דער קול פון גרויסע וואסערן, און די ערד האט אויפגעלוכטן פון זיין פראכט, . און דאס אויסזען פון דער זעונג וואס איך האב געזען, איז געווען אזוי ווי די זעונג וואס איך האב געזען ווען איך בין געקומען צו צעשטערן די שטאט; און די זעונגען זיינען געווען אזוי ווי די זעונג וואס איך האב געזען ביים טייך כבר; און איך בין געפאלן אויף מיין פנים. . און די פראכט פון גאט איז אריינגעגאנגען אין הויז דורך דעם טויער וואס זיין פאדערזייט איז געווען צו מזרח. . און א ווינט האט מיך אויפגעהויבן, און האט מיך געבראכט אין דעם אינעווייניקסטן הויף, ערשט די פראכט פון גאט האט אנגעפילט דאס הויז. . און איך האב געהערט רעדן צו מיר פון הויז, און א מאן איז געשטאנען לעבן מיר. . און ער האט צו מיר געזאגט מענטשנקינד, דאס איז דער ארט פון מיין טראן, און דער ארט פון מיינע פוסטריט, וואס איך וועל דארטן רוען צווישן די קינדער פון ישראל אויף אייביק; און דאס הויז פון ישראל וועלן מער ניט פאראומרייניקן מיין הייליקן נאמען, זיי און זייערע מלכים, מיט זייער זנות, און מיט די פגרים פון זייערע מלכים אויף זייערע במות; . מיט זייער שטעלן זייער שוועל לעבן מיין שוועל, און זייער ביישטידל לעבן מיין ביישטידל, מיט בלויז א וואנט צווישן מיר און צווישנז זיי; און זיי פלעגן פאראומרייניקן מיין הייליקן נאמען מיט זייערע אומווערדיקייטן וואס זיי האבן געטאן, וואס דרום האב איך זיי פארלענדט אין מיין צארן. . אצונד וועלן זיי דערווייטערן פון מיר זייער זנות, און די פגרים פון זייערע מלכים, און איך וועל רוען צווישן זיי אויף אייביק.
. דו מענטשנקינד, דערצייל דעם הויז פון ישראל וועגן דעם הויז, כדי זיי זאלן זיך שעמען מיט זייערע זינד; און זאלן זיי נאכמעסטן דעם פלאן. . און אז זיי וועלן זיך שעמען מיט אלץ וואס זיי האבן געטאן, מאך זיי וויסן דאס געמעל פון דעם הויז און זיין געשטעל, און זיינע אויסגאנגען און זיינע איינגאנגען, און אלע זיינע געמעלן, און אלע זיינע געזעצן, יא, אלע זיינע געמעלן, און אלע זיינע דינים, און שרייב אויף פאר זייערע אויגן, כדי זיי זאלן אפהיטן אל זיין געמעל און אלע זיינע געזעצן, און זיי טאן.
. דאס איז דער דין פון דעם הויז זיין גאנצער געמארק אויפן שפיץ בארג רונד ארום זאל זיין א הייליקסטע הייליקייט. זע, דאס איז דאס געזעץ פאר דעם הויז.
. און דאס זיינען די מאסן פון דעם מזבח אין איילן – איטלעכע אייל אן אייל מיט א האנטברייט; דער גרונט אן אייל, און אן אייל די ברייט, און זיין ראנד ביי זיין ברעג רונד ארום איין שפאן; און דאס איז דאס אונטערגעשטעל פון מזבח. . און פון דעם גרונט אויף דער ערד ביזן אונטערשטן אפשפרונג צוויי איילן, און די ברייט איין אייל; און פון דעם קלענערן אפשפרונג ביזן גרעסערן אפשפרונג פיר איילן, און די ברייט אן אייל. . און דער פייערארט פיר איילן, און פון דעם פייערארט און ארויף צו פיר הערנער. . און דער פייערארט צוועלף די לענג אויף צוועלף די ברייט, פירעקעכדיק אין זיינע פיר זייטן. . און דער אפשפרונג פערצן די לענג אויף פערצן די ברייט, אויף זיינע פיר זייטן; און דער ראנד רונד ארום אים א האלבע אייל; און דער גרונט צו אים אן אייל רונד ארום; און זיינע טרעפ געקערט צו מזרח.
. און ער האט צו מיר געזאגט מענטשנקינד, אזוי האט געזאגט גאט דער האר דאס זיינען די געזעצן פון מזבח אין דעם טאג וואס ער ווערט געמאכט, כדי אויפצוברענגען אויף אים בראנדאפפער, און צו שפרענגען אויף אים בלוט. . זאלסט געבן צו די כהנים פון שבט לוי וואס זיינען פון דעם זאמען פון צדוק, די וואס זיינען נאנט צו מיר צו דינען, זאגט גאט דער האר, א יונגן אקס פאר א זינדאפפער. . און זאלסט נעמען פון זיין בלוט, און ארויפטאן אויף זיינע פיר הערנער, און אויף די פיר ווינקלען פון דעם אפשפרונג, און אויף דעם ראנד רונד ארום; און זאלסט אים רייניקן, און מכפר זיין אויף אים. . און זאלסט נעמען דעם אקס, דאס זינדאפפער, און מע זאל אים פארברענען אין א באשטימטן ארט פון הויז, דרויסן פון הייליקטום. . און אויפן צווייטן טאג זאלסטו מקריב זיין א ציגנבאק אן א פעלער פאר א זינדאפפער, און מע זאל רייניקן דעם מזבח, אזוי ווי מע האט גערייניקט מיטן אקס. . אז דו ענדיקסט רייניקן, זאלסטו מקריב זיין א יונגן אקס אן א פעלער, און א ווידער פון שאף אן א פעלער. . און זאלסט זיי גענענען פאר גאט, און די כהנים זאלן ארויפווארפן אויף זיי אלץ, און זיי אויפברענגען פאר א בראנדאפפער צו גאט. . זיבן טעג זאלסטו מאכן א ציגנבאק א זינדאפפער איטלעכן טאג; אויך א יונגן אקס, און א ווידער פון שאף, אן א פעלער, זאל מען מאכן. . זיבן טעג זאל מען מכפר זיין אויפן מזבח, און אים רייניקן און אים הייליקן. . און אז מע וועט ענדיקן די טעג, איז, פון אכטן טאג און ווייטער זאלן די כהנים מאכן אויפן מזבח אייערע בראנדאפפער און אייערע פרידאפפער, און איך וועל אייך באוויליקן, זאגט גאט דער האר.

. און ער האט מיך צוריקגעבראכט אויפן וועג צום אויסנווייניקסטן טויער פון דעם הייליקטום וואס איז געווען געקערט צו מזרח, און ער איז געווען פארשלאסן. . און גאט האט צו מיר געזאגט דער דאזיקער טויער זאל זיין פארשלאסן, עס זאל ניט געעפנט ווערן, און קיינער זאל דורך אים ניט אריינגיין, ווארום יהוה דער גאט פון ישראל איז אריינגעגאנגען דורך אים, דרום זאל ער זיין פארשלאסן. . דער פירשט, ווייל ער איז א פירשט, ער מעג זיצן דרינען צו עסן ברויט פאר גאט; דורכן פירהויז פון טויער זאל ער אריינגיין, און דורך אים זאל ער ארויסגיין.
. און ער האט מיך געבראכט דורך דעם טויער פון צפון צו דער פאדערזייט פון הויז, און איך האב געזען, ערשט די פראכט פון גאט האט אנגעפילט דאס הויז פון גאט; בין איך געפאלן אויף מיין פנים. . און גאט האט צו מיר געזאגט מענטשנקינד, לייג צו דיין הארץ, און זע מיט דיינע אויגן, און מיט דיינע אויערן הער, אלץ וואס איך רעד מיט דיר וועגן אלע געזעצן פון דעם הויז פון גאט, און וועגן אלע זיינע דינים; און זאלסט צולייגן דיין הארץ צו דעם איינגאנג פון דעם הויז מיט אלע אויסגאנגען פון דעם הייליקטום. . און זאלסט זאגן צו די ווידערשפעניקע, צו דעם הויז פון ישראל אזוי האט געזאגט גאט דער האר גענוג אייך פון אלע אייערע אומווערדיקייטן, הויז פון ישראל, . מיט אייער ברענגען פרעמדגעבארענע, אומבאשניטענע אין הארצן און אומבאשניטענע אין פלייש צו זיין אין מיין הייליקטום, כדי עס צו פארשוועכן – מיין הויז, ווען איר זייט מקריב מיין שפייז, דאס פעטס און דאס בלוט; און זיי האבן פארשטערט מיין בונד, צו אלע אייערע אנדערע אומווערדיקייטן. . און איר האט ניט געהיט די היטונג פו מיינע הייליקייטן, און האט אייך זיי געמאכט פאר היטער פון מיין היטונג אין מיין הייליקטום.
. אזוי האט געזאגט גאט דער האר קיין פרעמדגעבארענער, אומבאשניטן אין הארצן און אומבאשניטן אין פלייש, זאל ניט אריינקומען אין מיין הייליקטום – קיין פרעמדגעבארענער וואס צווישן די קינדער פון ישראל. . נייערט די לויים וואס האבן זיך דערווייטערט פון מיר, ווען די ישראל האבן אוועקגעבלאנדזשעט, די וואס האבן אוועקגעבלאנדזשעט פון מיר נאך זייערע אפגעטער, זיי זאלן טראגן זייער זינד; . און זיי זאלן זיין משרתים אין מיין הייליקטום, געשטעלטע ביי די טויערן פון הויז, און משרתים פון דעם הויז; זיי זאלן שעכטן דאס בראנדאפפער און דעם שלאכטאפפער פארן פאלק, און זיי זאלן שטיין פאר זיי, זיי צו באדינען. . ווייל זיי פלעגן זיי באדינען פאר זייערע אפגעטער, און פלעגן זיין דעם הויז פון ישראל פאר א שטרויכלונג צו זינד, דרום האב איך אויפגעהויבן מיין האנט וועגן זיי, זאגט גאט דער האר, אז זיי זאל טראגן זייער זינד; . און זיי זאלן ניט גענענען צו מיר צו טאן כהן־דינסט צו מיר, און צו גענענען צו אלע מיינע הייליקייטן, צו די הייליקסטע הייליקייטן; און זיי זאלן טראגן זייער שאנד, און זייערע אומווערדיקייטן וואס זיי האבן געטאן. . און איך וועל זיי מאכן פאר היטער פון דער היטונג פון הויז, פאר אל זיין דינסט, און פאר אלץ וואס דארף געטאן ווערן אין אים.
. אבער די כהנים פון שבט לוי, די קינדער פון צדוק, וואס האבן געהיט די היטונג פון מיין הייליקטום, ווען די קינדער פון ישראל האבן אוועקגעבלאנדזשעט פון מיר, זיי זאלן גענענען צו מיר, מיר צו דינען, און זיי זאלן שטיין פאר מיר, מקריב צו זיין צו מיר דאס פעטס און דאס בלוט, זאגט גאט דער האר. . זיי זאלן קומען אין מיין הייליקטום, און זיי זאלן גענענען צו מיין טיש מיר צו דינען, און זיי זאלן היטן מיין היטונג. . און עס זאל זיין, אז זיי גייען אריין אין די טויערן פון דעם אינעווייניקסטן הויף, זאלן זיי אנטאן פלאקסענע קליידער, און וואל זאל ניט ארויפקומען אויף זיי, ווען זיי דינען אין די טויערן פון דעם אינעווייניקסטן הויף, אדער אינעווייניק. . פלאקסענע קאפדעקן זאלן זיין אויף זייערע קעפ, און ליינענע הויזן זאלן זיין אויף זייערע לענדן; זיי זאלן זיך ניט אנגערטן מיט א שוויציקער זאך. . און אז זיי גייען ארויס אין דעם אויסנווייניקסטן הויף – אין דעם אויסנווייניקסטן הויף צום פאלק, זאלן זיי אויסטאן זייערע קליידער וואס זיי דינען אין זיי, און זיי אוועקלייגן אין די הייליקע קאמערן, און אנטאן אנדערע קליידער, כדי זיי זאלן ניט מאכן הייליק דאס פאלק מיט זייערע קליידער. . און זייער קאפ זאלן זיי ניט גאלן, און לאנגע האר זאלן זיי ניט פארלאזן; צוויקן זאלן זיי ארומצוויקן זייערע קעפ. . און וויין זאל קיין כהן ניט טרינקען, ווען זיי גייען אריין אין דעם אינעווייניקסטן הויף. . און אן אלמנה און א גרושה זאלן זיי זיך ניט נעמען פאר ווייבער, נאר בלויז יונגפרויען פון דעם זאמען פון דעם הויז פון ישראל; אבער די אלמנה וואס איז אן אלמנה פון א כהן, מעגן זיי נעמען. . און זיי זאלן מיין פאלק לערנען צווישן הייליקן און אומהייליקן, און זיי מאכן וויסן צווישן ריינעם און אומריינעם. . און ביי א שטרייטזאך זאלן זיי שטיין צו משפטן; מיט מיינע משפטים זאלן זיי אים משפטן; און מיינע דינים און מיינע געזעצן אין אלע מיינע יום־טובים זאלן זיי היטן, און מיינע שבתים זאלן זיי האלטן הייליק. . און צו א טויטן מענטשן זאל ער ניט צוגיין צו ווערן אומריין; נאר בלויז אן א פאטער, און אן א מוטער, און אן א זון, און אן א טאכטער, אן א ברודער, און אן א שוועסטער וואס האט נאך ניט געהאט קיין מאן, מעגן זיי זיך פאראומרייניקן. . און נאך זיין רייניקונג זאל מען אים ציילן זיבן טעג. . און אין דעם טאג וואס ער קומט אין הייליקטום, אין דעם אינעוויניקסטן הויף, צו דינען אין הייליקטום, זאל ער מקריב זיין זיין זינדאפווער, זאגט גאט דער האר. . און דאס זאל זיי זיין פאר א נחלה איך בין זייער נחלה; און קיין אייגנטום זאלט איר זיי ניט געבן אין ישראל איך בין זייער אייגנטום. . דאס שפייזאפפער, און דאס זינדאפפער, און דאס שולדאפפער, דאס זאלן זיי עסן; און איטלעכער חרם אין ישראל זאל געהערן צו זיי. . און דאס ערשטע פון אלע ערשטצייטיקע פון אלץ, און איטלעכע אפשיידונג פון וואס עס איז, פון אלע אייערע אפשיידונגען, זאל געהערן צו די כהנים; אויך דאס ערשטע פון אייערע טייגמולטערס זאלט איר געבן צום כהן, כדי צו מאכן רוען א ברכה אויף דיין הויז. . קיין געפאלנס און פארצוקטס פון עופות און פון בהמות זאלן די כהנים ניט עסן.

. און אז איר ווארפט אויס דאס לאנד פאר א נחלה, זאלט איר אפשיידן אן אפשיידונג פון דעם לאנד, הייליק צו גאט; די לענג פינף און צוואנאציק טויזנט שטאנגען די לענג, און די ברייט צען טויזנט; דאס זאל זיין הייליק אין דעם גאנצן געמארק רונד ארום. . פון דעם זאל זיין פאר דעם הייליקטום פינף הונדערט אויף פינף הונדערט, פירעקעכדיק פון אלע זייטן; און פופציק איילן א פרייער פלאץ דערצו רונד ארום. . און פון דער דאזיקער מאס – פינף און צוואנציק טויזנט די לענג, און צען טויזנט די ברייט – זאלסטו אפמעסטן, אז דרינען זאל זיין דאס הייליקטום, די הייליקסטע הייליקייט. . הייליק פון דעם לאנד איז דאס; פאר די כהנים, די באדינער פון הייליקטום, וואס גענענען צו דינען גאט, זאל עס זיין; און עס זאל זיי זיין אן ארט פאר הייזער, און א הייליקער ארט צום הייליקטום. . און פינף און צוואנציק טויזנט די לענג, און צען טויזנט די ברייט, זאל זיין פאר די לויים די באדינער פון הויז, זיי צום אייגנטום, פאר צוואנציק קאמערן. . און דאס אייגנטום פון דער שטאט זאלט איר מאכן פינף טויזנט די ברייט, און די לענג פינף און צוואנציק טויזנט, אקעגן דער הייליקער אפשיידונג; פאר דעם גאנצן הויז פון ישראל זאל עס זיין. . און פאר דעם פירשט, פון דער זייט און פון יענער זייט פון דער הייליקער אפשיידונג, און פון דעם אייגנטום פון דער שטאט, אקעגן דער הייליקער אפשיידונג, און אקעגן דעם אייגנטום פון דער שטאט, מערב־זייט צו מערב, און פון מזרח־זייט צו מזרח, און א לענג אזוי ווי איינער פון די חלקים, פון דעם מערב־געמארק ביז דעם מזרח־געמארק . פון דעם לאנד; דאס זאל אים זיין צום אייגנטום אין ישראל; און מיינע פירשטן זאלן מער ניט קריוודען מיין פאלק, נייערט דאס לאנד זאל מען געבן צו דעם הויז פון ישראל, לויט זייערע שבטים.
. אזוי האט געזאגט גאט דער האר גענוג אייך, איר פירשטן פון ישראל! אומרעכט און רויב טוט אפ, רעכט און גערעכטיקייט טוט, נעמט אראפ פון מיין פאלק אייערע רדיפות, זאגט גאט דער האר. . ריכטיקע וואגשאלן, און א ריכטיקע איפה, און ריכטיקע בת, זאל ביי אייך זיין. . אן איפה און א בת זאל זיין אין מאס א בת זאל האלטן א צענטל פון א חומר, און אן איפה א צענטל פון א חומר; לויטן חומר זאל זיין זייער מאס. . און דער שקל זאל זיין צוואנציק גרה; צוואנציק שקל, פינף און צוואנציק שקל, צען, און פינף שקל, זאל אייך זיין די מנה.
. דאס איז די אפשיידונג וואס איר זאלט אפשיידן א זעקסטל איפה פון א חומר ווייץ, און א זעקסטל איפה זאלט איר געבן פון א חומר ווייץ, און א זעקסטל איפה זאלט איר געבן פון א חומר גערשטן. . און דער דין פון אייל – אייל איז אויפן בת – איז א צענטל בת פון א כור, וואס איז צען בת – א חומר; . ווארום צען בת איז א חומר. און איין לאם פון די שאף פאר צוויי הונדערט, פון די לאנקעס פון ישראל; פאר שפייזאפפער, און פאר בראנדאפפער, און פאר פרידאפפער, מכפר צו זיין אויף זיי, זאגט גאט דער האר.
. דאס גאנצע פאלק פון לאנד זאל געבן די דאזיקע אפשיידונג צו דעם פירשט אין ישראל. . און אויך דעם פירשט זאלן זיין די בראנדאפפער, און דאס שפייזאפפער, און דאס גיסאפפער, אין די יום־טובים, און אום ראש־חודש, און אין די שבתים, אין אלע פייערטעג פון דעם הויז פון ישראל; ער זאל מאכן דאס זינדאפפער, און דאס שפייזאפפער, און דאס בראנדאפפער, און דאס פרידאפפער, מכפר צו זיין פאר דעם הויז פון ישראל.
. אזוי האט געזאגט גאט דער האר אין ערשטן חודש, אין ערשטן טאג פון חודש, זאלסטו נעמען א יונגן אקס אן א פעלער, און זאלסט רייניקן דאס הייליקטום. . און דער כהן זאל נעמען פון דעם בלוט פון זינדאפפער, און ארויפטאן אויף דעם ביישטידל פון דעם הויז, און אויף די פיר ווינקלען פון דעם אפשפרונג פון מזבח, און אויף דעם ביישטידל פון דעם טויער פון דעם אינעוויינקסטן הויף. . און אזוי זאלסטו טאן אין זיבעטן טאג פון חודש, פון וועגן איטלעכן וואס פארזעט, און פון וועגן דעם וואס טוט אויס נארישקייט; אזוי זאלט איר מכפר זיין אויפן הויז. . אין ערשטן חודש, אין פערצנטן טאג פון חודש, זאל זיין ביי אייך פסח, א יום־טוב זיבן טעג; מצות זאל געגעסן ווערן. . און דער פירשט זאל מאכן אין יענעם טאג פאר זיך און פאר דעם גאנצן פאלק פון לאנד אן אקס א זינדאפפער. . און די זיבן טעג פון יום־טוב זאל ער מאכן א בראנדאפפער צו גאט, זיבן אקסן און זיבן ווידערס, אן א פעלער, א טאג – די זיבן טעג; און א ציגנבאק א זינדאפפער א טאג. . און א שפייזאפפער זאל ער מאכן, אן איפה צו אן אקס, און אן איפה צו א ווידער, און אייל א הין צו אן איפה. . אין זיבעטן חודש, אין פופצנטן טאג פון חודש, אום יום־טוב, זאל ער מאכן אזוי ווי די דאזיקע, די זיבן טעג; אזוי דאס זינדאפפער, אזוי דאס בראנדאפפער, און אזוי דאס שפייזאפפער, און אזוי דאס אייל.

. אזוי האט געזאגט גאט דער האר דער טויער פון דעם אינעווייניקסטן הויף וואס איז געקערט צו מזרח, זאל זיין פארשלאסן די זעקס ארבעטטעג, נאר אין טאג פון שבת זאל עס געעפנט ווערן, און אין טאג פון ראש־חודש זאל ער געעפנט ווערן. . און דער פירשט זאל אריינגיין דורכן פירהויז פון טויער פון דרויסן, און זאל שטיין ביי דעם ביישטידל פון טויער, און די כהנים זאלן מאכן זיין בראנדאפפער, און זיין פרידאפפער, און ער זאל זיך בוקן אויף דעם שוועל פון טויער, און ארויסגיין; אבער דער טויער זאל ניט פארשלאסן ווערן ביזן אוונט. . און דאס פאלק פון לאנד זאל זיך בוקן פאר גאט אין איינגאנג פון יענעם טויער, אין די שבתים, און אום ראש־חודש. . און דאס בראנדאפפער וואס דער פירשט זאל מקריב זיין צו גאט אין טאג פון שבת, איז זיבן שעפסן אן א פעלער, און א ווידער אן א פעלער; . און א שפייזאפפער אן איפה צו א ווידער, און צו די שעפסן א שפייזאפפער לויט דער גאב פון זיין האנט; און אייל א הין צו אן איפה. . און אין טאג פון ראש־חודש א יונגער אקס אן א פעלער, און זעקס שעפסן, און א ווידער; אן א פעלער זאלן זיי זיין. . און אן איפה צו דעם אקס, און אן איפה צו דעם ווידער, זאל ער מאכן א שפייזאפפער, און צו די שעפסן אזוי ווי זיין האנט פארמאגט; און אייל א הין צו אן איפה. . און אז דער פירשט קומט, זאל ער אריינגיין דורכן פירהויז פון טויער און דורך אים זאל ער ארויסגיין. . אבער אז דאס פאלק פון לאנד קומט פאר גאט אין די יום־טובים, זאל דער וואס גייט אריין דורכן צפון־טויער זיך צו בוקן, ארויסגיין דורכן דרום־טויער, און דער וואס גייט אריין דורכן דרום־טויער, זאל ארויסגיין דורכן צפון־טויער; ער זאל זיך ניט אומקערן דורך דעם טויער וואס ער איז דורך אים אריינגעגאנגען, נאר אנטקעגן זיך זאל ער ארויסגיין. . און דער פירשט זאל זיין צווישן זיי ווען זיי גייען אריין, זאל ער אריינגיין, און ווען זיי גייען ארויס, זאלן זיי ארויסגיין אין איינעם. . און אין די יום־טובים און אין די פייערטעג זאל דאס שפייזאפפער זיין אן איפה צו אן אקס, און אן איפה צו א ווידער, און צו די שעפסן לויט דער גאב פון זיין האנט; און אייל א הין צו אן איפה.
. און אז דער פירשט וועט מאכן א פרייוויליקן קרבן, א בראנדאפפער, אדער א פרידאפער, א פרייוויליקן קרבן צו גאט, זאל מען עפענען פאר אים דעם טויער וואס איז געקערט צו מזרח, און ער זאל מאכן זיין בראנדאפפער און זיין פרידאפפער, אזוי ווי ער מאכט אין טאג פון שבת, און ארויסגיין; און מע זאל פארשליסן דעם טויער נאך זיין ארויסגיין.
. און א שעפס א יאריקן אן א פעלער זאלסטו מאכן א בראנדאפפער איטלעכן טאג צו גאט; פרימארגן אין פרימארגן זאלסטו עס מאכן. . און א שפייזאפפער זאלסטו מאכן צו אים פרימארגן אין פרימארגן, א זעקסטל פון אן איפה, און אייל א דריטל הין צו באשפריצן דאס זעמלמעל, א שפייזאפפער צו גאט; אייביקע געזעצן אויף תמיד. . זיי זאלן מאכן דעם שעפס, און דאס שפייזאפפער, און דאס אייל, פרימארגן אין פרימארגן, א שטענדיק בראנדאפפער.
. אזוי האט געזאגט גאט דער האר אז דער פירשט וועט געבן עמיצן פון זיינע זין א מתנה, איז דאס זיין נחלה, זאל עס בלייבן ביי זיינע זין; דאס איז זייער אייגנטום פאר א נחלה. . אבער אז ער וועט געבן א מתנה פון זיין נחלה צו איינעם פון זיינע קנעכט, זאל עס צו אים געהערן ביז דעם יאר פון פריילאזונג, און זיך אומקערן צום פירשט; בלויז וואס ער גיט פאר א נחלה צו זיינע זין, זאל בלייבן ביי זיי. . און דער פירשט זאל ניט נעמען פון דעם פאלקס נחלה, זיי צו קריוודען פון זייער אייגנטום; פון זיין אייגנטום זאל ער געבן א נחלה צו זיינע זין; כדי מיין פאלק זאל ניט צעשפרייט ווערן איטלעכער פון זיין אייגנטום.
. און ער האט מיך געבראכט דורך דעם איינגאנג וואס ביין זייט טויער צו די הייליקע קאמערן פאר די כהנים, וואס זיינען געווען געקערט צו צפון, ערשט דארטן איז געווען אן ארט אין ווינקל צו מערב. . און ער האט צו מיר געזאגט דאס איז דער ארט וואס די כהנים זאלן דארטן קאכן דאס שולדאפפער און דאס זינדאפפער, ווו זיי זאלן באקן דאס שפייזאפפער, כדי ניט ארויסצוטראגן אין דעם אויסנווייניקסטן הויף, צו מאכן הייליק דאס פאלק.
. און ער האט מיך ארויסגעפירט אין דעם אויסנווייניקסטן הויף, און האט מיך פארבייגעפירט פארביי די פיר ווינקלען פון הויף, ערשט א הויף אין א ווינקל הויף, א הויף אין א ווינקל הויף. . און אין די פיר ווינקלען פון הויף זיינען געווען איינגעשלאסענע הויפן, פערציק די לענג, און דרייסיק די ברייט; איין מאס ביי זיי פירן אין די ווינקלען. . און א צייל שטיינער איז געווען רונד ארום אין זיי, רונד ארום ביי זיי פירן, און קיכן געמאכט אונטער די ציילן רונד ארום. . און ער האט צו מיר געזאגט דאס איז די קאכשטוב וואס די באדינער פון הויז זאלן דארטן קאכן דאס שלאכטאפפער פון פאלק.

. און ער האט מיך צוריקגעבראכט צו דעם איינגאנג פון הויז, ערשט וואסער גייט ארויס פון אונטער דער שוועל פון הויז, צו מזרח, ווארום די פאדערזייט פון הויז איז געווען צו מזרח; און דאס וואסער האט אראפגענידערט פון אונטן, פון דער רעכטער זייט פון הויז, אין דרום פון מזבח. . און ער האט מיך ארויסגעפירט דורכן צפון־טויער, און האט מיך ארויסגעפירט דורך דרויסן, צו דעם אויסנווייניקסטן טויער, אויף דעם וועג וואס איז געקערט צו מזרח; ערשט וואסער פליסט ארויס פון דער רעכטער זייט.
. ווי דער מאן איז ארויסגעגאנגען צו מזרח מיט א מעסטשנור אין זיין האנט, אזוי האט ער אפגעמאסטן טויזנט איילן, און האט מיך דורכגעפירט דורכן וואסער – וואסער ביז די קנעכלעך. . און ער האט אפגעמאסטן טויזנט, און האט מיך דורכגעפירט דורכן וואסער – וואסער ביז די קני. און ער האט אפגעמאסטן טויזנט, און האט מיך דורכגעפירט דורך וואסער ביז די לענדן. . און ער האט אפגעמאסטן טויזנט – א טייך וואס איך האב ניט געקענט אריבערגיין, ווארום דאס וואסער איז געווען הויך, א וואסער צום שווימען, א טייך וואס איך האב ניט געקענט אריבערגיין. . און ער האט צו מיר געזאגט האסטו געזען, מענטשנקינד? און ער האט מיך געפירט, און האט מיך געבראכט צום ברעג פון טייך.
. ווי איך בין צוריקגעקומען, ערשט ביים ברעג טייך זיינען פיל ביימער פון דער זייט און פון יענער זייט. . און ער האט צו מיר געזאגט דאס דאזיקע וואסער גייט ארויס צו דער מזרח־געגנט, און וועט אראפנידערן אין דעם פלוין, און אז עס וועט אריין אין ים, אין דעם ים פון דומפיקע וואסער, וועט דאס וואסער געזונט ווערן. . און עס וועט זיין, יעטוועדער לעבעדיקע באשעפעניש וואס ער ווידמענט, וועט אפלעבן אומעטום ווו די טייכן וועלן קומען, און פיש וועלן זיין זייער פיל, ווייל די דאזיקע וואסערן קומען אהין, כדי עס זאל געהיילט ווערן און אפלעבן אלץ וווהין דער טייך וועט קומען. . און עס וועט זיין, פישערס וועלן שטיין ביי אים פון עין־גדי און ביז עין־עגלים; אויף אויסשפרייטן נעצן וועט עס זיין; פון אלערליי מינים וועלן זיין זייערע פיש, אזוי ווי די פיש פון ים־הגדול, זייער פיל. . אבער זיינע זומפן און זיינע וואסערגריבער וועלן ניט געזונט געמאכט ווערן; פאר זאלץ זיינען זיי אפגעגעבן. . און ביי דעם טייך וועלן אויסוואקסן אויף זיין ברעג, פון דער זייט און פון יענער זייט, אלערליי ביימער צום עסן; זייער בלאט וועט ניט פארוועלקט ווערן, און זייער פרוכט וועט ניט אויסגיין; אלע חודש וועלן זיי צייטיקן, ווייל זייערע וואסערן, זיי גייען ארויס פון הייליקטום; און זייער פרוכט וועט זיין צום עסן, און זייער בלאט פאר א רפואה.
. אזוי האט געזאגט גאט דער האר דאס איז דער געמארק, ווי איר זאלט מאכן ארבן דאס לאנד צו די צוועלף שבטים פון ישראל, מיט צוויי חלקים פאר יוסף. . און איר זאלט עס ארבן איינער אזוי ווי דער אנדערער, ווארום איך האב אויפגעהויבן מיין האנט, עס צו געבן צו אייערע עלטערן; און דאס דאזיקע לאנד זאל אייך פאלן פאר א נחלה. . און דאס איז דער געמארק פון דעם לאנד אין צפון־זייט, פון ים־הגדול דורך חתלון ביז מע קומט קיין צדד; . חמת, ברותה, סברים וואס צווישן דעם געמארק פון דמשק און דעם געמארק פון חמת; חצר־התיכון וואס ביים געמארק פון חורן. . און דער געמארק פון ים אהער זאל זיין חצר־עינון ביים געמארק פון דמשק, און אין צפון צו צפון איז דער געמארק פון חמת. דאס איז די צפון־זייט. . און די מזרח־זייט זאלט איר מעסטן צווישן חורן און דמשק און גלעד, און צווישן דעם לאנד פון ישראל, ביים ירדן, פון דעם געמארק ביז דעם מזרח־ים. דאס איז די מזרח־זייט. . און די דרום־זייט צו דרום איז פון תמר ביז די וואסערן פון מריבות־קדוש, ביז צום טייך, ביז צום ים־הגדול. דאס איז די דרום־זייט צו דרום. . און די מערב־זייט איז דער ים־הגדול, פון דעם געמארק ביז אקעגן ווו מע קומט קיין חמת. דאס איז די מערב־זייט.
. און אז איר וועט אייך צעטיילן דאס דאזיקע לאנד לויט די שבטים פון ישראל, . איז, זאלט איר עס אויסווארפן פאר א נחלה צו אייך, און צו די פרעמדע וואס וווינען צווישן אייך, וואס האבן געבארן קינדער צווישן אייך; און זיי זאלן ביי אייך זיין אזוי ווי איינגעבארענע צווישן די קינדער פון ישראל; גלייך מיט אייך זאל זיי פאלן א נחלה צווישן די קינדער פון ישראל. . און עס זאל זיין, צווישן דעם שבט וואס דער פרעמדער וווינט ביי אים, דארטן זאלט איר געבן זיין נחלה, זאגט גאט דער האר.

. און דאס זיינען די נעמען פון די שבטים פון צפון־עק לעבן דעם וועג פון חתלון ביז מע קומט קיין חמת, חצר־עינון ביי דעם געמארק פון דמשק צו צפון, לעבן חמת. און עס זאל זיין פון מזרח־זייט צו מערב פאר דן, איין חלק. . און לעבן דעם געמארק פון דן, פון מזרח־זייט ביז מערב־זייט, אשר, איין חלק. . און לעבן דעם געמארק פון אשר, פון מזרח־זייט און ביז מערב־זייט, נפתלי, איין חלק. . און לעבן דעם געמארק פון נפתלי, פון מזרח־זייט ביז מערב־זייט, מנשה, איין חלק. . און לעבן דעם געמארק פון מנשה, פון מזרח־זייט ביז מערב־זייט, אפרים, איין חלק. . און לעבן דעם געמארק פון אפרים, פון מזרח־זייט און ביז מערב־זייט, ראובן, איין חלק. . און לעבן דעם געמארק פון ראובן, פון מזרח־זייט ביז מערב־זייט, יהודה, איין חלק.
. און לעבן דעם געמארק פון יהודה, פון מזרח־זייט ביז מערב־זייט, זאל זיין די אפשיידונג וואס איר זאלט אפשיידן, פינף און צוואנציק טויזנט שטאנגען די ברייט, און די לענג אזוי ווי איינער פון די חלקים, פון מזרח־זייט ביז מערב־זייט. און דאס הייליקטום זאל זיין אין מיטן פון דעם. . די אפשיידונג וואס איר וועט אפשיידן צו גאט, זאל זיין די לענג פינף און צוואנציק טויזנט, און די ברייט צען טויזנט. . און פאר די דאזיקע, פאר די כהנים, זאל די הייליקע אפשיידונג זיין צו צפון פינף און צוואנציק טויזנט, און צו מערב צען טויזנט די ברייט, און צו מזרח צען טויזנט די ברייט, און צו דרום פינף און צוואנציק טויזנט די לענג; און דאס הייליקטום פון גאט זאל זיין אין מיטן פון דעם. . דער געהייליקטער טייל זאל זיין פאר די כהנים פון די קינדער פון צדוק וואס האבן געהיט מיין היטונג, וואס האבן ניט אוועקגעבלאנדזשעט, ווען די קינדער פון ישראל האבן אוועקגעבלאנדזשעט, אזוי ווי די לויים האבן אוועקגעבלאנדזשעט. . און עס זאל זיין אן אפשיידונג פאר זיי פון דער אפשיידונג פון דעם לאנד – א הייליקייט פון הייליקייטן, לעבן דעם געמארק פון די לויים. . און פאר די לויים, אקעגן דעם געמארק פון די כהנים, פינף און צוואנציק טויזנט די לענג, און די ברייט צען טויזנט; איטלעכע לענג פינף און צוואנציק טויזנט, און די ברייט צען טויזנט. . און זיי זאלן דערפון ניט פארקויפן, און מע זאל ניט אויסבייטן, און ניט איבערגעבן דאס ערשטע פון דעם לאנד, ווארום עס איז הייליק צו גאט.
. און די פינף טויזנט וואס בלייבן אין דער ברייט, פאר לענג פון די פינף און צוואנציק טויזנט, דאס זאל זיין וואכעדיק, פאר א שטאט צום וווינען, און פאר א פרייען פלאץ; און די שטאט זאל זיין אין מיטן פון דעם. . און דאס זיינען אירע מאסן; צפון־זייט פיר טויזנט און פינף הונדערט, און דרום־זייט פיר טויזנט און פינף הונדערט, און פון מזרח־זייט פיר טויזנט און פינף הונדערט, און מערב־זייט פיר טויזנט און פינף הונדערט. . און א פרייער פלאץ זאל זיין צו דער שטאט צו צפון צוויי הונדערט און פופציק, און צו דרום צוויי הונדערט און פופציק, און צו מזרח צוויי הונדערט און פופציק, און צו מערב צוויי הונדערט און פופציק. . און וואס בלייבט איבער אין דער לענג, אקעגן דער הייליקער אפשיידונג, צען טויזנט צו מזרח, און צען טויזנט צו מערב – דאס וואס איז אקעגן דער הייליקער אפשיידונג, זאל דער איינקום דערפון זיין פאר ברויט פאר די ארבעטער פון דער שטאט. . און די וואס ארבעטן אין דער שטאט, זאלן עס באארבעטן – פון אלע שבטים פון ישראל. . די גאנצע אפשיידונג, פינף און צוואנציק טויזנט אויף פינף און צוואנציק טויזנט; פירעקעכדיק זאלט איר אפשיידן די הייליקע אפשיידונג מיט דעם אייגנטום פון דער שטאט.
. און דאס איבעריקע זאל זיין פאר דעם פירשט; פון דער זייט און פון יענער זייט פון דער הייליקער אפשיידונג און פון דעם אייגנטום פון דער שטאט, אקעגן די פינף און צוואנציק טויזנט פון דער אפשיידונג ביז דעם געמארק צו מזרח, און צו מערב אקעגן די פינף און צוואנציק טויזנט ביז דעם געמארק צו מערב, אקעגן די חלקים, פאר דעם פירשט; און די הייליקע אפשיידונג מיט דעם הייליקטום פון הויז זאל זיין אין מיטן פון דעם. . און דאס אייגנטום פון די לויים, און דאס אייגנטום פון דער שטאט, זאל זיין אין מיטן פון דעם וואס פארן פירשט; צווישן דעם געמארק פון יהודה און צווישן דעם געמארק פון בנימין זאל זיין פאר דעם פירשט.
. און די איבעריקע שבטים פון מזרח־זייט ביז מערב־זייט, בנימין, איין חלק. . און לעבן דעם געמארק פון בנימין, פון מזרח־זייט ביז מערב־זייט, שמעון, איין חלק. . און לעבן דעם געמארק פון שמעון, פון מזרח־זייט ביז מערב־זייט, יששכר, איין חלק. . און לעבן דעם געמארק פון יששכר, פון מזרח־זייט ביז מערב־זייט, זבולון, איין חלק. . און לעבן דעם געמארק פון זבולון, פון מזרח־זייט ביז מערב־זייט, גד, איין חלק. . און לעבן דעם געמארק פון גד, אין דרום זייט צו דרום, זאל דער געמארק זיין פון תמר ביז די וואסערן פון מריבות־קדש, ביזן טייך, ביז צום ים־הגדול. . דאס איז דאס לאנד וואס איר זאלט אויסווארפן פאר א נחלה צו די שבטים פון ישראל, און דאס זיינען זייערע איינטיילונגען, זאגט גאט דער האר.
. און דאס זיינען די אויסלאזן פון דער שטאט פון צפון־זייט פיר טויזנט און פינף הונדערט שטאנגען אויפן מאס; . און די טויערן פון דער שטאט זאלן זיין אויף די נעמען פון די שבטים פון ישראל; דריי טויערן צו צפון דער טויער פון ראובן, איינער; דער טויער פון יהודה, איינער; דער טויער פון לוי, איינער. . און צו מזרח־זייט פיר טויזנט און פינף הונדערט, און דריי טויערן דער טויער פון יוסף, איינער; דער טויער פון בנימין, איינער; דער טויער פון דן, איינער. . און אין דרום־זייט פיר טויזנט און פינף הונדערט אויפן מאס, און דריי טויערן דער טויער פון שמעון, איינער; דער טויער פון יששכר, איינער; דער טויער פון זבולון, איינער. . מערב־זייט פיר טויזנט און פינף הונדערט; זייערע טויערן דריי דער טויער פון גד, איינער; דער טויער פון אשר, איינער; דער טויער פון נפתלי, איינער. . רונד ארום, אכצן טויזנט. און דער נאמען פון דער שטאט זאל זיין פון יענעם טאג יהוה – איז – דארטן.

 יידיש פון יהואש
הושע

. דאס ווארט פון גאט וואס איז געווען צו הושע דעם זון פון בארין, אין די טעג פון עוזיה, יותם, אחז, יחזקיה, די מלכים פון יהודה, און אין די טעג פון ירבעם דעם זון פון יואשן, דעם מלך פון ישראל.
. דאס ערשטע וואס גאט האט גערעדט צו הושען, האט גאט געזאגט צו הושען
גיי נעם דיר א ווייב א זונה, און קינדער פון א זונה, ווארום מזנה טוט מזנה זיין דאס לאנד, אוועק פון הינטער גאט.
. איז ער געגאנגען און האט גענומען גומר די טאכטער פון דבלימען, און זי איז טראגעדיק געווארן, און האט אים געבארן א זון. . און גאט האט צו אים געזאגט
רוף זיין נאמען יזרעאל, ווארום נאך א קליין וויילע, און איך וועל זיך רעכענען פאר דעם בלוט פון יזרעאל מיט דעם הויז פון יהוא, און איך וועל פארשטערן די מלוכה פון דעם הויז פון ישראל. . און עס וועט זיין אין יענעם טאג, וועל איך צעברעכן דעם בויגן פון ישראל אין טאל יזרעאל.
. און זי איז ווידער טראגעדיק געווארן, און האט געבארן א טאכטער. און ער האט צו אים געזאגט
רוף איר נאמען לא־רוחמה, ווארום איך וועל מער ווידער ניט רחמנות האבן

. און די צאל פון די קינדער פון ישראל וועט זיין אזוי ווי די זאמד פון ים, וואס קען ניט געמאסטן און ניט געציילט ווערן; און עס וועט זיין, אנשטאט וואס צו זיי פלעגט געזאגט ווערן איר זייט ניט מיין פאלק, וועט צו זיי געזאגט ווערן קינדער פון דעם לעבעדיקן גאט. . און די קינדער פון יהודה און די קינדער פון ישראל וועלן זיך איינזאמלען אין איינעם, און זיי וועלן זיך מאכן איין הויפטמאן, און זיי וועלן ארויפגיין פון דעם לאנד, ווארום גרויס וועט זיין דער טאג פון יזרעאל. . זאגט צו אייערע ברידער עמי, און צו אייער שוועסטער רוחמה.
. קריגט אייך מיט אייער מוטער, קריגט אייך, ווארום זי איז ניט מיין ווייב, און איך בין ניט איר מאן; און זאל זי אפטאן איר זנות פון איר פנים, און איר ניאוף פון צווישן אירע בריסט. . אניט וועל איך זי אויסטאן א נאקעטע, און זי לאזן שטיין ווי אין טאג פון איר געבארנשאפט; און איך וועל זי מאכן ווי א מדבר, און זי לאזן ווערן ווי א טרוקן לאנד, און זי טייטן מיט דארשט. . און אירע קינדער וועל איך ניט דערבארימען, ווארום קינדער פון זנות זיינען זיי. . ווארום מזנה געווען האט זייער מוטער, פארמיאוסט האט זיך זייער געווינערין. ווארום זי האט געזאגט איך וועל גיין נאך מיינע ליבהאבער, די וואס גיבן מיין ברויט און מיין וואסער, מיין וואל און מיין פלאקס, מיין אייל און מיין טראנק. . דרום זע, איך פארשטעל דיין וועג מיט דערנער, און וועל פארצאמען א צאם ארום איר, אז זי זאל אירע שטעגן ניט געפינען. . און זי וועט נאכיאגן אירע ליבהאבער און זיי ניט דער־גרייכן, און זי וועט זיי זוכן און ניט געפינען; און זי וועט זאגן איך וועל גיין און זיך אומקערן צו מיין ערשטן מאן, ווארום דענצמאל איז מיר בעסער געווען ווי אצונד. . און זי ווייס ניט, אז דאס האב איך איר געגעבן די תבואה, דעם וויין, און דאס אייל; און דאס זילבער און גאלד וואס איך האב איר געמערט, האבן זיי פארטאן אויף בעל. . דרום וועל איך צוריקנעמען מיין תבואה אין איר צייט, און מיין וויין אין זיין געשטעלטער צייט, און איך וועל אוועקרייסן מיין וואל און מיין פלאקס, וואס איז געווען איר נאקעטקייט צו פארדעקן. . און אצונד וועל איך אנטפלעקן איר שאנד פאר די אויגן פון אירע ליבהאבער, און קיינער וועט זי ניט מציל זיין פון מיין האנט. . און איך וועל מאכן אויפהערן איר גאנצע פרייד; איר יום־טוב, איר ראש־חודש, און איר שבת, און אלע אירע פייערטעג. . און איך וועל פארוויסטן איר וויינשטאק און איר פייגנבוים, וואס זי האט געזאגט א מתנה זיינען זיי מיר, וואס מיינע ליבהאבער האבן מיר געגעבן; . און איך וועל זיי מאכן פאר א וואלד, און די חיה פון פעלד וועט זיי אויפעסן. און איך וועל זיך רעכענען מיט איר פאר די טעג פון די בעל־געטער, וואס זי האט גערייכערט צו זיי, און אנגעטאן אירע אוירינגען און איר צירונג, און געגאנגען נאך אירע ליבהאבער, און אן מיר האט זי פארגעסן, זאגט גאט. . אבער זע, איך רעד זי איבער, און וועל זי אוועקפירן אין מדבר, און וועל רעדן צו איר הארצן. . און איך וועל איר אפגעבן אירע וויינגערטנער דענצמאל, און דעם טאל פון קומער פאר א טיר פון האפענונג; און זי וועט דארטן זינגען ווי אין די טעג פון איר יוגנט און ווי אין טאג פון איר ארויפגיין פון לאנד מצרים. . און עס וועט זיין אין יענעם טאג, זאגט גאט, וועסטו רופן מיין מאן, און וועסט מיך מער ניט רופן מיין אויבערהאר. . און איך וועל אפטאן די נעמען פון די בעל־געטער פון איר מויל, און זיי וועלן מער ניט געדאכט ווערן מיט זייער נאמען. . און איך וועל זיי שליסן א בונד אין יענעם טאג, מיט דער חיה פון פעלד, און מיט דעם פויגל פון הימל, און מיט דעם שרץ פון דער ערד. און א בויגן און שווערד און מלחמה וועל איך צעברעכן פון לאנד, און איך וועל זיי מאכן ליגן אין זיכערקייט. . און איך וועל דיך פארקנסן צו מיר אויף אייביק, און דיך פארקנסן צו מיר מיט רעכט און מיט גערעכטיקייט, און מיט גענאד און מיט בארימהארציקייט. . און איך וועל דיך פארקנסן צו מיר מיט טריישאפט, און וועסט דערקענען גאט. . און עס וועט זיין אין יענעם טאג, וועל איך ענטפערן, זאגט גאט, וועל איך ענטפערן די הימלען, און זיי וועלן ענטפערן דער ערד, . און די ערד וועט ענטפערן דער תבואה, און דעם וויין, און דעם אייל, און זיי וועלן ענטפערן יזרעאל. . און איך וועל זי מיר איינזייען אין לאנד, און איך וועל דערבארימען די ניט דערבארימטע, און וועל זאגן צו ניט־מיין-פאלק מיין פאלק ביסטו, און ער וועט זאגן מיין גאט.

. און גאט האט צו מיר געזאגט גיי ווידער האב ליב א פרוי, געליבט פון א ליבהאבער, אבער א נואפטע; אזוי ווי יהוה האט ליב די קינדער פון ישראל, און זיי קערן זיך צו פרעמדער געטער, און האבן ליב טרויבנקוכנס.
. האב איך זי מיר געקויפט פאר פופצן זילבערשטיק, און א חומר גערשטן, און א לתך גערשטן. . און איך האב צו איר געזאגט
פיל טעג זאלסטו מיר זיצן אליין, זאלסט ניט מזנה זיין,
און ניט געהערן צו קיין מאן,
און דעסגלייכן איך קעגן דיר.
. ווארום פיל טעג וועלן די קינדער פון ישראל
זיצן אן א מלך, און אן א האר,
און אן א שלאכטאפפער, און אן א זיילשטיין,
און אן אן אפוד און תרפים.
. דערנאך וועלן די קינדער פון ישראל זיך אומקערן,
און זיי וועלן זוכן יהוה זייער גאט,
און דוד זייער מלך,
און זיי וועלן אנגסטן צו יהוה און צו זיין גוטס,
אין סוף פון די טעג.

. הערט דאס ווארט פון גאט, איר קינדער פון ישראל,
ווארום גאט האט א קריג מיט די באוווינער פון לאנד,
ווייל קיין אמת און קיין גענאד,
און קיין דערקענונג פון גאט איז ניטא אין לאנד.
. שווערן און לייקענען און טייטן
און גנבען און מזנה זיין, זיינען פארשפרייט,
און בלוט אן בלוט רירט זיך אן. . דרום ווער טרויערן דאס לאנד,
און פארוועלקט ווערן וועט איטלעכער וווינער דערין, מיט דער חיה פון פעלד, און מיטן פויגל פון הימל; און אפילו די פישן פון ים וועלן איינגעטאן ווערן. . אבער קיינער טאר זיך ניט קריגן, און ניט שטראפן טאר קיינער, ווארום דיין פאלק זיינען אזעלכע וואס קריגן זיך מיטן כהן. . דרום וועסטו שטרויכלען ביי טאג, און אויך דער נביא וועט געשטרויכלט ווערן מיט דיר ביי נאכט, און איך וועל פארשניידן דיין מוטער. . פארשניטן ווערט מיין פאלק פון ניט פארשטאנדיקייט; ווייל דו האסט פאראכט וויסן, דרום האב איך דיך פאראכט פון צו זיין מיר א כהן; אז דו האסט פארגעסן די תורה פון דיין גאט, וועל איך אויך פארגעסן אן דיינע קינדער. . ווי זיי האבן זיך געמערט, אזוי האבן זיי געזינדיקט צו מיר; וועל איך זייער כבוד אויף שאנד אומבייטן. . זיי נערן זיך אויף די זינד פון מיין פאלק, און אויף זייער פארברעך קוקן זיי אויס. . דרום וועט זיין, אזוי דאס פאלק אזוי דער כהן, און איך וועל זיך רעכענען מיט אים פאר זיינע וועגן, און זיינע מעשים וועל איך אים אומקערן. . און זיי וועלן עסן און ניט זאט ווערן, זיי זיינען מזנה, אבער זיי וועלן זיך ניט מערן; ווייל זיי האבן אויפגעהערט אויף גאט צו אכטן. . זנות און וויין און טרויבנזאפט באנעמט דאס הארץ. . מיין פאלק פרעגט ביי זיי האלץ, און זיין שטעקן באשיידט אים; ווארום א גייסט פון זנות האט פארפירט, און זיי האבן זיך אפגעקערט פון אונטער זייער גאט. . אויף די שפיצן בערג שלאכטן זיי, און אויף די הייכן רייכערן זיי, אונטער אייכנבוים און טאפאל און טערעבינט, ווייל זיין שאטן איז גוט. דרום זיינען אייערע טעכטער מזנה, און אייערע שניר זיינען אומטריי . איך פארדענק ניט אייערע טעכטער וואס זיי זיינען מזנה, און אייערע שניר וואס זיי זיינען אומטריי, אז זיי אליין גייען מיט זונות אוועק, און מיט שאנדווייבער ברענגען זיי שלאכטאפפער; און דאס פאלק וואס פארשטייט ניט, ווערט געשטרויכלט. . אויב דו ישראל ביסט מזנה, זאל זיך יהודה ניט פארשולדיקן; און קומט ניט קיין גלגל, און גייט ניט ארויף קיין בית־און, און שווערט ניט אזוי ווי יהוה לעבט! . ווארום אזוי ווי א ווידערשפעניקע קו האט ווידערשפעניקט ישראל; זאל גאט זיי אצונד פיטערן ווי א שעפס אין דערברייטערניש? . באהעפט צו געצנבילדער איז אפרים, לאז אים צו רו. . גייט אפ זייער שכרות, זיינען זיי אין זנות פארזונקען; איינגעליבט אין שאנד זיינען אירע באשיצער. . דער ווינט האט זיי איינגעבונדן אין זיינע פליגלען; און זיי וועלן זיך שעמען מיט זייערע שלאכטאפפער.

. הערט דאס צו, איר כהנים, און פארנעמט, איר הויז פון ישראל, און איר הויז פון מלך, לייגט צו דאס אויער, ווארום אויף אייך איז א משפט פאראן, ווייל א פאסטקע זייט איר געווען פאר מצפה, און אן אויסגעשפרייטע נעץ אויף תבור. . און די אפקערער זיינען אין שעכטן פארטיפט, און איך בין אפגעטאן ביי זיי אלעמען. . איך קען אפרים, און ישראל איז ניט פארהוילן פון מיר; ווארום אצונד האסטו מזנה געווען, אפרים, פאראומרייניקט געווארן איז ישראל. . זייערע מעשים לאזן זיי ניט זיך אמצוקערן צו זייער גאט, ווארום א גייסט פון זנות איז אין זיי, און יהוה קענען זיי ניט. . און דער שטאלץ פון ישראל וועט געבייגט ווערן פאר זיין פנים, און ישראל און אפרים וועלן געשטרויכלט ווערן דורך זייער זינד, אויך יהודה טוט שטרויכלען מיט זיי. . מיט זייערע שאף און מיט זייערע רינדער וועלן זיי גיין זוכן גאט, אבער זיי וועלן ניט געפינען – ער האט זיך אפגעטאן פון זיי. . זיי האבן אן גאט געפעלשט, ווארום פרעמדע קינדער האבן זיי געבארן; אצונד וועט זיי א חודש פארצערן מיט זייערע פעלדער. . בלאזט א שופר אין גבעה, א טרומייטער אין רמה; שאלט אין בית־און קוק זיך אום, בנימין! . אפרים וועט צו וויסט ווערן אין טאג פון שטראף; אין די שבטים פון ישראל טו איך עס צו וויסן אויף זיכער. . די הארן פון יהודה זיינען ווי גרענעצפארכאפער, אויף זיי וועל איך אויסגיסן ווי וואסער מיין צארן. . געדריקט ווערט אפרים, צעבראכן פון משפט, ווייל ער איז ווילנדיק געגאנגען נאך קויט. . און איך בין ווי א מאיל צו אפרים, און ווי א פוילונג צו דעם הויז פון יהודה. . און אפרים האט געזען זיין קראנקשאפט, און יהודה זיין ווונד; איז אפרים געגאנגען צו אשור, און האט געשיקט צום מלך ״שטרייטער״; אבער ער קען אייך ניט היילן, און ער וועט ניט אפטאן פון אייך די ווונד. . ווארום איך וועל זיין ווי א לייב צו אפרים, און ווי א יונגלייב צום הויז פון יהודה; איך, איך וועל פארצוקן און אוועקגיין, אוועקטראגן, און קיינער וועט ניט מציל זיין. . איך וועל גיין, איך וועל זיך אומקערן צו מיין ארט, ביז זיי וועלן זיך שפירן שולדיקן; און זוכן מיין פנים; אין זייער נויט וועלן זיי מיך פארשן

. קומט און לאמיר זיך אומקערן צו גאט, ווארום ער האט פארצוקט, און ער וועט אונדז היילן,
ער שלאגט און ער וועט אונדז פארבינדן,
. נאך צוויי טעג וועט ער אנדז אויפלעבן,
אויפן דריטן טאג וועט ער אונדז אויפריכטען,
און מיר וועלן לעבן פאר אים.
. און לאמיר דערקענען, לאמיר זיך יאגן צו דערקענען גאט;
זיכער ווי דער באגינען איז זיין ארויסגאנג;
און ער וועט קומען צו אונדז ווי דער רעגן,
און ווי שפעטרעגן וואס באוועסערט די ערד.
. וואס זאל איך טאן צי דיר, אפרים?
וואס זאל איך טאן צו דיר, יהודה?
אז אייער גוצקייט איז ווי א פרימארגנוואלקן,
און ווי דער טוי וואס פארגייט אין דער פרי.
. דרום האב איך [זיי] געהאקט דורך די נביאים,
זיי געהרגעט מיט די ווערטער פון מיין מויל;
 כדי דיין משפט זאל ווי דאס ליכט ארויס.
. ווארום גוצקייט האב איך באגערט און ניט שלאכטאפפער,
און דערקענונג פון גאט איידער בראנדאפפער.
. אבער זיי ווי מענטשן האבן איבערגעטרעטן דעם בונד; אן האבן זיי געפעלשט אן מיר. . גלעד איז א שטאט פון אומרעכטטוער, אויסגעטרעטן מיט בלוט. . און ווי באנדעס וואס לויערן אויף מענטשן, איז די חברה פון די כהנים; זיי טייטן אויפן וועג קיין שכם, יא, שענדלעכקייט באגייען זיי. . אין הויז פון ישראל האב איך שוידערהאפטיקס געזען, אן איז זנות ביי אפרים, פאראומרייניקט איז ישראל. . אויך אויף דיר, יהודה, האט מען א שניט באשערט.
אז איך וויל אומקערן די געפאנגענשאפט פון מיין פאלק.

. ווי איך וויל היילן ישראל, אזוי ווערט אנטפלעקט די זינד פון אפרים, און די בייזן פון שומרון; ווארום זיי באגייען פאלשקייט, און א גנב ברעכט איין, א באנדע באפאלט אויף דער גאס. . און זאלן זיי זיך ניט איינרעדן אין זייער הארצן, אל דאס בייז זייערס געדענק איך; אצונד האבן זייערע מעשים זיי ארומגערינגלט, אקעגן מיין פנים זיינען זיי. . מיט זייער בייז דערפרייען זיי דעם מלך, און מיט זייערע ליגנס די הארן. . אלע זיינען זיי נואפים, ווי אן אויוון אנגעהייצט פון בעקער, וואס מע הערט בלויז אויף שארן פון פארקנעטן דעם טייג ביז זיין זויער ווערן. . אין דעם טאג פון אונדזער מלך, זיינען די הארן קראנק פון וויינדערהיצונג; ער אליין שטרעקט אויס זיין האנט מיט די שפעטער. . ווארום זיי האבן צוגעברייט זייער הארץ ווי אן אויוון אין זייער לויער; א גאנצע נאכט שלאפט זייער בעקער, פרימארגנס ברענט ער אזוי ווי פלאמפייער. . זיי אלע גליען ווי אן אויוון, און זיי פארצערן זייערע ריכטער; אלע זייערע מלכים זיינען געפאלן, קיינער צווישן זיי רופט ניט צו מיר.
. אפרים, ער מישט זיך מיט די פעלקער, אפרים איז געווארן א ניט איבערגעקערטער קוכן. . פרעמדע האבן אויפגעגעסן זיין כוח, און ער מערקט ניט; שוין גראע האר דורכגעשפריצט ביי אים, און ער מערקט ניט. . און דער שטאלץ פון ישראל איז געבויגן פאר זיין פנים, אבער זיי קערן זיך ניט אום צו יהוה זייער גאט, און זיי זוכן אים ניט ביי אלעם דעם. . און אפרים איז געווארן ווי א נארישע טויב, אן שכל, מצרים האבן זיי גערופן, קיין אשור זיינען זיי געגאנגען. . ווי זיי וועלן גיין, וועל איך אויסשפרייטן אויף זיי מיין נעץ, ווי פויגלען פון הימל וועל איך זיי אראפנידערן; איך וועל זיי שטראפן ווי איך האב געלאזט הערן זייער עדה. . וויי צו זיי, וואס זיי זיינען אוועק פון מיר! פארוויסטונג אויף זיי, וואס זיי האבן געבראכן אן מיר! און איך זאל זיי אויסלייזן, ווען זיי האבן גערעדט ליגנס אויף מיר? . און זיי שרייען ניט צו מיר מיט זייער הארצן, אז זיי יאמערן אויף זייערע געלעגערס; וועגן תבואה און וויין רודלען זיי זיך, אן מיר ווידערשפעניקן זיי. . און איך האב געלערנט, געשטארקט זייערע ארעמס, אבער זיי טראכטן שלעכטס אויף מיר. . זיי קערן זיך, אבער ניט צו דער הייך, ווי א פאלשער בויגן זיינען זיי געווארן. וועלן פאלן דורכן שווערד זייערע הארן פאר דעם צארן פון זייער צונג; דאס וועט זיין א שפאט פון זיי אין לאנד מצרים.
. צו דיין גומען א שופר! ווי אן אדלער קומט אויף גאטס הויז; ווייל זיי האבן איבערגעטרעטן מיין בונד, און קעגן מיין תורה פארבראכן. . קען ישראל דען שרייען צו מיר מיין גאט, מיר קענען דיך? . ישראל האט פארלאזט דאס גוטס, זאל אים דער פיינט נאכיאגן. . זיי האבן געמאכט מלכים, אבער אן מיר, געמאכט הארן, און איך האב ניט געוווסט; פון זייער זילבער און זייער גאלד האבן זיי זיך געצנבילדער געמאכט; דרום וועט ער פארשניטן ווערן. . פארלאזן ווערט דיין קאלב, שומרון; מיין צארן טוט גרימען אויף זיי; ביז וואנען נאך וועלן זיי ניט קענען זיך רייניקן? . ווארום עס קומט פון ישראל, און דאס האט א מיינסטער געמאכט, און קיין גאט איז דאס ניט; פאר וואר, שפענדלעך וועט ווערן דאס קאלב פון שומרון. . ווארום ווינט זייען זיי, און שטורעם וועלן זיי שניידן; קיין זאנג האט עס ניט – א שפראצונג וואס ברענגט ניט קיין מעל; טאמער וועט עס ברענגען, וועלן עס פרעמדע איינשלינגען.
. איינגעשלונגען געווארן איז ישראל, אצונד זיינען זיי געווארן צווישן די פעלקער, ווי א נישטווערטיקע כלי. . ווארום זיי זיינען ארויפגעגאנגען צו אשור, א ווילדאייזל באזונדער פאר זיך; אפרים האט ליבשאפט געדונגען. . אבער הגם זיי דינגען צווישן די פעלקער, וועל איך אצונדערט זיי איינזאמלען; און זיי וועלן אנהייבן מינער ווערן פון דער משא פון מלך און הארן. . ווארום אפרים האט געמערט מזבחות צום זינדיקן, ביי אים זיינען מזבחות צום זינדיקן געווען. . ווי פיל פון מיין תורא איך זאל אים שרייבן, איז דאס ביי אים ווי פרעמד פאררעכנט. . מיינע בראנדאפפער זאלן זיי שלאכטן פאר פלייש און עסן, גאט טוט זיי ניט באפיליקן. אצונד וועט ער געדענקען זייער פארברעך, און וועט דערמאנען זייערע זינד; קיין מצרים וועלן זיי זיך אומקערן. . ווארום ישראל האט פארגעסן אן זיין באשעפער, און האט פאלייען געבויט, און יהודה האט געמערט באפעסטיקטע שטעט דרום וועל איך שיקן א פייער אין זיינע שטעט, און עס וועט פארצערן אירע פאלאצן.

. ניט פרייען זאלסטו זיך, ישראל, מיט שמחה אזוי ווי די פעלקער, ווארום האסט זיך אפגעקערט פון דיין גאט, האסט ליב געהאט זונה־לוין אויף אלע תבואה־שייערן. . דער שייער און דער קעלטער וועט זיי ניט שפייזן, און דער פרישוויין וועט פעלשן אן זיי. . זיי וועלן ניט זיצן אין לאנד פון גאט, און אפרים וועט זיך קיין מצרים אומקערן, און אין אשור וועלן זיי אומריינס עסן. . זיי וועלן ניט גיסן צו גאט וויין, און ניט אנגעלייגט וועלן אים זיין זייערע שלאכטאפפער, אזוי ווי ברויט פון אבלות וועט עס זיי זיין, אלע וואס עסן עס וועלן זיך פאראומרייניקן; ווארום זייער ברויט וועט זיין פאר זייער לייב, עס וועט ניט קומען אין הויז פון גאט. . וואס וועט איר טאן אין א יום־טוב, און אין א פייערטאג פון גאט? . ווארום זע, זיי זיינען אוועק פון דעם בראך, וועט מצרים זיי איינזאמלען, מוף וועט זיי באגראבן; די שאצן פון זייער זילבער, זיי וועט שטעכגעוועקס ירשען, דערנער וועלן זיין אין זייערע געצעלטן. . געקומען זיינען די טעג פון רעכנשאפט, געקומען די טעג פון באצאלונג; געוואר ווערן וועט ישראל.
״א נאר איז דער נביא, משוגע איז דער מאן פון גייסט!״ פון וועגן דיין גרויס זינד, און ווייל גרויס איז די פיינטשאפט. . א לויערער איז אפרים אקעגן מיין גאט, דעם נביא שטעלט ער א פאסטקע אויף אלע זיינע וועגן, פיינטשאפט אין הויז פון זיין גאט. . טיף פארדארבן זיינען זיי, אזוי ווי אין די טעג פון גבעה; ער וועט געדענקען זייער פארברעך, ער וועט דערמאנען זייערע זינד.
. ווי וויינטרויבן אין מדבר האב איך געפונען ישראל, ווי אן ערשטפרוכט פון פייגנבוים אין זיין אנהייב האב איך געזען אייערע עלטערן; זיינען זיי געקומען קיין בעל־פעור, און זיך אפגעשיידט צום שאנדגעץ, און געווארן אומווערדיק ווי דאס וואס זיי האבן ליב געקראגן. . אפרים – ווי א פויגל וועט זייער כבוד אוועקפליען, אויס געבורט, און אויס מוטערלייב, און אויס טראגשאפט! . אפילו אז זיי וועלן אויפברענגען זייערע קינדער, וועל איך זיי בארויבן פון זיי, אז קיין מענטש זאל ניט בלייבן; יא, וויי אויך צו זיי ווען איך טו זיך אפ פון זיי! . אפרים, ווי איך האב צור געזען, איז געפלאנצט אין א שיינעם ארט, אבער אפרים וועט ארויספירן זיינע קינדער צום טייטער . גיב זיי, גאט, וואס דו דארפסט זיי געבן! גיב זיי א טראכט וואס פארווארפט, און בריסט פארדארטע! . אל דאס בייז זייערס איז אין גלגל, יא, דארט האב איך זיי פיינט געקראגן; פאר די בייזע מעשים זייערע וועל איך זיי פון מיין הויז ארויסטרייבן; איך וועל זיי מער ניט ליב האבן; אלע זייערע הארן זיינען אפקערער. . געשלאגן געווארן איז אפרים, זייער ווארצל איז פארטריקנט, קיין פרוכט וועלן זיי ניט ברענגען; אפילו אז זיי וועלן געבערן, וועל איך טייטן די גלוסטיקע פון זייער לייב. . פאראכטן וועט זי מיין גאט, ווייל זיי האבן ניט צוגעהערט צו אים, און זיי וועלן אומוואגלען צווישן די פעלקער.

. א געראטענער וויינשטאק איז ישראל געווען, זיין פרוכט פלעגט א ווערדע האבן; איז, וואס מערער זיין פרוכט, האט ער מזבחות געמערט, וואס שענער זיין לאנד, האבן זיי שענערע זיילשטיינער געמאכט. . זייער הארץ איז צעטיילט; אצונד וועלן זיי זייער שולד ליידן; ער וועט צעברעכן זייערע מזבחות, ער וועט פארוויסטן זייערע זיילשטיינער. . פאר וואר, אצונד וועלן זיי זאגן ניטא קיין מלך ביי אונדז, ווייל מיר האבן ניט מורא געהאט פאר גאט; און דער מלך, וואס קען טאן פאר אונדז? . זיי רעדן געריידן, שווערן פאלש, שליסן א בונד, אבער דער משפט וועט שפראצן ווי ביטערקרויט אויף די בייטן פון פעלד. . אום די קעלבער פון בית־און וועלן אנגסטן די וווינער פון שומרון; ווארום זיין פאלק טוט אויף אים טרויערן, און זיינע פריסטער וועלן ציטערן וועגן אים, וועגן זיין כבוד וואס איז אוועק פון אים. . אים אויך וועט מען קיין אשור אוועקפירן, א מתנה צום מלך ״שטרייטער״; שאנד וועט קריגן אפרים, און ישראל וועט זיך שעמען מיט זיין באראט. . פארשניטן ווערט דער מלך פון שומרון, אזוי ווי שוים אויפן וואסער. . און פארטיליקט ווערן וועלן די במות פון און, די זינד פון ישראל; דערנער און ווילדגעוועקס וועלן אויפגיין אויף זייערע מזבחות און זיי וועלן זאגן צו די בערג דעקט אונדז צו! און צו די הייכן פאלט אויף אונדז ארויף! . מער ווי אין די טעג פון גבעה האסטו געזינדיקט, ישראל; דארט האט מען זיך אקעגנגעשטעלט; פאר זיי אבער וועט ניט קלעקן א מלחמה ווי אין גבעה אקעגן די פארברעכער. . ווען איך טו באגערן, וועל איך זיי שטראפן, און פעלקער וועלן זיך איינזאמלן קעגן זיי, ווען מע שפאנט זיי אין זייערע צוויי יאכרינגען. . און אפרים איז א קאלב א געניטס, צו דרעשן האט עס ליב; אבער איך בין אריבערגעגאנגען איבער איר פעטן האלדז איך וועל איינשפאנען אפרים, אקערן זאל יהודה, בראנעווען זאל יעקב.
. זייט אייך פאר גערעכטיקייט, וועט איר שניידן לויט גענאד; אקערט אייך אן אקער, ווארום עס איז צייט צו זוכן גאט, ביז ער וועט קומען און רעגענען אויף אייך גערעכטיקייט. . איר האט געאקערט שלעכטס, האט איר אומרעכט געשניטן, האט איר געגעסן די פרוכט פון ליגן; ווארום האסט זיך פארזיכערט אויף דיין וועג, אויף די פיל גיבורים דיינע. . דרום וועט אויפשטיין א חורבן אויף דיינע מחנות, און אלע דיינע פעסטונגען וועלן פארוויסט ווערן, ווי שלמן האט פארוויסט בית־ארבאל, אין טאג פון מלחמה – מוטערס מיט קינדער זיינען צעהאקט געווארן. . אזוי האט געטאן צו אייך בית־אל, פון וועגן אייער בייזער שלעכטיקייט; אין א פרימארגן פארשניטן ווערט פארשניטן דער מלך פון ישראל.

. אז ישראל איז יונג געווען האב איך אים ליב געהאט, און פון מצרים האב איך גערופן מיין זון. . ווי זיי האבן גערופן צו זיי, אזוי זיינען זיי אוועק פון זיי; צו די בעל־געטער האבן זיי געשלאכט, און צו די געצן האבן זיי גערייכערט. . און איך האב געלערנט גיין אפרים, זיי פאר זייערע ארעמס גענומען, און זיי האבן ניט געמערקט אז איך האב זיי פארהיט. . מיט מענטשלעכע שטריק האב איך זיי צוגעצויגן, מיט שנורן פון ליבשאפט, און איך בין זיי געווען ווי די אראפנעמער פון דעם יאך אויף זייערע קינבאקן און עסן פלעג איך אים דערלאנגען. . ער וועט זיך ניט אומקערן קיין לאנד מצרים, אבער אשור, ער וועט זיין מלך זיין, ווייל זיי האבן ניט געוואלט צוריקקערן. . און א שווערד וועט פאלן אין זיינע שטעט, און וועט פארלענדן זיינע ריגלען און פארצערן, פון וועגן זייערע באראטונגען.
. און מיין פאלק קווענקלט זיך אומצוקערן צו מיר, און מע רופט אים צו דער הייך, אבער ער טוט זיך ניט דערהייבן. . ווי קען איך דיך איבערגעבן, אפרים? דיך איבערענטפערן, ישראל? ווי קען איך דיך מאכן ווי אדמה? דיך לאזן ווערן ווי צבאים? מיין הארץ קערט זיך אום אין מיר, מיין גאנצע רחמנות צינדט זיך אן. . איך וועל ניט אויספירן מיין גרימצארן, איך וועל מער ניט אומברענגען אפרים; ווארום גאט בין איך און ניט א מענטש – דער הייליקער צווישן דיר – און איך וועל ניט קומען מיט צארן. . נאך יהוה וועלן זיי גיין – אזו ווי א לייב וועט ער ברילן; יא, ער וועט ברילן, און די קינדער וועלן איילן פון מערב. . זיי וועלן איילן ווי א פויגל, פון מצרים, און ווי א טויב, פון לאנד אשור, און איך וועל זיי באזעצן אין זייערע הייזער, זאגט גאט.

. ארומגערינגלט מיט ליגן האט מיך אפרים, און מיט באטרוג דאס הויז פון ישראל; און יהודה איז נאך אלץ פרייגעלאזט מיט גאט, און מיט דעם הייליקן געטרייען. . אפרים לויפט נאך ווינט, און יאגט זיך נאך מזרח־ווינט, א גאנצן טאג מערט ער ליגן און רויב; און א בונד מיט אשור שליסן זיי, און אייל ווערט קיין מצרים געפירט. . אבער גאט האט א קריג מיט יהודה, און וועט זיך רעכענען מיט יעקב לויט זיינע וועגן, לויט זיינע מעשים וועט ער אים אומקערן. . אין מוטערלייב האט ער ביים טריט געכאפט זיין ברודער, און מיט זיין כוח האט ער געשטריטן מיט א גאט; . יא, ער האט געשטריטן קעגן א מלאך און איז בייגעקומען; ער האט געוויינט און זיך געבעטן ביי אים אין בית־אל וועט ער אים טרעפן, און דארטן וועט ער רעדן מיט אים. . און יהוה איז דער גאט פון צבאות, יהוה איז זיין געדעכעניש. . דרום זאלסט דו צו דיין גאט זיך אומקערן; פרומקייט און גערעכטיקייט היט אפ, און האף צו דיין גאט תמיד.
. כנען האט פאלשע וואגשאלן אין זיין האנט, צו בארויבן האט ער ליב. . און אפרים זאגט פאר וואר, איך בין רייך, איך האב מיר דערגרייכט א פארמעג; אין אל מיין מי וועט מען ביי מיר ניט געפינען אן אומרעכט וואס איז א זינד. . אבער איך בין יהוה דיין גאט פון לאנד מצרים אן, איך וועל דיך ווידער מאכן וווינען אין געצעלטן, ווי אין די טעג פון יענער צייט. . און איך האב גערעדט צו די נביאים, און איך האב זעאונגנען געמערט, און דורך די נביאים פלעג איך משלים געבן. . אז גלעד איז נישטיקייט, לויטער פאלשקייט זיינען זיי געווארן! אין גלגל האבן זיי אקסן געשלאכט; יא, זייערע מזבחות זיינען ווי הויפנס אויף די בייטן פון פעלד. . און יעקב איז אנטלאפן אין פעלד פון ארם, און ישראל האט געדינט אום א ווייב, און אום א ווייב האט ער שאף געהיט. . און דורך א נביא האט גאט אויפגעבראכט ישראל פון מצרים, און דורך א נביא איז ער אפגעהיט געווארן. . ביטער דערצערנט האט אפרים, דרום וועט ער אויסלאזן זיין בלוט אויף אים, און זיין לעסטערונג וועט אים אומקערן זיין האר.

. אז אפרים האט גערעדט איז געווען א ציטערניש, דער הויב איז ער געווען אין ישראל; האט ער זיך פארשולדיקט מיט בעל, און איז געשטארבן. . און אצונד זינדיקן זיי אלץ מער, אונהאבן זיך געמאכט א געגאסן בילד פון זייער זילבער, געצן לויט זייער שכל, דאס ווערק פון מיינסטערס אלע. אויף זיי קען מען זאגן מענטשן שעכטן זיי, קעלבער קושן זיי. . דרום וועלן זיי זיין ווי א פרימארגנוואלקן, און ווי דער טוי וואס פארגייט אין דער פרי, ווי שפריי וואס ווערט אוועקגעבלאזן פון שייער, און ווי רויך דורכן פענצטער.
. און איך בין יהוה דיין גאט פון לאנד מצרים אן, און קיין גאט אחוץ מיר קענסטו ניט,
און ניטא קיין העלפער אויסער מיר. . איך האב דיך דערקענט אין דער מדבר, אין א לאנד פון טריקעניש. . ווי זיי האבן זיך געפיטערט, אזוי זיינען זיי זאט געווארן; זיי זיינען זאט געווארן, און זייער הארץ האט זיך דערהויבן, דערפאר האבן זיי פארגעסן אן מיר. . דרום בין איך צו זיי ווי א לייב געווארן, ווי א לעמפערט אויפן וועג וועל איך לויערן; . איך וועל זיי באגעגענען ווי א בערינטע פון קינדער בארויבט, און איך וועל אויפרייסן דעם שייד פון זייער הארצן, און וועל זיי אויפעסן דארטן ווי א לייבינטע; די חיה פון פעלד וועט זיי צערייסן.
. דיך האט אומגעבראכט ישראל, וואס דו ביסט קעגן מיר, קעגן דיין הילף. . ווו דען איז דיין מלך, ער זאל דיך העלפן אין אלע דיינע שטעט? און דיינע ריכטער, וואס דו האסט געזאגט גיב מיר א מלך און הארן? . איך גיב דיר א מלך אין מיין כעס, און נעם אוועק אין מיין גרימצארן.
. איינגעבונדן איז די זינד פון אפרים, באהאלטן איז זיין חטא. . ווייען פון א געווינערין וועלן קומען אויף אים; א ניט קלוג קינד איז ער, ווארום עס איז צייט, ער זאל ניט שטיין בלייבן אין דעם געבערארט פון קינדער. . זאל איך פון דער האנט פון אונטערערד זיי אויסלייזן? זאל איך פון טויט זיי אויסקויפן? ווו זיינען דיינע מגפות, טויט? ווו דיין פעסט, אונטערערד? דערבארימונג זאל פארבארגן זיין פון מיינע אויגן. . ווארום ער מעג וואקסן צווישן טייכגראזן, וועט קומען א מזרח־ווינט, א שטורעם פון גאט פון מדבר גייט אויף און טרוקן ווערן וועט זיין ברונעם, און אויסטריקענען וועט זיין קוואל; ער וועט צערויבן דעם שאץ פון אלע גלוסטיקע זאכן.
. פארשולדיקט איז שומרון, ווארום זי האט ווידערשפעניקט אן איר גאט; דורכן שווערד וועלן זיי פאלן, זייערע קליינע קינדער וועלן צעהאקט ווערן, און זיינע טראגעדיקע וועלן אויפגעשפאלטן ווערן.
. קער זיך אום, ישראל, צו יהוה דיין גאט, ווארום האסט געשטרויכלט דורך דיינע זינד. . נעמט מיט אייך ווערטער, און קערט אייך אום צו גאט; זאגט צו אים פארגיב אלע זינד, און נעם אן דאס גוטע; און לאמיר צאלן אנשטאט אקסן מיט אונדזערע ליפן. . אשור וועט אונדז ניט העלפן, אויף פערד וועלן מיר ניט רייטן, און מיר וועלן מער ניט זאגן ״אונדזער גאט״ צום ווערק פון אונדזערע הענט; ווארום דורך דיר ווערט דערבארימט דער עלנדער.
. איך וועל היילן זייער אפקערונג, איך וועל זיי ליב האבן הארציק, ווארום מיין צארן האט זיך אפגעקערט פון אים. . איך וועל זיין ווי דער טוי צו ישראל; ער וועט בליען ווי א ליליע, און שלאגן זיינע ווארצלען ווי דער לבנון. . זיינע צווייגן וועלן זיך שפרייטן, און זיין גלאנץ וועט זיין ווי פון איילבערטבוים, און א ריח וועט ער האבן ווי דער לבנון. . די וואס זיצן אין זיין שאטן וועלן ווידער אויפברענגען תבואה, און זיי וועלן בליען ווי א וויינשטאק; זיין דופט ווי דער וויין פון לבנון. . אפרים וועט זאגן וואס קער איך זיך אן מער מיט געצנבילדער. איך ענטפער, און וועל אים אנקוקן; איך בין ווי א צווייגהאפטיקער ציפרעס; פון מיר ווערט געקראגן דיין פרוכט.
. ווער קלוג איז זאל דאס פארשטיין, ווער פארשטאנדיק זאל עס מערקן, ווארום רעכטפארטיק זיינען די וועגן פון גאט, און די גערעכטע גייען אין זיי, און די פארברעכער ווערן געשטרויכלט אין זיי.

 יידיש פון יהואש
 יואל

. דאס ווארט פון גאט וואס איז געווען צו יואל דעם זון פון פתואלן
. הערט דאס צו, איר זקנים, און פארנעמט אלע באוווינער פון לאנד איז אזוי וואס געשען אין אייערע טעג, צי אין די טעג פון אייערע עלטערן? . דערציילט וועגן דעם אייערע קינדער, און אייערע קינדער צו זייערע קינדער, און זייערע קינדער צו דעם אנדער דור. . וואס איז געבליבן פון דעם ווארעם האט אויפגעגעסן דער היישעריק, און וואס איז געבליבן פון דעם היישעריק האט אויפגעגעסן דער גראזפרעסער, און וואס איז געבליבן פון דעם גראזפרעסער האט אויפגעגעסן דער גריל. . כאפט זיך אויף, שיכורים, און וויינט, און יאמערט, אלע טרינקער פון וויין, אויף דער טרויבנזאפט וואס זי איז פארשניטן געווארן פון אייער מויל. . ווארום א פאלק איז ארויפגעקומען אויף מיין לאנד, מאכטיק און אן א צאל; זיינע ציין זיינען ציין פון א לייב, און באקציינער פון א לייבינטע האט ער. . ער האט געמאכט מיין וויינשטאק צו וויסט, און צו שפענדלעך מיין פייגנבוים; אפגעהוילט הויל האט ער אים און אנידערגעווארפן, זיינע צווייגן זיינען ווייס געווארן. . קלאג ווי א יונגפרוי אנגעגורט מיט זאק נאך דעם מאן פון איר יוגנט. . פארשניטן געווארן איז א שפייזאפפער און א גיסאפפער פון דעם הויז פון גאט; עס טרויערן די כהנים, די באדינער פון גאט. . פארוויסט געווארן איז דאס פעלד, עס טרויערט די ערד, ווארום פארוויסט געווארן איז די תבואה, אויסגעטריקנט האט דער וויין, איינגעגאנגען איז דאס אייל, . צו שאנד זיינען די אקערלייט, עס יאמערן די וויינגערטנירער, אויפן ווייץ און אויפן גערשטן; ווארום דער שניט פון פעלד איז פארלארן. . דער וויינשטאק איז פארטריקנט, און דער פייגנבוים איז פארוועלקט; דער מילגרוים, אויך דער טייטלבוים און דער עפלבוים, אלע ביימער פון פעלד, זיינען פארטריקנט; יא, אויסגעטריקנט האט די פרייד פון די מענטשנקינדער. . גורט אייך אן און קלאגט, איר כהנים, יאמערט, איר באדינער פון מזבח; קומט נעכטיקט אין זאקקליידער, באדינער פון מיין גאט, ווארום פארמיטן איז פון אייער גאטס הויז א שפייזאפפער און א גיסאפפער. . הייליקט א פאסטטאג, רופט אן איינזאמלונג, קלייבט צונויף די עלטסטע, אלע באוווינער פון לאנד, אין הויז פון יהוה אייער גאט, און טוט שרייען צו גאט. . וויי אויף דעם טאג! ווארום נאנט איז דער טאג פון גאט, און ווי א בראך פון אלמאכטיקן קומט ער. . פאר וואר, פאר אונדזערע אויגן איז פארשניטן די שפייז; פון אונדזער גאטס הויז, די פרייד און די לוסטיקייט. . איינגעדארט זיינען די זאמען אונטער זייערע גרודעס, וויסט געווארן זיינען די שפייכלערס, איינגעפאלן זיינען די שייערן ווארום אויסגעטריקנט איז די תבואה. . ווי קרעכצט די בהמה! צעטומלט זיינען די סטאדעס רינדער, ווארום ניטא פאר זיי קיין פיטערונג; אפילו די סטאדעס שאף זיינען פארוויסט. . צו דיר, גאט, טו איך רופן, ווארום א פייער האט פארצערט די פיטערפלעצער פון מדבר, און א פלאם האט צעפלאקערט אלע ביימער פון פעלד. . אפילו די בהמות פון פעלד שמאכטן צו דיר, ווארום אויסגעטריקנט זיינען די גראבנס וואסער, און א פייער האט פארצערט די פיטערפלעצער פון מדבר.

. בלאזט א שופר אין ציון, און שאלט אויף מיין הייליקן בארג, זאלן ציטערן אלע באוווינער פון לאנד, ווארום דער טאג פון גאט קומט אן, ווארום ער איז נאנט; . א טאג פון חושך און פינצטערניש, א טאג פון וואלקן און נעבל, ווי א שווארצקייט אויסגעשפרייט אויף די בערג; א גרויס פאלק און א מאכטיקס, אזא ווי ער איז ניט געווען פון אייביק אן און וועט נאך אים מער ניט זיין ביז די יארן פון דור־דורות. . אים פארויס פארצערט א פייער, און הינטער אים פלאקערט א פלאם; ווי דער גארטן פון עדן איז דאס לאנד פאר אים, און הינטער אים א מדבר א וויסטער, און צו מאל קיין אנטרינונג איז ניטא פון אים. . ווי דאס אויסזען פון פערד איז זיין אויסזען, און ווי רייטער אזוי לויפן זיי.
. ווי דאס גערויש פון רייטוועגן, איז זייער שפרינגען אויף די שפיצן בערג; ווי דער קנאל פון א פלאמפייער וואס פארצערט שטרוי; ווי א פאלק א מאכטיקס געגרייט צו מלחמה. . פאר אים ציטערן פעלקער, אלע פנימער האבן אנגענומען א פינצטערניש. . ווי גיבורים לויפן זיי, ווי מלחמה־לייט קלעטערן זיי אויף דער מויער, און איטלעכער אין זיינע וועגן גייען זיי, און זיי פלאנטערן ניט זייערע שטעגן. . און איינער דעם אנדערן שטויסן זיי ניט, איטלעכער אין זיין שליאך גייען זיי, און דורך וואפן ווארפן זיי זיך, און ווערן ניט געשעדיקט. . זיי שפרינגען אויף דער שטאט, זיי לויפן אויף דער מויער, זיי גייען ארויף אין די הייזער, זיי קומען דורך די פענצטער ווי א גנב. . פאר אים ציטערט די ערד, שטורעמען די הימלען; די זון און די לבנה ווערן שווארץ, און די שטערן נעמען אריין זייער שיין. . און גאט לאזט ארויס זיין קול פארויס פאר זיין חיל; ווארום זייער גרויס איז זיין מחנה, ווארום מאכטיק איז דער וואס טוט זיין באפעל; ווארום גרויס איז דער טאג פון גאט און מוראדיק זייער, און ווער קען אים אויסהאלטן? . אבער נאך איצט, זאגט גאט, קערט אייך אום צו מיר מיט אייער גאנצן הארצן, און מיט פאסטן און מיט געוויין און מיט קלאג; . און צערייסט אייער הארץ און ניט אייערע קליידער, און קערט אייך אום צו יהוה אייער גאט, ווארום ער איז לייטזעליק און דערבארימדיק, איינגעהאלטן אין צארן, און רייך אין גענאד, און ער האט חרטה אויף דעם בייז. . ווער ווייס, אפשר ווידער וועט ער חרטה האבן, און לאזן א ברכה הינטער זיך – א שפייזאפפער און א גיסאפפער פאר יהוה אייער גאט.
. בלאזט א שופר אין ציון, הייליקט א פאסטטאג, רופט אן איינזאמלונג; . זאמלט איין דאס פאלק, פאררופט די עדה, קלייבט צונויף די זקנים, זאמלט איין די קליינע קינדער, און די וואס זייגן די ברוסט; זאל דער חתן ארויסגיין פון זיין קאמער, און די כלה פון איר געצעלט. . צווישן דעם פאליש און דעם מזבח זאלן וויינען די כהנים, די דינער פון גאט, און זאלן זיי זאגן דערבארים זיך גאט אויף דיין פאלק, און זאלסט ניט געבן דיין ארב צו שאנד, אז פעלקער זאלן זיך ווערטלען איבער זיי; נאך וואס זאל מען זאגן צווישן די אומות אווו איז זייער גאט?
. און גאט האט זיך אנגענומען פאר זיין לאנד, און האט זיך דערבארימט אויף זיין פאלק. . און גאט האט געענטפערט און געזאגט צו זיין פאלק זעט, איך שיק אייך תבואה און וויין און אייל, און איר וועט זיי האבן צו זאט; און איך וועל אייך מער ניט געבן צו שאנד ביי די פעלקער. . און דעם צפונדיקן וועל איך דערווייטערן פון אייך, און וועל אים פארשטויסן אין א לאנד פון טריקעניש און וויסטעניש, מיט זיין פנים צום פעדערשטן ים, און זיין עק צום הינטערשטן ים; און זיין פוילגערוך וועט אויפגיין, און זיין געשטאנק וועט אויפגיין, ווייל ער האט גרויס זיך פארנומען.
. זאלסט ניט מורא האבן, ערד, פריי זיך און זיי לוסטיק, ווארום גרויס געטאן האט גאט. . איר זאלט ניט מורא האבן, בהמות פון פעלד, ווארום די פיטערפלעצער פון מדבר זיינען באגראזט, ווארום דער בוים טראגט זיין פרוכט, דער פייגנבוים און דער וויינשטאק גיבן זייער קריפט. . און איר קינדער פון ציון, זייט לוסטיק און פרייט זיך מיט יהוה אייער גאט, ווארום ער גיט אייך דעם פרירעגן ריכטיק; יא, ער מאכט נידערן פאר אייך רעגן, פרירעגן און שפעטרעגן אין ערשן חודש . . און די שייערן וועלן פול זיין מיט תבואה, און די קעלטערן וועלן איבערלויפן מיט וויין און אייל. . און איך וועל אייך אפצאלן די יארן וואס דער היישעריק האט אויפגעגעסן, דער גראזפרעסער, און דער גריל, און דער ווארעם, מיין גרויס חיל וואס איך האב אנגעשיקט אויף אייך. . און עסן וועט איר עסן און זאט זיין, און איר וועט לויבן דעם נאמען פון יהוה אייער גאט, וואס האט געטאן מיט אייך ווונדערלעך; און מיין פאלק וועט אויף אייביק ניט פארשעמט ווערן. . און איר וועט וויסן אז איך בין צווישן ישראל, און איך בין יהוה אייער גאט, און מער איז ניטא; און מיין פאלק וועט אויף אייביק ניט פארשעמט ווערן.

. און עס וועט זיין נאך דעם, וועל איך אויסגיסן מיין גייסט אויף יעטוועדער לייב, און אייערע זין און אייערע טעכטער וועלן נביאות זאגן, אייערע זקנים וועלן חלומות חלומען, אייערע בחורים וועלן זעונגען זען. . און אויך אויף די קנעכט און אויף די דינסטן וועל איך אויסגיסן מיין גייסט אין יענע טעג. . און איך וועל ווייזן ווונדער אין הימל און אויף דער ערד, בלוט און פייער און זיילן רויך. . די זון וועט פארקערט ווערן אין פינצטערניש, און די לבנה אין בלוט, איידער עס קומט דער טאג פון גאט, דער גרויסער און דער מוראדיקער. . און עס וועט זיין, איטלעכער וואס וועט רופן דעם נאמען פון גאט, וועט אנטרונען ווערן, ווארום אויף בארג ציון און אין ירושלים וועט זיין אן אנטרינונג, אזוי ווי גאט האט געזאגט; און די געבליבענע וועלן זיין די וואס גאט טוט רופן.

. ווארום זע, אין יענע טעג און אין יענער צייט, אז איך וועל אומקערן די געפאנגענשאפט פון יהודה און ירושלים, . וועל איך איינזאמלען אלע פעלקער, און איך וועל זיי מאכן נידערן אין טאל פון יהושפט, און איך וועל זיך דארטן משפטן מיט זייפאר מיין פאלק און מיין ארב ישראל, וואס זיי האבן זיי צעשפרייט צווישן די פעלקער, און צעטיילט מיין לאנד. . און אויף מיין פאלק האבן זיי גורל געווארפן, און געגעבן א יינגל פאר א זונה, און א מיידל פארקויפט פאר וויין, און געטרונקען.
. און וואס זייט איר מיר גאר, צור און צידון, און אלע געגנטן פון פלשת? צי פארגעלטונג צאלט איר דאס אפ פון מיינעטוועגן? איז, אויב איר פארגעלט דאס פון מיינטעוועגן, וועל איך אייליק גיך אומקערן אייער פארגעלטונג אויף אייער קאפ; . וואס מיין זילבער און מיין גאלד האט איר צוגענומען, און מיינע בעסטע גלוסטיקייטן געבראכט אין אייערע פאלאצן . און די קינדער פון יהודה און די קינדער פון ירושלים האט איר פארקויפט צו די קינדער פון די יונים, כדי זיי צו דערווייטערן פון זייער געמארק. . זעט, איך דערוועק זיי פון דעם ארט וואס איר האט זיי פארקויפט דארטן, און איך וועל אומקערן אייער טוונג אויף אייער קאפ. . און איך וועל פארקויפן אייערע זין און אייערע טעכטער אין דער האנט פון די קינדער פון יהודה, און זיי וועלן זיי פארקויפן צו די שבאים, צו א ווייטן פאלק, ווארום גאט האט גערעדט.
. רופט דאס אויס צווישן די פעלקער, ברייט אן א מלחמה, וועקט אויף די גיבורים; זאלן גענענען, זאלן ארויפגיין אלע מענער פון מלחמה. . שמידט אייערע אקעראייזנס אויף שווערדן, און אייערע צווייגמעסערס אויף שפיזן; דער שלאפער זאל זאגן א גיבור בין איך. . איילט און קומט אלע פעלקער פון רונד ארום, און לאמען זיך איינזאמלען; אהין מאך נידערן, גאט, דיינע גיבורים! . זאלן זיך דערוועקן די פעלקער און ארויפגיין צום טאל פון יהושפט ווארום דארטן וועל איך זיצן צו משפטן אלע פעלקער פון רונד ארום. . לייגט צו דעם שניידמעסער, ווארום צייטיק איז דער שניט; קומט טרעט, ווארום פול איז דער קעלטער, די קובלען לויפן איבער; ווארום גרויס איז זייער בייז.
. מחנות, מחנות אין טאל פון גזר! ווארום נאנט איז דער טאג פון גאט אין טאל פון גזר. . די זון און די לבנה ווערן שווארץ, און די שטערן נעמען אריין זייער שיין. . און גאט וועט ברילן פון ציון, און פון ירושלים וועט ער ארויסלאזן זיין קול, און שטורעמען וועלן הימל און ערד; אבער גאט וועט זיין א באשיצונג פאר זיין פאלק, און א פעסטונג פאר די קינדער פון ישראל. . און איר וועט וויסן אז איך, יהוה אייער גאט, רו אויף ציון, מיין הייליקן בארג; און ירושלים וועט זיין הייליק, און פרעמדע וועלן מער ניט דורכגיין אין איר.
. און עס וועט זיין אין יענעם טאג, וועלן די בערג טריפן זאפט, און די הייכן וועלן איבערגיין מיט מילך, און אלע גראבנס פון יהודה וועלן איבערגיין מיט וואסער. און א קוואל וועט ארויסגיין פון גאטס הויז, און וועט אנטרינקען דעם טאל שטים. . מצרים וועט א וויסטעניש ווערן, און אדום וועט א וויסטער מדבר ווערן, פאר דעם אומרעכט צו די קינדער פון יהודה, וואס זיי האבן פארגאסן אומשולדיק בלוט אין זייער לאנד. . אבער יהודה וועט זיין אייביק באזעצט, און ירושלים אויף דור־דורות. . און וואס איך וועל שענקען, זייער בלוט וועל איך ניט שענקען; און גאט טוט רוען אין ציון.

 יידיש פון יהואש
עמוס

. די ווערטער פון עמוסן, וואס איז געווען פון די שאפלייט פון תקוע; וואס ער האט געזען אויף ישראל אין די טעג פון עוזיה דעם מלך פון יהודה, און אין די טעג פון ירבעם דעם זון פון יואשן, דעם מלך פון ישראל, צוויי יאר פאר דער ערדציטערניש.
. און ער האט געזאגט גאט וועט ברילן פון ציון, און פון ירושלים וועט ער ארויסלאזן זיין קול, און די פיטערפלעצער פון די פאסטוכער וועלן טרויערן, און דער שפיץ כרמל וועט פארטריקנט ווערן.
. אזוי האט גאט געזאגט פאר דריי פארברעכן פון דמשק, יא, פאר פיר, וועל איך עס ניט אפהאלטן פאר זייער דרעשן גלעד מיט אייזערנע דרעששליטנס. . און איך וועל שיקן א פייער אויף דעם הויז פון חזאל, און עס וועט פארצערן די פאלאצן פון בן־הדד. . און איך וועל צעברעכן דעם ריגל פון דמשק, און וועל פארשניידן א באוווינער פון בקעת־און, און דעם וואס האלט א צעפטער פון בית־עדן; און דאס פאלק פון ארם וועט אין גלות גיין קיין קיר, זאגט גאט. . אזוי האט גאט געזאגט פאר דריי פארברעכן פון עזה, יא, פאר פיר, וועל איך עס ניט אפהאלטן פאר זייער פארטרייבן א גאנצע געפאנגענשאפט, כדי איבערצוענטפערן צו אדום. . און איך וועל שיקן א פייער אויף דער מויער פון עזה, און עס וועט פארצערן אירע פאלאצן. . און איך וועל פארשניידן א באוווינער פון אשדוד, און דעם וואס האלט א צעפטער פון אשקלון; און איך וועל קערן מיין האנט אויף עקרון, און דער איבערבלייב פון די פלשתים וועט אונטערגיין, זאגט גאט דער האר.
. אזוי האט גאט געזאגט פאר דריי פארברעכן פון צור, יא, פאר פיר, וועל איך עס ניט אפהאלטן פאר וואס זיי האבן איבערגעענטפערט א גאנצע געפאנגענשאפט צו אדום, און ניט געדאכט אן דעם בונד פון ברידער. . און איך וועל שיקן א פייער אויף דער מויער פון צור, און עס וועט פארצערן אירע פאלאצן.
. אזוי האט גאט געזאגט פאר דריי פארברעכן פון אדום, יא, פאר פיר, וועל איך עס ניט אפהאלטן פאר וואס ער האט נאכגעיאגט זיין ברודער מיטן שווערד, און דערשטיקט זיין רחמנות, און זיין כעס האט שטענדיק פארצוקט, און ער האט אייביק געהאלטן זיין גרימצארן. . און איך וועל שיקן א פייער אויף תימן, און עס וועט פארצערן די פאלאצן פון בצרה.
. אזוי האט גאט געזאגט פאר דריי פארברעכן פון די קינדער פון עמון, יא, פאר פיר, וועל איך עס ניט אפהאלטן פאר זייער אויפשפאלטן די טראגעדיקע פון גלעד, כדי צו דערברייטערן זייער געמארק. . און איך וועל אנצינדן א פייער אויף דער מויער פון רבה, און עס וועט פארצערן אירע פאלאצן, מיט שאלונג אין טאג פון מלחמה, מיט שטורעם אין טאג פון געוויטער. . און זייער מלך וועט גיין אין גלות, ער און זיינע הארן אין איינעם, זאגט גאט.

. אזוי האט גאט געזאגט פאר דריי פארברעכן פון מואב, יא, פאר פיר, וועל איך עס ניט אפהאלטן פאר זיין פארברענען די ביינער פון דעם מלך פון אדום אויף קאלך. . און איך וועל שיקן א פייער אויף מואב, און עס וועט פארצערן די פאלאצן פון קריות, און שטארבן מיט געטומל וועט מואב, מיט שאלונג און א קול פון שופר. . און איך וועל פארשניידן א ריכטער פון איר מיט, און אלע אירע הארן וועל איך הרגען מיט אים, זאגט גאט.
. אזוי האט גאט געזאגט פאר דריי פארברעכן פון יהודה, יא, פאר פיר, וועל איך עס ניט אפהאלטן פאר וואס זיי האבן פאראכט די תורה פון גאט, און זיינע געזעצן ניט געהיט; און זייערע ליגנס האבן זיי פארפירט, די וואס זייערע עלטערן זיינען נאכגעגאנגען נאך זיי. . און איך וועל שיקן א פייער אויף יהודה, און עס וועט פארצערן די פאלאצן פון ירושלים.
. אזוי האט גאט געזאגט פאר דריי פארברעכן פון ישראל, יא, פאר פיר, וועל איך עס ניט אפהאלטן פאר זייער פארקויפן פאר געלט דעם גערעכטן, און דעם אביון פאר א פאר שיך. . זיי, וואס ווילן איינשלינגען דעם שטויב ערד אויפן קאפ פון די ארימע, און דעם וועג פון די געדריקטע פארדרייען זיי; און א מאן און זיין פאטער גייען צו איין מיידל, כדי צו פארשוועכן מיין הייליקן נאמען. . און אויף פארמשכונטע קליידער ציען זיי זיך אויס לעבן איטלעכן מזבח, און וויין פון באשטראפטע טרינקען זיי אין הויז פון זייער גאט. . און איך האב פארטיליקט פאר זיי דעם אמורי, וואס ווי די הייך פון צעדערן איז געווען זיין הייך, און שטארק איז ער געווען ווי אייכנביימער; און איך האב פארטיליקט זיין פרוכט פון אויבן, און זיינע ווארצלען פון אונטן. . און איך האב אייך אויפגעבראכט פון לאנד מצרים, און אייך געפירט אין דער מדבר פערציק יאר, צו ארבן דאס לאנד פון אמורי. . און איך האב אויפגעשטעלט פון אייערע זין פאר נביאים, און פון אייערע יונגעלייט פאר נזירים; צי איז דאס ניט אזוי, קינדער פון ישראל? זאגט גאט. . אבער איר האט געמאכט טרינקען די נזירים וויין, און די נביאים האט איר באפוילן אזוי צו זאגן איר זאלט ניט נביאות זאגן. . זעט, איך דריק אייך ארונטער ווי עס דריקט דער וואגן פול מיט גארבן. . און אנטרינונג וועט פארלארן זיין פון דעם פלינקן, און דער שטארקער וועט ניט אנהאלטן זיין כוח, און דער גיבור וועט ניט ראטעווען זיין נפש. . און דער בויגנהאלטער וועט ניט באשטיין, און דער פלינקער אויף זיינע פיס וועט זיך ניט ראטעווען, און דער רייטער אויף א פערד וועט ניט ראטעווען זיין נפש און דער שטארקהארציקער צווישן די גיבורים וועט א נאקעטער אנטלויפן אין יענעם טאג, זאגט גאט.
. הערט דאס דאזיקע ווארט וואס גאט האט גערעדט אויף אייך, קינדער פון ישראל – אויף דער גאנצער משפחה וואס איך האב אויפגעבראכט פון לאנד מצרים, אזוי צו זאגן
. נאר אייך האב איך דערקענט פון אלע משפחות פון דער ערד, דרום וועל איך זיך רעכענען מיט אייך פאר אלע אייערע זינד.
. גייען צוויי באנאנדער, אחוץ אז זיי האבן אפגערעדט? . ברילט א לייב אין וואלד, ווו ער האט ניט קיין רויב? לאזט א יונגלייב ארויס זיין קול פון זיין נארע, אחוץ אז ער האט עפעס געכאפט? . פאלט א פויגל אין פאסטקע אויף דער ערד, ווו זי האט ניט קיין שטרויכלונג? שפרינגט־אויף א פאסטקע פון דער ערד, ווו כאפן זאל זי ניט האבן געכאפט? . צי ווערט א שופר געבלאזן אין שטאט, און דאס פאלק זאל ניט ציטערן? צי געשעט אן אומגליק אין שטאט, ווו גאט האט דאס ניט געטאן? . פאר וואר, גאט דער האר טוט ניט קיין זאך, סיידן ער האט אנטפלעקט זיין סוד צו זיינע קנעכט די נביאים. . א לייב האט געברילט, ווער זאל ניט מורא האבן? גאט דער האר האט גערעדט, ווער קען ניט נביאות זאגן? . מאכט הערן אויף די פאלאצן אין אשדוד, און אויף די פאלאצן אין לאבד מצרים, און זאגט זאמלט אייך איין אויף די בערג פון שומרון, און זעט די גרויסע מהומות דערין, און די דריקונגען אין איר מיט. . ווארום זיי ווייסן ניט צו טאן רעכט, זאגט גאט, זיי וואס זאמלען גזלה און רויב אין זייערע פאלאצן. . דרום האט גאט דער האר אזוי געזאגט א פיינט, און רונד ארום לאנד! און ער וועט נידערן פון דיר דיין שטארקייט, און דיינע פאלאצן וועלן צערויבט ווערן. . אזוי האט גאט געזאגט אזוי ווי א פאסטוך איז מציל פון דעם לייבס מויל א פאר קני, אדער א לעפל פון אן אויער, אזוי וועלן די קינדער פון ישראל, וואס זיצן אין שומרון, זיך מציל זיין מיט א ווינקל פון א שלאפבאנק, און מיט א פוס פון א בעט.
. הערט און ווארנט דעם הויז פון יעקב, זאג גאט יהוה, דער גאט פון צבאות. . ווארום אין דעם טאג וואס איך רעכן זיך פאר די פארברעכן פון ישראל מיט אים, וועל איך זיך רעכענען פאר די מזבחות פון בית־אל, און די הערנער פון מזבח וועלן אפגעהאקט ווערן, און וועלן אנידערפאלן צו דער ערד. . און איך וועל שלאגן דאס ווינטערהויז מיט דעם זומערהויז, און די הייזער פון עלפנביין וועלן אונטערגיין, און די גרויסע הייזער וועלן פארלענדט ווערן, זאגט גאט.

. הערט דאס דאזיקע ווארט, איר בשן־קי וואס אויפן בארג שומרון, די וואס בארויבן די ארימע, וואס דריקן די אביונים, וואס זאגן צו זייערע הארן ברענג מיר זאלן טרינקען. . גאט דער האר האט געשווארן ביי זיין הייליקייט, אז, זע, טעג קומען אויף אייך, און מע וועט אייך אוועקנעמען מיט האקן, און אייער איבערבלייב מיט פישערשטאנגען. . און דורך מויערבראכן וועט איר ארויסגיין, איטלעכע אקעגן זיך, און איר וועט פארלאזן די פאלאצן, זאגט גאט.
. קומט קיין בית־אל און פארברעכט, קיין גלגל, און מערט פארברעכן, און ברענגט צום פרימארגן אייערע שלאכטאפפער, אויפן דריטן טאג אייערע מעשרס; . און דעמפט פון געזייערט ברויט דאנקאפפער, און רופט אויס פרייוויליקע גאבן, מאכט הערן, ווארום אזוי האט איר ליב, איר קינדער פון ישראל, זאגט גאט דער האר.
. און איך אויך האב אייך געגעבן ליידיקע ציין אין אלע אייערע שטעט, און איר האט זיך ניט אומגעקערט צו מיר, זאגט גאט.
. און איך האב אויך פארמיטן פון אייך דעם רעגן, ווען נאך דריי חדשים צום שניט, און איך האב געלאזט רעגענען אויף איין שטאט, און אויף איין שטאט פלעג איך ניט לאזן רעגענען; איין שטיק פלעגט בארעגנט ווערן, און דאס שטיק וואס דערויף פלעגט ניט רעגענען, פלעגט פארטריקנט ווערן. . און צוויי דריי שטעט האבן געוואנדערט צו איין שטאט, צו טרינקען וואסער, און פלעגן ניט קריגן צו זאט, און איר האט זיך ניט אומגעקערט צו מיר, זאגט גאט.
. איך האב אייך געפלאגט מיט קארנבראנד און מיט וועלקעניש; די מערסטע פון אייערע גערטנער און אייערע וויינגערטנער און אייערע פייגנביימער און אייערע איילבערטביימער עסט דער היישעריק אויף, און איר האט זיך ניט אומגעקערט צו מיר, זאגט גאט.
. איך האב אנגעשיקט אויף אייך א פעסט, אויפן שטייגער פון מצרים, איך האב געהרגעט מיטן שווערד אייערע יונגעלייט, דערצו געפאנגענשאפט פון אייערע פערד. און איך האב געלאזט אויפגיין דעם געשטאנק פון אייערע מחנות אין אייער נאז, און איר האט זיך ניט אומגעקערט צו מיר, זאגט גאט.
. איך האב איבערגעקערט צווישן אייך, אזוי ווי גאטס איבערקערעניש פון סדום און עמורה, און איר זייט געבליבן ווי א שייט ארויסגעריסן פון א שרפה, און איר האט זיך ניט אומגעקערט צו מיר, זאגט גאט.
. דרום וועל איך אזוי טאן צו דיר, ישראל – ווייל איך וועל דאס דאזיקע טאן צו דיר, ברייט זיך אן אנטקעגן דיין גאט, ישראל. . ווארום זע, ער פורעמט די בערג, און באשאפט דעם ווינט, און ער זאגט דעם מענטשן וואס זיין טראכטונג איז; ער מאכט פון פרימארגן פינצטערניש, און ער טרעט אויף די הייכן פון דער ערד; יהוה דער גאט פון צבאות איז זיין נאמען.

. הערט דאס דאזיקע ווארט וואס איך הייב אויף פאר א קלאגליד אויף אייך, איר הויז פון ישראל
. געפאלן ניט מער אויפצושטיין איז די יונגפרוי ישראל. זי ליגט אנידערגעווארפן אויף איר ערד, ניטא ווער זאל זי אויפשטעלן. . ווארום אזוי האט געזאגט גאט דער האר די שטאט וואס פלעגט ארויס מיט טויזנט, וועט בלייבן ביי הונדערט, און די וואס פלעגט ארויס מיט הונדערט, וועט בלייבן ביי צען, פון דעם הויז פון ישראל. . ווארום אזוי האט גאט געזאגט צום הויז פון ישראל
זוכט מיך, און לעבט; . און איר זאלט ניט זוכן בית־אל, און קיין גלגל זאלט איר ניט קומען, און קיין באר־שבע זאלט איר ניט אריבערגיין; ווארום גלגל וועט אין גלות גיין, און בית־אל וועט צו נישט ווערן. . זוכט גאט, און לעבט; כדי ער זאל ניט אויסברעכן ווי א פייער אין הויז פון יוסף, און עס וועט פארצערן, אז קיין לעשער וועט ניט זיין פאר בית־אל; . די וואס פארקערן גערעכטיקייט אין ווערמוט, און רעכטפארטיקייט לייגן זיי צו דער ערד. . דעם וואס מאכט דעם זיבנשטערן און דעם אריאנשטערן, און פארקערט טויטשאטן אין פרימארגן, און פארפינצטערט טאג אין נאכט; דעם וואס רופט די וואסערן פון ים, און גיסט זיי אויס אויפן געזיכט פון דער ערד, יהוה איז זיין נאמען; . דעם וואס בליצט ארויס א בראך אויפן שטארקן, און א בראך קומט אויף דער פעסטונג.
. זיי האבן פיינט דעם וואס מוסרט אין טויער, און דעם וואס רעדט ערלעך פאראומווערדיקן זיי. . דרום, ווייל איר טרעט אויפן ארימאן, און אפגאב פון תבואה נעמט איר פון אים, האט איר הייזער פון געהאקטע שטיינער געבויט, און וועט אין זיי ניט וווינען; האט איר גלוסטיקע וויינגערטנער געפלאנצט, און וועט ניט טרינקען זייער וויין. . ווארום איך ווייס, אייערע פארברעכן זיינען פיל, און שטארק אייערע זינד, איר, וואס דריקט דעם גערעכטן, וואס נעמט שוחד, און קריוודעט די אביונים אין טויער. . דרום שווייגט דער פארשטאנדיקער אין אזא צייט, ווארום א בייזע צייט איז דאס.
. זוכט גוטס און ניט שלעכטס, כדי איר זאלט לעבן, און יהוה, דער גאט פון צבאות, וועט זיין מיט אייך, אזוי ווי איר פארלאנגט. . האט פיינט שלעכטס, און האט ליב גוטס, און שטעלט אויף אין טויער גערעכטיקייט, אפשר וועט יהוה, דער גאט פון צבאות, לייטזעליקן דעם איבערבלייב פון יוסף.
. פאר וואר, אזוי האט געזאגט גאט, דער גאט פון צבאות, יהוה אין אלע מערק וועט זיין א קלאג, און אין אלע גאסן וועט מען זאגן אי! אי!
און מע וועט רופן דעם אקערמאן צו טרויער, און צו קלאג די געניטע אין יאמערן. . און אין אלע וויינגערטנער וועט זיין א קלאג, אז איך וועל דורכגיין צווישן דיר, זאגט גאט.
. וויי, די וואס באגערן דעם טאג פון גאט! צו וואס אייך דען דער טאג פון גאט? ער איז פינצטער און ניט ליכטיק. . אזוי ווי ווען א מענטש אנטלויפט פון א לייב, און אים באגעגנט א בער, און ער קומט אין הויז, און לענט זיין האנט אן דער וואנט, און א שלאנג בייסט אים איין. . פאר וואר, חושך איז דער טאג פון גאט, און ניט ליכטיק, און פינצטער און אן א שימער אין אים. . איך האב פיינט, איך פאראכט אייערע יום־טובים, און איך קען ניט שמעקן אייערע איינזאמלונגען. . אפילו אז איר ברענגט מיר אויף בראנדאפפער און אייערע שפייזאפפער, באוויליק איך ניט, און אייערע געשטאפטע פרידאפפער קוק איך ניט אן. . טו אפ פון מיר די ברומונג פון דיינע געזאנגען, און דאס שפיל פון דיינע גיטארן לאמיך ניט הערן. . נאר לאז קוועלן ווי וואסער גערעכטיקייט, און רעכטפארטיקייט ווי א שטראם א שטארקער. . האט איר מיר שלאכטאפפער און שפייזאפפער געבראכט אין דער מדבר, פאר די פערציק יאר, איר הויז פון ישראל? . דרום וועט איר טראגן סכות אייער קיניג, און כיאן, אייערע געצנבילדער, אייער שטערנגאט וואס איר האט אייך געמאכט. . און איך וועל אייך פארטרייבן פון יענער זייט דמשק, זאג יהוה – גאט פון צבאות איז זיין נאמען.

. וויי, די רואיקע אין ציון, און די זיכערע אויפן בארג שומרון, די בארופענע פער פון די פעלקער, וואס צו זיי קומט דאס הויז פון ישראל! . גייט אריבער קיין כלנה, און זעט, און גייט פון דארט קיין גרויס־חמת, און נידערט אין גת פון די פלשתים; איז זיי בעסער פון די דאזיקע קיניגרייכן? צי איז זייער געמארק גרעסער פון אייער געמארק? . איר וואס שטויסט אפ דעם בייזן טאג, און רוקט צו דעם טראן פון רויב! . די וואס ליגן אויף בעטן פון עלפנביין, און אויסגעצויגן אויף זייערע געלעגערס, און עסן לעמער פון די שאף, און קעלבער פון שטאל; . די וואס צימבלען אויף דער גיטאר – אזוי ווי דוד האבן זיי זיך אויסגעטראכט כלי־זמר; . די וואס טרינקען אין שפרענגבעקנס וויין, און מיט די בעסטע איילן זאלבן זיי זיך, און קימערן זיך ניט אום דעם בראך פון יוסף. . דרום וועלן זיי אצונד פארטריבן ווערן פארויס פון אלע פארטריבענע, און אפגעטאן וועט ווערן דער ליארעם פון די אויסגעצויגענע. . גאט יהוה האט געשווארן ביי זיך אליין, זאגט יהוה דער גאט פון צבאות איך פאראומווערדיק דעם שטאלץ פון יעקב, און זיינע פאלאצן האב איך פיינט געקראגן. און איך וועל איבערענטפערן די שטאט מיט איר פולקייט!
. און עס וועט זיין, אויב עס וועלן איבערבלייבן צען מענטשן אין איין הויז, וועלן זיי שטארבן. . און אז עמיצנס פעטער, און דער וואס דארף אים פארברענען, וועט אים אויפהייבן כדי ארויסצוטראגן דאס געביין פון הויז, וועט ער זאגן צו דעם וואס אין ווינקל פון הויז איז נאך ווער דא מיט דיר? און אז יענער וועט זאגן ניין, ניטא; און ער וועט זאגן שא! ווארום מע טאר ניט דאכטן, ביים נאמען פון גאט.
. ווארום זע, גאט באפעלט, און מע וועט צעהאקן דאס גרויסע הויז אין שטיקער, און דאס קליינע הויז אויף שפענדלעך.
. לויפן דען פערד איבער א פעלז! צי אקערט מען אים מיט רינדער? וואס איר האט פארקערט גערעכטיקייט אין ביטערקרויט, און פרוכט פון רעכטפאריקייט אין ווערמוט; . איר וואס פרייט זיך אום גארנישט, וואס זאגט פאר וואר, מיט אונדזער שטארקייט האבן מיר זיך גענומען הערנער. . פארוואר, זע, איך שטעל אן אויף אייך א פאלק, איר הויז פון ישראל, זאגט יהוה, דער גאט פון צבאות, און זיי וועלן אייך דריקן פון ווו מע קומט קיין חמת ביז דעם טייך פון דעם פלוין.
. אזוי האט מיר גאט דער האר געוויזן ערשט ער האט באשאפן א היישעריק אין אנהייב אויפגיין פון דער שפעט־תבואה, און זע, דאס איז געווען די שפעט־תבואה נאך דעם מלכס שניט. . און עס איז געווען, אז ער האט געענדיקט אויפעסן דאס גראז פון לאנד, האב איך געזאגט
ווי, גאט דו האר, פארגיב, איך בעט דיך; ווי קען באשטיין יעקב, אז ער איז אזוי קליין?
. האט גאט חרטה געהאט דערויף ״דאס וועט ניט געשען״, האט גאט געזאגט.
. אזוי האט מיר גאט דער האר געוויזן ערשט גאט דער האר האט אויסגערופן א קריג דורך פייער, און עס האט פארצערט דעם גרויסן תהום, און וואלט פארצערט דאס לאנד. . האב איך געזאגט
 גאט דו האר, הער אויף, איך בעט דיך; ווי קען באשטיין יעקב, אז ער איז אזוי קליין?
. האט גאט חרטה געהאט דערויף ״דאס אויך וועט ניט געשען״, האט גאט דער האר געזאגט.
. אזוי האט ער מיר געוויזן ערשט גאט שטייט אויף א שנורגלייכער מויער, און אין זיין האנט איז א וואגשנור. . און גאט האט צו מיר געזאגט וואס זעסטו, עמוס? האב איך געזאגט א וואגשנור. האט גאט געזאגט
זע, איך צי א וואגשנור צווישן מיין פאלק ישראל, איך וועל אים מער ווידער ניט פארגעבן. . און די במות פון ישחק וועלן פארוויסט ווערן, און די הייליקטומען פון ישראל וועלן חרב ווערן, און איך וועל אויפשטיין אויפן הויז פון ירבעם מיטן שווערד.
. און אמציה דער כהן פון בית־אל האט געשיקט צו ירבעם דעם מלך פון ישראל, אזוי צו זאגן עמוס האט געמאכט א בונט אויף דיר צווישן די קינדער פון ישראל; דאס לאנד קען ניט אויסהאלטן אלע זיינע רייד. . ווארום עמוס האט אזוי געזאגט
דורכן שווערד וועט שטארבן ירבעם, און ישראל וועט אין גלות אוועק פון זיין ערד.
. און אמציה האט געזאגט צו עמוסן זעער, גיי אנטלויף דיר קיין לאנד יהודה, און עס דארטן ברויט, און דארטן זאלסטו נביאות זאגן. . אבער אין בית־אל זאלסטו מער ווידער נביאות ניט זאגן ווארום עס איז א מלכס הייליקטום, און עס איז א הויז פון מלוכה. . האט געענטפערט עמוס און האט געזאגט צו אמציהן; ניט קיין נביא בין איך, און ניט קיין זון פון א נביא בין איך, נייערט א פאסטוך פון רינדער בין איך, און א צוריכטער פון ווילדע פייגן. . און גאט האט מיך גענומען פון הינטער די שאף, און גאט האט צו מיר געזאגט גיי זאג נביאות צו מיין פאלק ישראל. . און אצונד הער דאס ווארט פון גאט
דו זאגסט זאלסט ניט נביאות זאגן אויף ישראל, און ניט דרשען אויף דעם הויז פון ישחק. . דרום האט גאט אזוי געזאגט דיין ווייב וועט אין שטאט א זונה זיין, און דיינע זין און דיינע טעכטער וועלן פאלן דורכן שווערד, און דיין ערד וועט מיט א שנור צעטיילט ווערן, און דו וועסט שטארבן אויף אומריינער ערד, און ישראל וועט אין גלות אוועק פון זיין ערד.

. אזוי האט מיר גאט דער האר געוויזן ערשט א קארב זומעראויבס. . און ער האט צו מיר געזאגט וואס זעסטו, עמוס? האב איך געזאגט א קארב זומעראויבס. האט גאט צו מיר געזאגט
געקומען איז דער סוף אויף מיין פאלק ישראל, איך וועל אים מער ווידער ניט פארגעבן. . און יאמערן וועלן די געזאנגען פון פאלאץ אין יענעם טאג, זאגט גאט דער האר; פגרים וועלן זיין פיל, אין יעטוועדער ארט וועט זיין אנגעווארפן א שטילקייט.
 . הערט דאס צו, איר וואס ווילט איינשלינגען דעם אביון, און פארטיליקן די ארימע פון לאנד, . אזוי צו זאגן ווען וועט אריבער ראש־חודש, אז מיר זאלן פארקויפן תבואה, און שבת, אז מיר זאלן עפענען קארן, צו פארקלענערן די איפה, און צו פארגרעסערן דעם שקל, און צו פארדרייען מיט פאלשע וואגשאלן; . כדי צו קויפן פאר געלט די ארימע, און דעם אביון פאר א פאר שיך, און דעם אפפאל פון קארן זאלן מיר פארקויפן. . גאט האט געשווארן ביי דעם שטאלץ פון יעקב אויב איך וועל אייביק פארגעסן אלע זייערע מעשים! . זאל איבער דעם ניט ציטערן די ערד, און טרויערן איטלעכער וואס וווינט אויף איר? יא, זי וועט זיך אויפהייבן אין גאנצן ווי דער טייך, און צערודערט ווערן און זיך אראפזעצן ווי דער טייך פון מצרים. . און עס וועט זיין אין יענעם טאג, זאגט גאט דער האר, וועל איך מאכן אונטערגיין די זון אין מיטן טאג, און פינצטער מאכן די ערד אין העלן טאג. . און איך וועל פארקערן אייערע יום־טובים אין טרויער, און אלע אייערע געזאנגען אין א קלאג, און איך וועל ארויפברענגען אויף אלע לענדן זאק, און אויף איטלעכן קאפ א פליך, און איך וועל עס מאכן ווי דער טרויער נאך אן איינאיינציקן, און איר סוף, ווי א ביטערן טאג. . זע, טעג קומען, זאגט גאט דער האר, און איך וועל שיקן א הונגער אין לאנד, ניט א הונגער נאך ברויט, און ניט א דארשט נאך וואסער, נייערט צו הערן די ווערטער פון גאט. . און זיי וועלן וואגלען פון ים צו ים, און פון צפון ביז מזרח; זיי וועלן אומוואנדערן צו זוכן גאטס ווארט, און זיי וועלן ניט געפינען. . אין יענעם טאג וועלן חלשן די שיינע יונגפרויען און די בחורים פון דארשט. . די וואס שווערן ביי דער זינד פון שומרון, און זאגן ״אזוי ווי עס לעבט דיין גאט, דן!״ און ״אזוי ווי עס לעבט דער וועג באר־שבע!״ און זיי וועלן פאלן, און וועלן מער ניט אויפשטיין.

. איך האב געזען גאט שטיין אויפן מזבח, און ער האט געזאגט
שלאג די זיילנקעפ, אז די ביישטידלעך זאלן ציטערן, און צעברעך זיי איבער זייערע אלעמענס קעפ; און זייער איבערבלייב וועל איך הרגען מיטן שווערד; ניט אנטלויפן וועט פון זיי אן אנטלאפענער, און ניט ראטעווען וועט זיך פון זיי אן אנטרונענער. . אז זיי וועלן זיך פארגראבן אין אונטערערד, וועט זיי פון דארטן ארויסנעמען מיין האנט, און אז זיי וועלן ארויפגיין אין הימל, וועל איך זיי פון דארטן אראפנידערן. . און אז זיי וועלן זיך באהאלטן אויפן שפיץ כרמל, וועל איך פון דארטן אויפזוכן און זיי צונעמען, און אז זיי וועלן זיך פארבארגן פון פאר מיינע אויגן אויפן גרונט פון ים, וועל איך דארטן באפעלן דער שלאנג, און זי וועט זיי איינבייסן. . און אז זיי וועלן גיין אין געפאנגענשאפט פאר זייערע פיינט, וועל איך דארטן באפעלן דער שווערד, און זי וועט זיי הרגען, און איך וועל טאן אויף זיי מיין אויג צום בייזן און ניט צום גוטן.
 . ווארום גאט דער האר פון צבאות איז דער וואס רירט אן די ערד און זי וואקלט זיך, און אלע וווינער אויף איר טרויערן; און זי הייבט זיך אויף אין גאנצן ווי דער טייך, און זעצט זיך אראפ ווי דער טייך פון מצרים. . דער וואס בויט אין הימל זיינע אויבערקאמערן, און גרונטפעסט זיין געוועלב אויף דער ערד; וואס רופט די וואסערן פון ים, און גיסט זיי אויס אויפן געזיכט פון דער ערד; יהוה איז זיין נאמען. . פאר וואר, אזוי ווי די קינדער פון כושים זייט איר מיר, קינדער פון ישראל, זאגט גאט. פאר וואר, איך האב אויפגעבראכט ישראל פון לאנד מצרים, און די פלשתים פון כפתור, און ארם פון קיר. . זע, די אויגן פון גאט דיין האר זיינען אויף דעם זינדיקן קינגרייך, און איך פארטיליק עס פון געזיכט פון דער ערד, אבער פארטיליקן וועל איך ניט פארטיליקן דאס הויז פון יעקב, זאגט גאט. . ווארום זע, איך באפעל און וועל לאזן שאקלען דאס הויז פון ישראל צווישן אלע פעלקער, אזוי ווי עס ווערט געשאקלט אין א זיפ; אבער ניט א קערנדל וועט פאלן צו דער ערד. . דורכן שווערד וועלן שטארבן אלע זינדיקע פון מיין פאלק, וואס זאגן ניט גענענען און זיך פעדערן אויף אונדז וועט דאס בייז. . אין יענעם טאג וועל איך אויפשטעלן דאס איינגעפאלענע ביידל פון דוד, און איך וועל פארמויערן אירע בראכן, און זיינע חורבות וועל איך אויפשטעלן, און וועל עס אויפבויען ווי אין אמאליקע טעג; . כדי עס זאלן ארבן דעם איבערבלייב פון אדום און אלע פעלקער די וואס מיין נאמען ווערט גערופן אויף זיי, זאגט גאט, דער וואס טוט דאס דאזיקע. . זע, טעג קומען, זאגט גאט, און דער אקערער וועט זיך אנשטויסן אן דעם שניטער, און דער טרויבנטרעטער אן דעם זריעה־ווארפער; און די בערג וועלן טריפן זאפט, און אלע הייכן וועלן צעגיין. . און איך וועל אומקערן די געפאנגענשאפט פון מיין פאלק ישראל, און זיי וועלן אפבויען פארוויסטע שטעט און זיך באזעצן, און פלאנצן וויינגערטנער און טרינקען זייער וויין, און מאכן גערטנער און עסן זייער פרוכט. . און איך וועל זיי איינפלאנצן אויף זייער ערד, און זיי וועלן מער ניט אויסגעריסן ווערן פון דער ערד וואס איך האב זיי געגעבן, זאגט יהוה דיין גאט.

תרגום יידיש פון יהואש
 עובדיה

. די זעונג פון עובדיהן. אזוי האט געזאגט גאט דער האר אויף אדום א הערונג האבן מיר געהערט פון גאט, און א שליח איז געשיקט צווישן די פעלקער שטייט אויף, און לאמיר אויפשטיין אין מלחמה אויף איר. . זע, קליין מאך איך דיך צווישן די פעלקער, פאראכט זייער ווערסטו. . די מוטוויליקייט פון דיין הארצן האט דיך פארפירט, דו וואס רוסט אין די שפאלטן פון פעלז, אין דער הייך פון דיין וווינונג; וואס זאגסט אין דיין הארצן ווער וועט מיך אראפנידערן צו דער ערד? . ווען דו זאלסט זיך ווי אן אדלער דערהייבן, און ווען דו מאכסט צווישן שטערן דיין נעסט, וועל איך פון דארטן דיך אראפנידערן, זאגט גאט. . אויב גנבים וואלטן געקומען צו דיר, אויב נאכטרויבער – ווי ביסטו פארשניטן געווארן! – וואלטן זיי דאך בלויז געגנבעט גענוג פאר זיך; אויב הארבסטער וואלטן געקומען צו דיר, וואלטן זיי דאך א נאכקלייב איבערגעלאזט. . ווי איז דורכגעזוכט געווארן עשו, אנטפלעקט געווארן זיינע באהעלטענישן! . ביז צום געמארק האבן זיי דיר באלייט, אלע דיינע בונדסלייט; דיך פארפירט, דיך בייגעקומען האבן די גוטע פריינט דיינע. די וואס האבן דיין ברויט געגעסן האבן געשטעלט א נעץ אונטער דיר. ניט געווען קיין פארשטאנדיקייט אין אים.
. פאר וואר, אין יענעם טאג, זאגט גאט, וועל איך אונטערברענגען די חכמים, פון אדום, און די פארשטאנדיקייט, פון בארג עשו. . און דיינע גיבורים, תימן, וועלן צעבראכן ווערן, כדי איטלעכער זאל פארשניטן ווערן פון בארג עשו דורך טייטונג. . פאר דעם אומרעכט צו דיין ברודער יעקב וועט דיך א בושה באדעקן, און וועסט פארשניטן ווערן אויף אייביק. . אין דעם טאג וואס דו ביסט געשטאנען פון ווייטן, אין דעם טאג וואס פרעמדע האבן געפאנגען זיין פארמעג, און ווילדפרעמדע זיינען געקומען אין זיינע טויערן, און אויף ירושלים גורל געווארפן, ביסטו אויך געווען ווי איינער פון זיי. . און דו האסט ניט געזאלט צוזען דעם טאג פון דיין ברודער, אין טאג פון זיין אומגליק, און ניט געזאלט זיך פרייען איבער די קינדער פון יהודה, אין טאג פון זייער אונטערגאנג, און ניט געזאלט גרייסן דיין מויל, אין טאג פון נויט. . האסט ניט געזאלט קומען אין טויער פון מיין פאלק, אין טאג פון זיין בראך, ניט געזאלט צוזען, דו אויך, זיין אומגליק, אין טאג פון זיין בראך, און ניט געזאלט אויסשטרעקן די האנט אויף זיין פארמעג, אין טאג פון זיין בראך. און האסט ניט געזאלט שטיין ביים שיידוועג, . צו פארשניידן זיינע אנטרונענע, און ניט געזאלט איבערענטפערן זיינע געבליבענע, אין טאג פון נויט.
. ווארום נאנט איז דער טאג פון גאט אויף אלע פעלקער; ווי דו האסט געטאן, וועט געטאן ווערן צו דיר, דיין טוונג וועט זיך אומקערן אויף דיין קאפ. . ווארום ווי איר האט געטרונקען אויף מיין הייליקן בארג, וועלן טרינקען אלע פעלקער תמיד; יא, זיי וועלן טרינקען און זופן, און ווערן ווי קיין מאל ניט געווען. . אבער אויף דעם בארג ציון וועט זיין אן אנטרינונג, און ער וועט זיין הייליק; און דאס הויז פון יעקב וועט ארבן זייערע ארבונגען. . און דאס הויז פון יעקב וועט זיין א פייער, און דאס הויז פון יוסף א פלאם, און דאס הויז פון עשו צו שטרוי, און זיי וועלן זיי אנצינדן און זיי פארצערן, און קיין איבערבלייב וועט ניט זיין פון דעם הויז פון עשו; ווארום גאט האט גערעדט. . און די וואס אין דרום וועלן ארבן דעם בארג עשו, און די וואס אין דער נידערונג – די פלשתים; און זיי וועלן ארבן דאס פעלד פון אפרים, און דאס פעלד פון שומרון; און בנימין וועט ארבן גלעד. . און די דאזיקע פארטריבענע מחנה פון די קינדער פון ישראל וואס צווישן די כנענים ביז צרפת, און די פארטריבענע פון ירושלים וואס אין ספרד, וועלן ארבן די שטעט פון דרום. . און העלפער וועלן ארויפגיין אויפן בארג ציון, צו משפטן דעם בארג עשו, און די מלוכה וועט זיין ביי גאט.

 יידיש פון יהואש
 יונה

. און דאס ווארט פון גאט איז געווען צו יונה דעם זון פון אמתין, אזוי צו זאגן . שטיי אויף, גיי צו דער גרויסער שטאט נינוה, און רוף אויס אויף איר, ווארום זייער שלעכטיקייט איז אויפגעגאנגען פאר מיר.
. איז יונה אויפגעשטאנען צו אנטלויפן קיין תרשיש פון פאר גאט, און ער האט גענידערט קיין יפו, און האט געפונען א שיף וואס גייט קיין תרשיש; האט ער אפגעצאלט איר לוין, און האט גענידערט אין איר, כדי צו גיין מיט זיי קיין תרשיש פון פאר גאט.
. האט גאט אנגעווארפן א גרויסן ווינט אויפן ים, און עס איז געווארן א גרויסער שטורעם אויפן ים, און די שיף האט געהאלטן ביים צעבראכן ווערן. . האבן די שיפלייט זיך דערשראקן, און זיי האבן געשריען איטלעכער צו זיין גאט, און זיי האבן אריינגעווארפן די זאכן וואס אויפן שיף, אין, כדי זיך לייכטער צו מאכן. און יונה האט אראפגענידערט אין ווינקל שיף, און האט זיך געלייגט און איז איינגעשלאפן. . האט דער עלטסטער פון די שיפלייט גענענט צו אים, און האט געזאגט וואס איז מיט דיר, וואס דו שלאפסט? שטיי אויף און רוף צו דיין גאט, אפשר וועט זיך גאט באדאכטן אן אונדז, און מיר וועלן ניט אונטערגיין.
. און זיי האבן געזאגט איינער צום אנדערן קומט לאמיר ווארפן גורל, כדי מיר זאלן וויסן איבער וועמען דאס דאזיקע בייז איז אויף אונדז. . האבן זיי געווארפן גורל, און דער גורל איז געפאלן אויף יונהן. האבן זיי צו אים געזאגט זאג אונדז אקארשט, דו איבער וועמען דאס דאזיקע בייז איז אויף אונדז וואס איז דיין טאן? און פון וואנען קומסטו? וואס איז דיין לאנד? און פון וואסער פאלק ביסטו? . האט ער צו זיי געזאגט א עברי בין איך, יהוה דעם גאט פון די הימלען טו איך פארכטן, דעם וואס האט געמאכט דעם ים און די יבשה. . האבן די מענטשן מורא געקראגן א גרויס מורא, און זיי האבן צו אים געזאגט וואס האסטו דא געטאן? ווארום די מענטשן האבן פארשטאנען אז ער אנטלויפט פון גאט, אז ער האט דאס זיי געזאגט.
. האבן זיי צו אים געזאגט וואס זאלן מיר טאן מיט דיר, כדי דער ים זאל זיך איינשטילן פאר אונדז? ווארום דער ים איז געווארן אלץ שטורעמדיקער. . האט ער צו זיי געזאגט הייבט מיך אויף און ווארפט מיך אריין אין ים, און דער ים וועט זיך איינשטילן פאר אייך; ווארום איך ווייס אז איבער מיר איז דער דאזיקער גרויסער שטורעם אויף אייך.
. און די מענטשן האבן גערודערט זיך אומצוקערן צו דער יבשה, אבער זיי האבן ניט געקענט, ווארום דער ים האט נאכאנאנד געשטורעמט אקעגן זיי. . האבן זיי גערופן צו גאט, און האבן געזאגט מיר בעטן דיך, גאט, לאמיר ניט אונטערגיין פאר דעם לעבן פון דעם דאזיקן מענטשן, און זאלסט ניט ברענגען אויף אונדז אומשולדיק בלוט, ווארום דו גאט, אזוי ווי דו באגערסט טוסטו.
. און זיי האבן אויפגעהויבן יונה, און האבן אים אריינגעווארפן אין ים, און דער ים האט זיך אפגעשטעלט פון זיין שטורעמען. . און די מענטשן האבן מורא געהאט א גרויס מורא פאר גאט און זיי האבן געשלאכט א שלאכטאפפער צו גאט, און גענומען אויף זיך נדרים.

. און גאט האט אנגעברייט א גרויסן פיש איינצושלינגען יונהן, און יונה איז געווען אין די אינגעווייד פון פיש דריי טעג און דריי נעכט. . און יונה האט מתפלל געווען צו יהוה זיין גאט, פון די אינגעווייד פון דעם פיש. . און ער האט געזאגט
איך האב גערופן פון מיין נויט צו גאט, און ער האט מיר געענטפערט; פון דעם בויך פון אונטערערד האב איך געשריען, האסטו צוגעהערט מיין קול. . ווארום האסט מיך אריינגעווארפן אין דער טיפעניש, אין הארצן פון די ימען, און דער שטראם האט מיך ארומגענומען; אלע דיינע וועלן און אינדן זיינען אריבערגעגאנגען איבער מיר. . און איך האב געוועסט געזאגט איך בין פארטריבן פון פאר דיינע אויגן; אבער איך וועל ווידער נאך קוקן אויף דיין הייליקן טעמפל. . וואסערן האבן מיך ארומגערינגלט ביזן נפש, דער תהום האט מיך ארומגענומען, טייכגראז איז געווען געוויקלט ארום מיין קאפ. . צו די גרונטן פון די בערג האב איך גענידערט, די ערד [האט פארשלאסן] פאר מיר אירע ריגלען אויף אייביק. אבער דו האסט אויפגעבראכט פון גרוב מיין לעבן, דו יהוה מיין גאט. . ווען מיין זעל איז געווען פארחלשט אין מיר, האב איך אן גאט געדאכט, און מיין תפילה איז געקומען צו דיר, אין דיין הייליקן טעמפל. . די וואס האלטן זיך אן פאלשע נישטיקייטן פארלאזן זייער גענאדיקן; . אבער איך וועל שלאכטן צו דיר, מיט א קול פון דאנקעניש; וואס איך האב א נדר געטאן וועל איך באצאלן. די ישועה איז ביי גאט.
. און גאט האט געהייסן דעם פיש, און ער האט אויסגעשפיגן יונהן אויף דער יבשה.

. און דאס ווארט פון גאט איז געווען צו יונהן א צווייט מאל, אזוי צו זאגן . שטיי אויף, גיי צו דער גרויסער שטאט נינוה, און רוף אויס צו איר די אויסרופונג וואס איך רעד צו דיר.
. איז יונה אויפגעשטאנען, און ער איז געגאנגען קיין נינוה, אזוי ווי דאס ווארט פון גאט; און נינוה איז געווען א געוואלטיק גרויסע שטאט פון דריי טעג גאנג. . און יונה האט אנגעהויבן אריינגיין אין שטאט איין טאג גאנג, און ער האט אויסגערופן און האט געזאגט נאך פערציק טעג און נינוה ווערט איבערגעקערט.
. און די מענטשן פון נינוה האבן געגלויבט אין גאט, און זיי האבן אויסגערופן א פאסטטאג, און האבן זיך אנגעטאן אין זאק פון זייער גרעסטן ביז זייער קלענסטן. . און די זאך האט דערגרייכט צום מלך פון נינוה, און ער איז אויפגעשטאנען פון זיין טראן, און האט אויסגעטאן זיין מאנטל פון זיך, און האט זיך צוגעדעקט מיט זאק, און זיך געזעצט אויף אש. . און ער האט געלאזט אויסרופן און אנגעזאגט אין נינוה אויף דעם באפעל פון דעם מלך און זיינע גרויסע לייט, אזוי צו זאגן קיין מענטש און קיין בהמה, רינדער אדער שאף, זאל ניט פארזוכן דאס מינדסטע; ניט זיי זאלן זיך פיטערן, און ניט זיי זאלן טרינקען וואסער. . מענטשן און בהמות זאלן זיין צוגעדעקט מיט זאק; און מע זאל רופן צו גאט מיט שטארקייט, און מע זאל זיך אומקערן איטלעכער פון זיין שלעכטן וועג, און פון דעם אומרעכט וואס אין זייערע הענט. . ווער ווייס, אפשר ווידער וועט גאט חרטה האבן, און זיך אפקערן פון זיין גרימצארן, און מיר וועלן ניט אונטערגיין.
. האט גאט געזען זייערע מעשים, אז זיי האבן זיך אומגעקערט פון זייער שלעכטן וועג, און גאט האט חרטה געהאט אויף דעם בייז וואס ער האט גערעדט זיי צו טאן, און ער האט עס ניט געטאן.

. און יונהן האט פארדראסן א גרויס פארדראס, און אים האט געערגערט. . און ער האט מתפלל געווען צו גאט, און האט געזאגט איך בעט דיך, גאט, זיינען דאס ניט געווען מיינע ווערטער, ווען איך בין נאך געווען אויף מיין ערד? דרום האב איך זיך געפעדערט צו אנטלויפן קיין תרשיש, ווייל איך האב געוווסט אז דו ביסט א לייטזעליקער און דערבארימדיקער גאט, איינגעהאלטן אין צארן, און רייך אין גענאד, און האסט חרטה אויף דעם בייז. . און אצונד, גאט, נעם צו, איך בעט דיך, פון מיר מיין נפש, ווארום בעסער איך זאל שטארבן, איידער איך זאל לעבן.
. האט גאט צו אים געזאגט ערגערט דיך גוט?
. און יונה איז ארויסגעגאנגען פון שטאט, און האט זיך געזעצט אין מזרח פון שטאט, און ער האט זיך דארטן געמאכט א ביידל, און איז געזעסן אונטער אים אין שאטן, ביז ער וועט זען וואס וועט געשען מיט דער שטאט. . האט גאט דער האר אנגעברייט א ריצנבוים, און ער איז אויסגעוואקסן איבער יונהן צו זיין א שאטן איבער זיין קאפ, כדי אים ארויסצונעמען פון זיין בייז געמיט, און יונה האט זיך געפרייט מיטן ריצנבוים א גרויס פרייד.
. האט גאט אנגעברייט א ווארעם, ווען דער פרימארגן איז אויפגעגאנגען אויפן אנדערן טאג, און ער האט צענאגט דעם ריצנבוים, און ער איז פארטריקנט געווארן. . און עס איז געווען, ווי די זון איז אויפגעגאנגען, אזוי האט גאט אנגעברייט א שטילן מזרח־ווינט, און די זון האט געשלאגן אויף יונהס קאפ, און ער איז פארחלשט געווארן, און האט געבעטן אויף זיך דעם טויט, און האט געזאגט בעסער איך זאל שטארבן, איידער איך זאל לעבן.
. האט גאט געזאגט צו יונהן ערגערט דיך גוט וועגן דעם ריצנבוים? האט ער געזאגט מיך ערגערט גוט, ביז צום טויט. . האט גאט געזאגט דיר איז א שאד אויף דעם ריצנבוים, וואס ניט דו האסט זיך אויף אים געמיט, און ניט דו האסט אים אויפגעבראכט; וואס איז איבער נאכט געווארן, און איבער נאכט אונטערגעגאנגען; . און מיר זאל ניט זיין א שאד אויף דער גרוסיער שטאט נינוה, וואס אין איר זיינען דא מער ווי צוועלף מאל צען טויזנט מענטשן, וואס ווייסן ניט צווישן זייער רעכטער האנט און זייער לינקער, און אויך בהמות א סך?

 יידיש פון יהואש
מיכה

. דאס ווארט פון גאט וואס איז געווען צו מיכהן פון מורשת, אין די טעג פון יותם, אכז, יחזקיה, די מלכים פון יהודה, וואס ער האט געזען אויף שומרון און ירושלים.
. הערט איר פעלקער אלע, פארנעם דו ערד און איר פולקייט; און גאט דער האר וועט זיין צום עדות קעגן אייך, גאט פון זיין הייליקן טעמפל. . ווארום זע, גאט גייט ארויס פון זיין ארט, און וועט נידערן און טרעטן אויף די הייכן פון דער ערד. . און די בערג וועלן צעגיין אונטער אים, און די טאלן וועלן זיך שפאלטן, ווי וואקס פארן פייער, ווי וואסער אויסגעגאסן אין א נידערונג. . איבער דעם פארברעך פון יעקב איז דאס אלץ, און איבער די זינד פון דעם הויז פון ישראל. ווער איז דער פארברעך פון יעקב אויב ניט שומרון? און ווער די במות פון יהודה אויב ניט ירושלים?
. דרום וועל איך מאכן שומרון פאר א פעלדהויפן, פאר פלאנצונגען פון וויינגערטנער. און איך וועל שליידערן צום טאל אירע שטיינער, און אירע גרונטפעסטן וועל איך אנטפלעקן. . און אלע אירע געשניצטע געצן וועלן צעהאקט ווערן, און אלע אירע זונה־לוינען וועלן פארברענט ווערן אין פייער, און אלע אירע געצנבילדער וועל איך מאכן צו וויסט; ווארום פון זונה־לוין האט זי זיי אויפגעקליבן, און צו זונה־לוין זאלן זיי ווידער ווערן. . דערויף וועל איך קלאגן און יאמערן, איך וועל אומגיין בארוועס און נאקעט, איך וועל מאכן א קלאג ווי די שאקאלן, און א טרויער ווי שטרויספויגלען. . ווארום שווער זיינען אירע שלעק, ווארום עס איז געקומען ביז יהודה, עס גרייכט ביזן טויער פון מיין פאלק, ביז ירושלים. . ניט דערציילן זאלט איר אין גת, וויינען זאלט איר ניט וויינען; אין בית־לעפרה אין שטויב טו זיך קייקלען. . גיי דיר אוועק, באוווינערין פון שפיר, נאקעט צו שאנד; ניט ארויסגיין דערוועגט זיך די באוווינערין פון צענן א קלאג איז אין בית־אצל; מע נעמט פון אייך אפ זיין באשטאנד. . יא, געאנגסט נאך גוטס האט די באוווינערין פון מרות, אבער גענידערט האט בייז פון גאט צום טויער פון ירושלים. . שפאן דעם רייטוואגן צו די לויפפערד, באוווינערין פון לכיש; זי איז דער אנהייב זינד געווען פאר דער טאכטער ציון; ווארום ביי דיר זיינען געפונען געווארן די פארברעכן פון ישראל. . דרום וועסטו געזענג־מתנות געבן צו מורשת־גת; די הייזער פון אכזיב וועלן ווערן צום אפנאר פאר די מלכים פון ישראל. . איך וועל נאך ברענגען א יורש אויף דיר, באוווינערין פון מרשה, ביז קיין עדולם וועט קומען דער כבוד פון ישראל. . מאך דיר א פליך און שער דיך אפ, איבער דיינע געצערטלטע קינדער, מאך ברייט דיין פליך ווי דער גייערפויגל, ווארום זיי זיינען אין גלות אוועק פון דיר.

. וויי צו די וואס טראכטן אומרעכט, און ארבעטן אויס בייז אויף זייערע געלעגערס! אין ליכט פון פרימארגן פירן זיי עס אויס, ווייל עס איז אין דער מאכט פון זייער האנט. . און זיי גלוסטן פעלדער און גזלען, און הייזער און נעמען צו; און בארויבן א מאן מיט זיין הויז, און א מענטשן מיט זיין נחלה. . דרום האט גאט אזוי געזאגט זע, איך טראכט אויף דער דאזיקער משפחה א בייז וואס איר וועט ניט קענען אפטאן דערפון אייערע העלדזער, און איר וועט ניט גיין מיט אן אויפגעהויבענעם קאפ, ווארום א בייזע צייט וועט דאס זיין. . אין יענעם טאג וועט מען אויפהייבן אויף אייך א שפרוך, און מע וועט קלאגן א קלאג פון באקלאגעניש, מע וועט זאגן פארוויסטן פארוויסט זיינען מיר געווארן; דעם טייל פון מיין פאלק טוט ער בייטן. ווי טוט ער מיך דערווייטערן! דעם אוועקרויבער צעטיילט ער אונדזערע פעלדער. . פאר וואר, קיינער פון דיר וועט ניט ווארפן א שנור לויט גורל אין דער עדה פון גאט. . ״איר זאלט ניט דרשען!״ דרשען זיי; מע דארף ניט דרשען צו די דאזיקע, וועט מען קיין חרפות ניט קריגן. . טו איך זיך דען בייטן, הויז פון יעקב? צי איז קורץ געווארן דאס געמיט פון גאט? זיינען דאס זיינע טוונגען? טוען ניט מיינע ווערטער גוטס מיט דעם וואס גייט גלייך? . אבער מיין פאלק פון אנוסטן שטעלט זיך אויף פאר א פיינט; פון דעם וואס קומט אנטקעגן ציט איר קלייד און מאנטל אראפ, פון רויקע דורכגייער, אפגענייגטע פון מלחמה. . די ווייבער פון מיין פאלק פארטרייבט איר פון זייער נחתדיקער היים; פון זייערע עופעלעך נעמט איר אוועק מיין צירונג אויף אייביק. . שטייט אויף און גייט, ווארום ניטא דא קיין רוונג, פון וועגן דער טומאה וואס צעשטערט, און א שטארקע צעשטערונג.
. אז א מאן וואס גייט אום מיט ווינט און ליגן, זאל פעלשן ״איך וועל דיר דרשען פון וויין און פון טרונק״, וואלט ער ווערן א דרשן ביי דעם דאזיקן פאלק.
. זאמלען איינזאמלען וועל איך דיך, יעקב, אין גאנצן, קלייבן אויפקלייבן וועל איך דעם איבערבלייב פון ישראל. איך וועל זיי צונויפטאן אין איינעם ווי שאף אין געהעפט, ווי א סטאדע אין איר פיטערפלאץ; זיי וועלן רוישן מיט מענטשן. . דער דורכברעכער גייט ארויף זיי פארויס, זיי ברעכן דורך און גייען ווייטער, דורך דעם טויער און ארויס דורך אים, און זייער מלך גייט זיי פארויס, און גאט איז זייער אנפירער.
. און איך האב געזאגט הערט אקארשט צו, איר קעפ פון יעקב, און פירער פון הויז פון ישראל; ליגט ניט אויף אייך צו וויסן גערעכטיקייט? . איר וואס האט פיינט גוטס און האט ליב שלעכטס, וואס גזלט זייער הויט פון זיי, און זייער פלייש פון זייערע ביינער; . און וואס האט געגעסן דאס פלייש פון מיין פאלק, און זייער הויט פון זיי אפגעשונדן, און זייערע ביינער צעבראכן, און צעהאקט אזוי ווי אין א טאפ, און ווי פלייש אין א קעסל. . דרום וועלן זיי שרייען צו גאט, און ער וועט זיי ניט ענטפערן; און ער וועט פארבארגן זיין פנים פון זיי אין יענער צייט, אזוי ווי זיי האבן שלעכטס געטאן אין זייערע מעשים.
. אזוי האט גאט געזאגט אויף די נביאים וואס פארפירן מיין פאלק, וואס שרייען ״שלום!״ ווען זייערע ציין האבן צו בייסן, און דער וואס גיט זיי ניט אין מויל ברייטן זיי אן אויף אים א מלחמה. . דרום וועט אייך זיין נאכט, אן א זעונג, און אייך וועט זיין פינצטער, אן ווארזאגן, און אונטערגיין וועט די זון אויף די נביאים, און שווארץ ווערן וועט דער טאג אויף זיי. . און די זעער וועלן זיין צו שאנד, און די ווארזאגער וועלן זיך שעמען, און זיי וועלן אלע פארדעקן זייערע אויבערשטע ליפ, ווייל קיין ענטפער פון גאט וועט ניט זיין. . אבער פאר וואר, איך בין פול מיט כוח דורך דעם גייסט פון גאט, און מיט גערעכטיקייט און גבורה, צו זאגן יעקבן זיין פארברעך, און ישראלן זיין זינד.
. הערט דאס צו אקארשט, איר קעפ פון דעם הויז פון יעקב, און פירער פון הויז פון ישראל, וואס פאראומווערדיקט גערעכטיקייט, און פארדרייט אלץ וואס איז גלייך; . מע בויט ציון מיט בלוט, און ירושלים מיט אומרעכט. . אירע קעפ משפטן פאר שוחד, און אירע כהנים לערנען פאר געצאלט, און אירע נביאים ווארזאגן פאר געלט. און זיי לענען זיך אויף גאט, אזוי צו זאגן פאר וואר, גאט איז צווישן אונדז, אויף אונדז וועט ניט קומען קיין בייז. . דרום וועט איבער אייך ציון ווי א פעלד צעאקערט ווערן, און ירושלים וועט ווערן הויפנס, און דער בארג פון גאטס הויז – וואלדיקע הייכן.

. און עס וועט זיין אין סוף פון די טעג, וועט שטיין פעסט דער בארג פון גאטס הויז, אויבנאן פון די בערג, און ער וועט זיין דערהויבן איבער די הייכן; און אומות וועלן צו אים שטראמען. . און פיל פעלקער וועלן גיין און וועלן זאגן קומט און לאמיר ארויפגיין צום בארג פון יהוה, און צום הויז פון דעם גאט פון יעקב, און ער וועט אונדז לערנען פון זיינע וועגן, און מיר וועלן גיין אין זיינע שטעגן; ווארום פון ציון וועט ארויסגיין א תורה, און גאטס ווארט פון ירושלים. . און ער וועט משפטן צווישן פיל אומות, און אנטשיידן איבער מאכטיקע פעלקער ביז אין דער ווייט; און זיי וועלן איבערשמידן זייערע שווערדן אויף אקעראייזנס, און זייערע שפיזן אויף צווייגמעסערס; א פאלק קעגן א פאלק וועט ניט הייבן א שווערד, און מע וועט ניט מער לערנען מלחמה. . און זיי וועלן זיצן איטלעכער אונטער זיין וויינשטאק און אונטער זיין פייגנבוים, און קיינער וועט ניט שרעקן; ווארום דאס מויל פון גאט פון צבאות האט גערעדט.
. ווארום אלע פעלקער מעגן גיין איטלעכס אין נאמען פון זיין גאט, אבער מיר וועלן גיין אין נאמען פון יהוה אונדזער גאט אויף אייביק און שטענדיק.
. אין יענעם טאג, זאגט גאט, וועל איך איינזאמלען די וואס הינקט, און צונויפקלייבן די וואס איז פארשטויסן, און די וועמען איך האב שלעכטס געטאן. . און איך וועל מאכן די הינקעדיקע פאר אן איבערבלייב, און די דערווייטערטע פאר א מאכטיקן פאלק, און גאט וועט קיניגן איבער זיי אויפן בארג ציון פון אצונד און ביז אייביק.
. און דו מגדל־עדר, פעסטונגבארג פון טאכטער ציון, צו דיר וועט עס אנקומען; יא, קומען וועט די פריערדיקע ממשלה, די מלוכה פון טאכטער ירושלים. . אצונד נאך וואס שרייסטו מיט געשרייען? איז קיין מלך ניטא אין דיר, איז דיין בעל־יועץ אונטערגעגאנגען, וואס ווייעניש האט דיך אנגענומען ווי א געווינערין? . דריי זיך און האב ווייען, טאכטער ציון, אזוי ווי א געווינערין, ווארום אצונד וועסטו ארויסגיין פון דער שטאט, און וועסט וווינען אין פעלד, און וועסט קומען קיין בבל; דארטן וועסטו ניצול ווערן, דארטן וועט דיך אויסלייזן גאט פון דער האנט פון דיינע פיינט.
. און אצונד האבן זיך איינגעזאמלט אויף דיר פיל פעלקער, וואס זאגן זאל זי פארשוועכט ווערן, און זאל אונדזער אויג זיך אנקוקן אויף ציון. . אבער זיי ווייסן ניט די טראכטונגען פון גאט, און זיי פארשטייען ניט זיין באראט, אז ער האט זיי איינגעזאמלט ווי א גארב אין שייער. . שטיי אויף און דרעש, טאכטער ציון, ווארום דיין הארן וועל איך מאכן אייזן, און דיינע קלויען וועל איך מאכן קופער, און וועסט צעשטויסן פיל פעלקער, און מאכן חרם צו גאט זייער רויב, און זייער פארמעג צום האר פון דער גאנצער ערד. . אצונד וועסטו זיך דעם לייב שניידן, טאכטער פון מחנות, א באלעגערונג האט מען געמאכט אויף אונדז; מיט א רוט אויפן באק שלאגט מען דעם ריכטער פון ישראל.

. און דו, בית־לחם אין אפרת, וואס קליין ביסטו צווישן די טויזנטן פון יהודה, פון דיר וועט מיר ארויסגיין דער וואס וועט זיין א געוועלטיקער איבער ישראל, און זיין אפשטאם איז פון פארצייטן, פון אמאליקע טעג. . פאר וואר, ער וועט זיי איבערגעבן ביז דער צייט ווען די געווינערין האט געווונען; אבער דער איבערבלייב פון זיינע ברידער וועט זיך אומקערן מיט די קינדער פון ישראל. . און ער וועט אויפשטיין און פיטערן מיט מאכט פון גאט, מיטן שטאלצן נאמען פון יהוה זיין גאט; און זיי וועלן זיצן רואיק, ווארום ער וועט דענצמאל זיין גרויס ביז די עקן פון דער ערד. . און אזא וועט זיין דער שלום אז אשור וועט קומען אין אונדזער לאנד, און אז ער וועט טרעטן אין אונדזערע פאלאצן, וועלן מיר אויפשטעלן אויף אים זיבן פאסטוכער, און אכט פירשטלעכע לייט. . און זיי וועלן צעברעכן דאס לאנד אשור מיטן שווערד, און לאנד נמרוד מיט אירע אייגענע קלינגען. און מע וועט אונדז מציל זיין פון אשור, אז ער וועט קומען אין אונדזער לאנד, און אז ער וועט טרעטן אין אונדזער גבול.
. און דער איבערבלייב פון יעקב וועט זיין צווישן די פיל אומות, ווי טוי פון גאט, ווי שפריירעגן אויף גראז, וואס האפט ניט אויף א מענטשן, און ווארט ניט אויף מענטשנקינדער. . און דער איבערבלייב פון יעקב וועט זיין צווישן די פעלקער, אין מיטן פון די פיל אומות, ווי א לייב צווישן די חיות פון וואלד, ווי א יונגלייב צווישן סטאדעס שאף, וואס אז ער גייט דורך צעטרעט ער און פארצוקט, און ניטא ווער זאל מציל זיין. . דיין האנט וועט זיין דערהויבן איבער דיינע דריקער, און אלע דיינע פיינט וועלן פארשניטן ווערן.
. און עס וועט זיין אין יענעם טאג, זאגט גאט, וועל איך פארשניידן דיינע פערד פון צווישן דיר, און איך וועל אונטערברענגען דיינע רייטוועגן. . און איך וועל פארשניידן די שטעט פון דיין לאנד, און צעשטערן אלע דיינע פעסטונגען. . און איך וועל פארשניידן די כישופן, פון דיין האנט, און ביי דיר וועלן ניט זיין קיין ווארזאגערס. . און איך וועל פארשניידן דיינע געשניצטע געצן און דיינע זיילשטיינער פון צווישן דיר, און וועסט זיך מער ניט בוקן צום ווערק פון דיינע הענט. . און איך וועל אויסרייסן דיינע געצנביימער פון צווישן דיר; און איך וועל פארטיליקן דיינע פיינט. . און איך וועל נקמה נעמען מיט כעס און מיט גרימצארן פון די פעלקער וואס האבן ניט צוגעהערט.
. הערט אקארשט צו וואס גאט זאגט שטיי אויף, טענה פאר די בערג, און זאלן הערן די הייכן דיין קול. . הערט צו, איר בערג, דעם קריג פון גאט, און איר מאכטיקע, די גרונטפעסטן פון דער ערד; ווארום גאט האט א קריג מיט זיין פאלק, און מיט ישראל וועט ער א וויכוח האבן. . מיין פאלק, וואס האב איך דיר געטאן? און מיט וואס האב איך דיך מיד געמאכט? זאג עדות אקעגן מיר. . ווארום איך האב דיך אויפגעבראכט פון לאנד מצרים, און פון דעם הויז פון קנעכטשאפט דיך אויסגעלייזט, און דיר פארויס געשיקט משהן, אהרנען, און מרימען. . מיין פאלק, דערמאן זיך אקארשט וואס בלק דער מלך פון מואב האט באראטן, און וואס אים האט געענטפערט בלעם דער זון פון בעורן; וואס איך האב געטאן פון שטים ביז גלגל, כדי מע זאל וויסן די גערעכטיקייט פון גאט.
. ״מיט וואס זאל איך קומען פאר יהוה, זיך בייגן פאר גאט אין דער הייך? זאל איך קומען פאר אים מיט בראנדאפפער, מיט קעלבער אייניאריקע? . וועט יהוה באוויליקן טויזנטן ווידערס, צען טויזנטן טייכן מיט אייל? זאל איך געבן מיין בכור פאר מיין פארברעך, די פרוכט פון מיין לייב פאר דער זינד פון מיין זעל?״
. מע האט דיר אנגעזאגט, מענטש, וואס איז גוט, און וואס יהוה פארלאנגט פון דיר נאר בלויז טאן גערעכטיקייט און ליב האבן גענאד, און אומגיין שטיל פאר דיין גאט. . הארך! יהוה רופט צו דער שטאט -- און דער קלוגער וועט אכטן אויף דיין נאמען – הערט דעם שטעקן, און ווער דאס האט באשערט. . קען איך נאכאנאנד פארגעסן דאס הויז פון דעם אומגערעכטן, די שאצן פון אומרעכט און די קארגע מאס די פארשאלטענע? . קען איך ריין מאכן פאר אומגערעכטע וואגשאלן, און פאר א בייטל מיט פאלשע וואגשטיינער? . ווארום אירע רייכע לייט זיינען פול מיט רויב, און אירע באוווינער רעדן פאלש, און זייער צונג איז באטרוג אין זייער מויל. . דרום האב איך אויך דיך געשלאגן ביז קראנק, דיך פארוויסט פאר דיינע זינד. . דו וועסט עסן און ניט זאט ווערן, און דיין הונגער וועט זיין אין דיינע אינגעווייד; און וועסט טראגעדיק ווערן, און ניט געווינען, און וואס דו וועסט געווינען וועל איך צום שווערד איבערגעבן. . דו וועסט זייען, און ניט שניידן, דו וועסט טרעטן איילבערטן, און זיך ניט זאלבן מיט אייל, און טרויבנזאפט, און ניט טרינקען קיין וויין. . ווייל אפגעהיט ווערן די מנהגים פון עמרין, און אלדי טועניש פון אחאבס הויז, און איר זייט געגאנגען אין זייערע עצות; דרום וועל איך דיך מאכן פאר א שרעק, און אירע באוווינער פאר א שמוצערונג; און די שאנד פון מיין פאלק וועט איר טראגן.

. וויי מיר, וואס איך בין ווי ביים נאכזאמל פון זומער, ווי ביים נאכקלייב פון דער לעז! ניטא א הענגל צום עסן, אן ערשטפרוכט וואס מיין זעל געלוסט. . אונטערגעגאנגען איז דער פרומער פון לאנד, און קיין רעכטפארטיקער צווישן מענטשן איז ניטא; אלע לויערן זיי אויף בלוט, איינער דעם אנדערן פאנגען זיי אין נעץ. . אויף שלעכטס טאן זיינען די הענט וואס דארפן גוטס טאן; דער שררה פארלאנגט, און דער ריכטער איז פאר באצאלט, און דער גרוסיער מאן, ער רעדט די געריקייט פון זיין זעל; אזוי האבן זיי עס פארדרייט. . דער בעסטער פון זיי איז ווי א דארן, דער רעכטפארטיקער, ערגער פון א שטעכיקער צאם. דער טאג פון דיינע זעער, דיין רעכנשאפט, איז געקומען; אצונד וועט געשען זייער צעטומלעניש. . זאלט איר ניט גלויבן אין א חבר, זאלט איר אייך ניט פארזיכערן אויף א גוטן פריינט; פון דער וואס ליגט אין דיין בוזעם, היט די טירן פון דיין מויל. . ווארום א זון באנוולט א פאטער, א טאכטער שטעלט זיך קעגן איר מוטער, א שנור קעגן איר שוויגער, די שונאים פון א מענטשן זיינען זיינע הויזלייט. . אבער איך קוק אויס אויף יהוה, איך האר צום גאט פון מיין הילף, מיין גאט וועט מיך צוהערן. . ניט פרייען זאלסטו זיך אויף מיר, מיין שונאטע, אז איך בין געפאלן, וועל איך אויפשטיין, אז איך זיץ אין פינצטערניש, איז גאט מיר א ליכט. . דעם צארן פון גאט וועל איך טראגן, ווארום איך האב געזינדיקט צו אים; ביז ער וועט קריגן מיין קריג, און וועט טאן מיין רעכט; ער וועט מיך ארויספירן אין ליכטיקייט, איך וועל זען זיין גערעכטיקייט. . און מיין שונאטע וועט זען, און א בושה וועט זי באדעקן, די וואס זאגט צו מיר ווו איז ער, יהוה דיין גאט? מיינע אויגן וועלן זיך אנזען אויף איר; אצונד וועט זי צעטראטן ווערן ווי קויט פון די גאסן.
. א טאג וועט זיין צו בויען דיינע מויערן, מעג יענער טאג זיין זייער ווייט. . א טאג וועט דאס זיין ווען מע וועט קומען צו דיר, פון אשור און די שטעט פון מצרים, און פון מצרים און ביזן טייך, און פון אים ביז אים, און פון בארג ביז בארג. . און די ערד וועט זיין וויסט פאר אירע באוווינער, פון וועגן דעם פרוכט פון זייערע מעשים.
. פיטער דיין פאלק מיט דיין רוט, די שאף פון דיין ארב, וואס וווינען באזונדער א וואלד אין מיטן כרמל; לאזן זיי זיך פיטערן אין בשן און גלעד, ווי אין די טעג פון אמאל. . ווי אין די טעג פון דיין ארויסגיין פון לאנד מצרים, וועל איך אים ווונדער באווייזן.
. פעלקער וועלן זען און זיך שעמען מיט אל זייער גבורה, זיי וועלן ארויפטאן די האנט אויפן מויל, זייערע אויערן וועלן טויב ווערן. . זיי וועלן לעקן דעם שטויב ווי א שלאנג, ווי די וואס קריכן אויף דער ערד; זיי וועלן ציטערן פון זייערע פעסטונגען, צו יהוה אונדזער גאט וועלן זיי אנגסטן, און זיי וועלן מורא האבן פאר דיר. . ווער איז א גאט ווי דו, וואס פארגיט זינד, און גייט פארביי דעם פארברעך פון דעם איבערבלייב פון זיין ארב? ער האלט ניט אויף אייביק זיין צארן, ווארום ער האט ליב גענאד. . ער וועט אונדז ווידער דערבארימען, ער וועט פארדריקן אונדזערע זינד; און וועסט אריינווארפן אין די טיפענישן פון אים אלע זייערע חטאים. . וועסט ווייזן טריישאפט צו יעקבן, חסד צו אברהמען, ווי דו האסט געשווארן אונדזערע עלטערן פון די טעג פון פארצייטן.

 יידיש פון יהואש
נחום

. די נבואה אויף נינוה; דאס בוך פון דער זעונג פון נחום דעם אלקושי.
. א גאט א צערענער און א ראכענעמער איז יהוה, יהוה איז א ראכענעמער און פול מיט גרימצארן, יהוה איז זיך נוקם אן זיינע פיינט, און ער האלט דעם כעס צו זיינע שונאים. . יהוה איז איינגעהאלטן אין צארן, און גרויס אין מאכט, און שענקען שענקט ער ניט; יהוה – מיט ווינט און מיט שטורעם איז זיין וועג, און וואלקן דער שטויב פון זיינע פיס. . ער שרייט אן אויפן ים, און טריקנט אים אויס, און אלע טייכן מאכט ער טרוקן; פארוועלקט ווערט דער בשן און כרמל, און די בליונג פון לבנון ווערט פארוועלקט. . די בערג ציטערן פאר אים, און די טאלן טוען זיך וואקלען, און די ערד ווערט אויפגעטרייסלט פון זיין פנים, אי די וועלט אי אלע וווינער אין איר. . פאר זיין כעס ווער קען זיך שטעלן? און ווער קען באשטיין אין זיין גרימצארן? זיין צארן גיסט זיך אויס ווי פייער, און די פעלזן ווערן צעשטויסן פאר אים. . גוט איז יהוה, פאר א פעסטונג אין טאג פון נויט; און ער ווייס די וואס שיצן זיך אין אים. . אבער מיט א שטראמיקער פלייצונג וועט ער מאכן א פארלענדונג פון איר ארט, און זיינע פיינט וועט נאכיאגן פינצטערניש. . וואס טראכט איר אקעגן גאט? א פארלענדונג וועט ער מאכן, די צרה וועט ניט אויפשטיין א צווייט מאל. . ווארום בעת זיי זיינען ווי דערנער איינגעפלאכטענע, און ווי זיי שיכורן פארשיכורטע, וועלן זיי אין גאנצן פארצערט ווערן ווי טרוקענע שטרוי. . פון דיר איז ארויסגעקומען דער וואס טראכט בייז אקעגן גאט, וואס באראט נידערטרעכטיקייט. . אזוי האט גאט געזאגט ווי געזונט און אזוי פיל ווי זיי זיינען, אזוי וועלן זיי פארשניטן ווערן און פארגיין; הגם איך האב דיך געפייניקט, וועל איך מער דיך ניט פייניקן. . און אצונד וועל איך צעברעכן זיין יאכשטאנג פון דיר, און דיינע בינדשטריק וועל איך צערייסן.
. און גאט האט באפוילן וועגן דיר, אז פון דיין נאמען זאל מער קיין זאמען ניט זיין; פון הויז פון דיין גאט וועל איך פארשניידן געשניצטע און געגאסענע געצן; איך וועל דיר א קבר מאכן, ווייל דו ביסט צו שאנד געווארן.
. זע אויף די בערג די פיס פון דעם אנזאגער וואס מאכט הערן שלום! פייער, יהודה, דיינע פייערטעג, באצאל דיינע נדרים, ווארום מער וועט ניט דורכגיין אין דיר דער נידערטרעכטיקער, ער איז אין גאנצן פארשניטן.
. א צעברעכער גייט ארויף אקעגן דיר; היט די פעסטונג. קוק אויס אויפן וועג, פעסטיק די לענדן, שטארק זייער דיין כוח. – . ווארום גאט קערט אום דעם שטאלץ פון יעקב ווי דעם שטאלץ פון ישראל; ווארום אויסליידיקער האבן זיי אויסגעליידיקט, און זייערע צווייגן פארדארבן. – . דער שילד פון זיינע גיבורים איז גערויטיקט, די קריגסלייט אין ווערמילפארב, אין פייערדיקן שטאל די רייטוועגן, אין טאג פון זייער צוגרייטונג; און די ציפרעסשפיזן ווערן געפאכט. . דורך די גאסן ווילדעווען די רייטוועגן, זיי שטורעמען דורך די מערק, זייער אנבליק איז ווי פלאמען, ווי די בליצן לויפן זיי אום.
. ער טראכט אן זיינע מאכטיקע, אבער זיי ווערן געשטרויכלט אין זייער גאנג; מע איילט צו דער מויער, און צוגעגרייט ווערט דער שירעמדאך. . די טויערן פון די טייכן זיינען געעפנט, און דער פאלאץ ווערט צערונען. . און די מלכה ווערט אן אפגעדעקטע אוועקגענומען, און אירע דינסטן קלאגן אזוי ווי דער קול פון טויבן, זיך קלאפנדיק אויף די הערצער. . און נינוה איז ווי א טייך וואסער פון זינט די טעג וואס זי איז; אבער זיי אנטלויפן; ״שטייט! שטייט!״ אבער קיינער קערט זיך ניט אום. . רויבט זילבער, רויבט גאלד, ניטא קיין שיעור צו דעם אויסשטאט, א רייכטום פון אלע גלוסטיקע זאכן. . זי ווערט פוסט און וויסט און פארוויסט, און דאס הארץ ווערט צעגאנגען, און א וואקלעניש פון קני, און א ציטערניש אין אלע לענדן; און זייערע אלעמענס פנימער נעמען אן א פינצטערניש. . ווו איז די וווינונג פון די לייבן, וואס איז געווען דער פיטערפלאץ פאר יונגלייבן, וואס דארטן איז אומגעגאנגען דער לייב, די לייבינטע, דאס קליינע לייבל, און קיינער האט ניט געשראקן? . דער לייב פלעגט פארצוקן גענוג פאר זיינע יונגע, און ווערגן פאר זיינע לייבינטעס, און האט אנגעפילט מיט פארצוקונג זיינע לעכער, און זיינע וווינונגען מיט פארצוקטע. . זע, איך וועל קומען אויף דיר, זאגט גאט פון צבאות, און איך וועל פארברענען אויף רויך אירע רייטוועגן, און דיינע יונגלייבן וועט פארצערן די שווערד; און איך וועל פארשניידן פון דער ערד דיין רויב, און מער וועט ניט געהערט ווערן דער קול פון דיינע שלוחים.

. וויי די בלוטיקע שטאט, אין גאנצן מיט פאלשקייט, מיט רויב, אנגעפילט! עס טוט זיך ניט אפ די פארצוקונג. . א קנאל פון בייטשן, און א רעש־געפילדער פון רעדער, און פערד יאגן, און רייטוועגן שפרינגען; . רייטער שטורעמען ארויף, און פלאם פון שווערד, און בליץ פון שפיז, און א סך דערשלאגענע, און א הויפן פגרים, און אן שיעור טויטע לייבער; און זיי שטרויכלען אן זייערע טויטע לייבער. . פון וועגן די פיל זנותן פון דער ווויל־חנעוודיקער זונה, דער מיינסטערין פון כישוף, וואס פארקויפט פעלקער מיט אירע זנותן, און משפחות מיט אירע כישופן. . זע, איך קום צו דיר, זאגט גאט פון צבאות, און איך וועל אויפדעקן דיינע ברעגן אויף דיין פנים, און וועל ווייזן די פעלקער דיין נאקעטקייט, און די קיניגרייכן דיין שאנד. . און איך וועל ארויפווארפן אויף דיר אומווערדיקייטן, און וועל דיך פארמיאוסן, און דיך מאכן ווי מיסט. . און עס וועט זיין, אלע וואס זעען דיך, וועלן ווייכן פון דיר, און זאגן ״פארוויסט געווארן איז נינוה; ווער קען זי באקלאגן? פון וואנען זאל איך זוכן טרייסטער פאר דיר?״ . ביסטו דען בעסער פון נוא־אמון, וואס איז געזעסן צווישן טייכן, מיט וואסער ארום איר; וואס איר פעסטונג איז געווען דער ים, פון ים איז געווען איר מויער? . כוש איז געווען א שטארקייט, און מצרים אן שיעור, פוט און לובים זיינען געווען דיר צו הילף. . אבער אויך זי איז אין גלות, אין געפאנגענשאפט איז זי געגאנגען; אויך אירע קליינע קינדער זיינען צעהאקט געווארן אין אלע עק גאסן; און אויף אירע נכבדים האט מען גורל געווארפן, און אלע אירע גרויסע לייט זיינען אין קייטן געשמידט געווארן. . דו אויך וועסט שיכור ווערן, וועסט זיין א געחלשטע, דו אויך וועסט זוכן א באשיצונג פון פיינט.
. אלע דיינע פעסטונגען וועלן זייןווי פייגנביימער מיט ערשטפייגן וואס אז זיי ווערן געטרייסלט, פאלן זיי דעם עסער אין מויל. . זע, דיין פאלק אין דיר זיינען ווייבער, אפן געעפנט געווארן פאר דיינע פיינט זיינען די טויערן פון דיין לאנד, פארצערט האט א פייער דיינע ריגלען. . וואסער פאר באלעגערונג שעפ דיר אן, פארשטארק דיינע פעסטונגען, גיי אין ליים און טרעט וואפנע, נעם אן די ציגלפורעם. . דענצמאל וועט דיך א פייער פארצערן, א שווערד וועט דיך פארשניידן; זי וועט דיך אויפעסן ווי דער היישעריק; מעגסט זיך מערן ווי דער היישעריק, מעגסט זיך מערן ווי דער גריל. . האסט געמערט דיינע האנדלסלייט מיין פון די שטערן פון הימל – האט דער היישעריק זיך אויסגעשפרייט און איז אוועקגעפלויגן. . דיינע געקרוינטע זיינען ווי גרילן, און דיינע פירער ווי א מחנה היישעריקן, וואס לאגערן אויף די פלויטן אין א קאלטן טאג; גייט אויף די זון, אזוי פליען זיי אוועק, און מע ווייסט ניט זייער ארט ווו זיי זיינען. . איינגעשלאפן זיינען דיינע פאסטוכער, מלך פון אשור, עס רוען דיינע מאכטיקע, צעשפרייט אויף די בערג איז דיין פאלק, און ניטא ווער זאל איינזאמלען. . ניטא קיין לינדערונג פאר דיין בראך, שווער איז דיין ווונד; אלע וואס הערן דיין הערונג, קלאפן מיט די הענט אויף דיר, ווארום אויף וועמען איז ניט אריבער תמיד דיין בייז?

 יידיש פון יהואש
חבקוק

. די נבואה וואס חבקוק דער נביא האט געזען. . ביז וואנען, גאט, וועל איך רופן, און דו וועסט ניט הערן? שרייען צו דיר געוואלט, און דו וועסט ניט העלפן? . פאר וואס לאזטו מיך זען אומרעכט, און קוקסט־צו אומגליק? און רויב און גזלה זיינען פאר מיר, און עס איז קריג, און שטרייט הייבט זיך אויף. . דרום איז אפגעשלאפט די תורה, און קיין מאל קומט ניט ארויס א משפט; ווייל דער רשע רינגלט ארום דעם צדיק, דרום קומט ארויס דער משפט פארדרייט.
. זעט ביי די פעלקער און קוקט־צו, און ווונדערן פארווונדערט אייך, ווארום א טוונג טוט מען אין אייערע טעג איר וועט ניט גלויבן, אז עס וועט דערציילט ווערן. . ווארום זעט, איך מאך אויפשטיין די כשדים, דאס ביטערע און דאס האסטיקע פאלק, וואס גייט איבער דער ברייט פון דער ערד, צו ארבן וווינונגען ניט זיינע. . פארכטיק און מוראדיק איז ער, פון אים אליין גייט ארויס זיין רעכט און זיין מאכט. . און פלינקער פון לעמפערטן זיינען זיינע פערד, און שארפער פון אוונטוועלף; און זיינע רייטער פארשפרייטן זיך, יא, זיינע רייטער קומען פון דער ווייטן, זיי פליען ווי אן אדלער וואס איילט צו פארצערן. . זיי אלע קומען אויף רויב, דאס ציען פון זייערע פנימער איז פארויס צו; און ער זאמלט ווי זאמד געפאנגענע. . און ער שפאט פון מלכים, און פירשטן זיינען א שפילכל ביי אים; ער לאכט פון איטלעכער פעסטונג, ווארום ער שיט אן ערד, און באצווינגט זי. . דענצמאל גייט אים אריבער א גייסט, און ער טרעט איבער און פארשולדיקט זיך; זיין דאזיקער כוח ווערט ביי אים צום גאט.
. פאר וואר, דו ביסט דאך פון אייביק אן, יהוה מיין גאט, מיין הייליקער, לאמיר ניט אומקומען; גאט, דו האסט אים פאר א משפט געמאכט, און דו, פעלז, האסט אים צו שטראפן געשטעלט. . דיינע אויגן זיינען צו ריין צו זען שלעכטס, און צוקוקן אומרעכט קענסטו ניט; פאר וואס קוקסטו־צו די וואס פעלשן, שווייגסט ווען דער רשע שלינגט איין דעם וואס איז גערעכטער פון אים? . און האסט געמאכט מענטשן ווי די פישן פון ים, ווי ווערים אן א געוועלטיקער איבער זיי; . ער ציט זיי אלע ארויף מיט א ווענטקע, ער שלעפט זיי ארויף אין דער נעץ, און ער זאמלט זיי איין אין זיין פאנגנעץ; דרום פרייט ער זיך און קוועלט. . דרום שלאכט ער צו זיין נעץ, און רייכערט צו זיין פאנגנעץ, ווארום דורך זיי איז פעט זיין חלק, און זיין עסן איז זאפטיק. . זאל ער דרום אויסליידיקן זיין נעץ, און תמיד הרגען פעלקער אן דערבארימונג?

. איך שטיי אויף מיין וואך, און איך שטעל זיך אויפן טורעם, און קוק צו זען וואס ער וועט מיט מיר רעדן, און איך זאל ענטפערן, אויף דער טענה צו מיר. . האט מיר גאט געענטפערט און געזאגט, פארשרייב די זעאונג, און פארצייכן קלאר אויף טאוולען, כדי מע זאל עס געלויפיק לייענען. . ווארום די זעונג איז נאך אויף א צייט, און זי רעדט פון דעם קץ, און זאגט ניט קיין ליגן; אויב ער וועט זיך זאמען, טו הארן אויף אים, ווארום קומען וועט ער קומען, ער וועט ניט פארשפעטיקן.
. זע, האפערדיק, ניט רעכטפארטיק, איז זיין זעל אין אים, אבער דער גערעכטער לעבט מיט זיין אמונה. . און פאר וואר, ווי דער וויין טוט פעלשן, אזוי וועט דער שטאלצער מענטש ניט אנהאלטן; דער וואס מאכט ברייט ווי די אונטערערד זיין באגער, און ער וועט ווי דער טויט ניט זאט, און זאמלט צו זיך אלע פעלקער, און קלייבט צו זיך אלע אומות. . פאר וואר, די אלע וועלן אויפהייבן א משל אויף אים, און א שפאטרעטעניש איבער אים, און מע וועט זאגן וויי, דער וואס מערט ניט־זיינס – ביז וואנען? – און לאדט אויף זיך חובות! . פאר וואר, פלוצלינג וועלן אויפשטיין דיינע צינזמאנער, און דערוועקן וועלן זיך דיינע אויפטרייסלער, און וועסט ווערן צו רויב פאר זיי. . ווייל דו האסט בארויבט פיל פעלקער, וועלן דיך בארויבן אלע איבעריקע אומות; פון וועגן מענטשנס בלוט, און דעם אומרעכט צום לאנד, צו דער שטאט און אלע וווינער אין איר.
. וויי, דער וואס האוועט נאך בייזן געווין פאר זיין הויז, צו מאכן אין דער הייך זיין נעסט, ניצול צו ווערן פון דער האנט פון בייז! . האסט באראטן שאנד פאר דיין הויז; פארשניטן פיל פעלקער, און פארזינדיקט דיין זעל. . ווארום א שטיין פון דער וואנט וועט שרייען, און א באלקן פון דעם האלץ וועט אים ענטפערן. . וויי, דער וואס בויט א שטאט מיט בלוט, און שטעלט אויף א כרך אויף אומרעכט! . פאר וואר, זע, עס איז פון גאט פון צבאות, אז פעלקער זאלן זיך מאטערן פארן פייער, און אומות זאלן זיך מיען אומנישט. . ווארום די ערד וועט פול ווערן מיט דערקענונג פון גאטס פראכט, אזוי ווי די וואסערן באדעקן דעם ים.
. וויי, דער וואס טרינקט אן זיין חבר! מישסט־צו דיין גיפט, און מאכסט אויך שיכור, כדי צו קוקן אויף זייער נאקעטקייט! . האסט זיך געזעטיקט מיט שאנד אנשטאט כבוד – טרינק דו אויך און ווער אפגעדעקט. אומדרייען וועט זיך צו דיר דער בעכער פון גאטס רעכטער האנט, און קויט וועט זיין אויף דיין כבוד. . ווארום דאס אומרעכט צום לבנון וועט דיך צודעקן, און די פארוויסטונג פון די חיות וואס האט זיי צעבראכן; פון וועגן מענטשנס בלוט, און דעם אומרעכט צום לאנד, צו דער שטאט און אלע וווינער אין איר.
. וואס נוצט דער געשניצטער געץ, אז זיין פורעמער האט אים אויסגעשניצט? וואס דער געגאסענער געץ, און דער פאלשער לערער, אז דער פורעמער פון זיין פורעמונג האט זיך פארזיכערט דערויף, צו מאכן אפגעטער שטומע? . וויי, דער וואס זאגט צו א האלץ כאפ זיך אויף! דערוועק דיך! צו א שטיין א שטומען. ער זאל לערנען? זע, ער איז איינגעפאסט אין גאלד און זילבער, און א שום אטעם איז אין אים ניטא. . אבער יהוה איז אין זיין הייליקן טעמפל; שטיל פאר אים, די גאנצע ערד!

. א תפילה פון חבקוק דעם נביא אויף שגיונות. . גאט, איך האב געהערט דיין הערונג; איך שרעק מיך; גאט, לעב אויף דיין ווערק אין די נאנטע יארן, אין די נאנטע יארן מאך עס באקאנט; אין צארן געדענק אן דערבארימען.
. גאט קומט פון תימן, און דער הייליקער פון בארג פארן. סלה. זיין גלאנץ באדעקט די הימלען, און מיט זיין ליכטיקייט איז פול די ערד. . און דער שימער איז ווי זונליכט, שטראלן האט ער פון זיין זייט; און דארטן איז די באהעלטעניש פון זיין מאכט. . אים פארויס גייט די פעסט, און דער בליץ גייט ארויס נאך זיינע פיס. . ער שטייט אויף, און צעטרייסלט די ערד, ער גיט א קוק, און מאכט שפרינגען די פעלקער, און די אייביקע בערג ווערן צעפיצלט, די אוראלטע הייכן פאלן אנידער; דאס זיינען זיינע אייביקע וועגן. . אונטער אומגליק זע איך די געצעלטן פון כושן, די פארהאנגען פון מדין־לאנד ציטערן. . האט אויף די טייכן, גאט, האט אויף די טייכן געגרימט דיין צארן? צי איז אויף דעם אים דיין כעס? וואס דו רייטסט אויף דיינע פערד, אויף דיינע רייטוועגן פון זיג? . בלויז אנטבלויזט איז דיין בויגן, באשווארן די פיילן פון דיין ווארט. סלה. אין טייכן צעשפאלטסטו די ערד. . געזען דיך – ציטערן די בערג, א פלייצונג וואסער איז אריבערגעגאנגען, דער תהום האט ארויסגעלאזט זיין קול, ער האט אויפגעהויבן אין דער הייך זיינע הענט. . די זון, די לבנה, האט זיך אפגעשטעלט אין איר וווינונג, פאר דעם שיין פון דיינע פיילן וואס לויפן, פאר דעם שימער פון דיין בליציקן שפיז. . מיט צארן שפרייזטו איבער דער ערד, מיט כעס דרעשסטו די אומות.
. ביסט ארויס צו הילף דיין פאלק, צו הילף דיין געזאלבטן; האסט צעהאקט דעם קאפ, פון דעם רשעס הויז, האסט אויפגעדעקט דעם גרונט ביזן האלדז. סלה.
. האסט צעלעכערט מיט זיינע פיילן דעם קאפ פון זיינע פירער, וואס שטורעמען מיך צו צעשפרייטן; וואס זייער פרייד איז ווי אויפצועסן דעם ארימאן אין פארבארגעניש. . האסט געטרעטן דעם ים מיט דיינע פערד, דעם שוים פון די גרויסע וואסערן. . איך האב געהערט, און מיין לייב האט געציטערט, פון דעם קול האבן מיינע ליפן געקלאפט; א פוילונג איז אריין אין מיינע ביינער, און איך ציטער אויף מיין ארט אז איך זאל זיין בארוט אין טאג פון נויט, ווען מע קומט אויפן פאלק אים צו באפאלן. . פאר וואר, דער פייגנבוים בליט ניט, און ניטא קיין פרוכט אויף די וויינשטאקן, געפעלשט האט דער איינקום פון איילבערטבוים, און די פעלדער גיבן ניט קיין שפייז, פארשניטן פון געהעפט איז די שאף, און ניטא קיין רינדער אין די שטאלן. . אבער איך וועל מיך פרייען מיט יהוה, און לוסטיק זיין מיט דעם גאט פון מיין הילף. . יהוה מיין גאט איז מיין שטארקייט, און ער מאכט מיינע פיס ווי די הינדן, און אויף מיינע הייכן מאכט ער מיך טרעטן.
פאר דעם געזאנגמייסטער. מיט מיין סטרונעשפיל.

 יידיש פון יהואש
 צפניה

. דאס ווארט פון גאט וואס איז געווען צו צפניה דעם זון פון כושי, דעם זון פון גדליה, דעם זון פון אמריה, דעם זון פון חזקיהן, אין די טעג פון יאשיהו דעם זון פון אמונען, דעם מלך פון יהודה.
. פארלענדן וועל איך פארלענדן אלצדינגפון דעם געזיכט פון דער ערד, זאגט גאט. . איך וועל פארלענדן מענטשן און בהמות, איך וועל פארלענדן די פויגלען פון הימל, און די פישן פון ים, און די שטרויכלונגען אין איינעם מיט די רשעים; און איך וועל פארשניידן דעם מענטשן פון געזיכט פון דער ערד, זאגט גאט. . און איך וועל אויסשטרעקן מיין האנט אויף יהודה, און אויף אלע באוווינער פון ירושלים, און איך וועל פארשניידן פון דעם דאזיקן ארטדעם איבערבלייב פון בעל, דעם נאמען פון די פריסטער מיט די כהנים;. און די וואס בוקן זיך אויף די דעכערצו דעם חיל פון הימל, און די וואס אי זיי בוקן זיך און שווערן צו יהוה, אי זיי שווערן ביי מלכם;. און די וואס טרעטן אפ פון הינטער יהוה, און וואס זוכן ניט יהוה, און פרעגן זיך ניט אויף אים.
. שטיל פאר גאט דעם האר! ווארום נאנט איז דער טאג פון גאט, ווארום גאט האט אנגעברייט א שלאכטונג, פארבעטן זיינע גערופענע. . און עס וועט זיין אין דעם טאג פון גאטס שלאכטונג, וועל איך זיך רעכענען מיט די הארן, און מיט דעם מלכס זין, און מיט אלע וואס קליידן זיך אין פרעמדלענדישע קליידער. . און איך וועל זיך רעכענען אין יענעם טאגמיט אלע וואס שפרינגען איבערן שוועל, וואס פילן אן דאס הויז פון זייער הארמיט אומרעכט און באטרוג.
. און אין יענעם טאג, זאגט גאט, וועט זיין א קול פון געשריי פון דעם פישטויער, און א יללה פון צווייטן שטאטפערטל, און א גרויסער בראך פון די בערג. . יאמערט, איר באוווינער פון מכתש, ווארום אומגעקומען איז דאס גאנצע האנדלפאלק, פארשניטן געווארן אלע אנגעלאדענע מיט זילבער. . און עס וועט זיין אין יענער צייט, וועל איך דורכזוכן ירושלים מיט ליכט, און איך וועל זיך רעכענען מיט די לייטוואס גליווערן אויף זייערע הייוון, וואס זאגן אין זייער הארצןניט גוטס טאן קען גאט און ניט שלעכטס טאן. . און זייער פארמעג וועט זיין צו רויב, און זייערע הייזער צו וויסט; און זיי וועלן בויען הייזער, און ניט באוווינען, און פלאנצען וויינגערטנער, און ניט טרינקען זייער וויין. . נאנט איז דער גרויסער טאג פון גאט, נאנט און געשווינט זייער; הארך! דער טאג פון גאט! ביטער שרייט דענצמאל דער גבור. . א טאג פון צארן איז יענער טאג, א טאג פון נויט און קלעם, א טאג פון וויסטקייט און פארוויסטונג, א טאג פון חושך און פינצטערניש, א טאג פון וואלקן און נעבל, . א טאג פון שופר און שאלונגאקעגן די באפעסטיקטע שטעט, און אקעגן די הויכע טורעמס. . און איך וועל ענג מאכן די מענטשן, און זיי וועלן אומגיין ווי בלינדע, ווייל זיי האבן צו גאט געזינדיקט; און זייער בלוט וועט פארגאסן ווערן ווי שטויב, און זייער פלייש ווי מיסט. . אפילו זייער זילבער, אפילו זייער גאלד, וועט זיי ניט קענען מציל זיין אין טאג פון גאטס צארן; און אין דעם פייער פון זיין כעסוועט פארצערט ווערן די גאנצע ערד, ווארום א פארלענדונג אזש א שרעקלעכע, וועט ער מאכן פון אלע באוווינער פון דער ערד.

. זאמלט אייך איין און פארזאמלט אייך, איר אומפארשעמט פאלק, . איידער דער גזר ווערט געבארןווי שפריי פארגייט דער טאגאיידער עס קומט אויף אייך דער גרימצארן פון גאט, איידער עס קומט אויף אייך דער טאג פון גאטס כעס. . זוכט גאט, איר אלע פארליטענע פון לאנד, וואס האט געטאן זיין געזעץ; זוכט גערעכטיקייט, זוכט עניוות, אפשר וועט איר פארבארגן ווערן אין טאג פון גאטס כעס. . ווארום עזה וועט א פארלאזענע זיין, און אשקלון א וויסטעניש; אשדוד, זי וועט מען אין מיטן טאג ארויסטרייבן, און עקרון וועט אויסגעריסן ווערן. . וויי, איר באוווינער פון דער ים־געגנט, איר פאלק פון כרתים! דאס ווארט פון גאט איז אויף אייך, כנען, דו לאנד פון די פלשתים; און איך וועל דיך אונטערברענגעןאז קיין באוווינער זאל ניט זיין. . און די געגנט פון ים וועט זיין פיטערפלעצער, לאנקעס פאר פאסטוכער, און געהעפטן פאר שאף, . און עס וועט זיין א חלקפאר דעם איבערבלייב פון דעם הויז פון יהודה; זיי וועלן זיך דערויף פיטערן; אין די הייזער פון אשקלון וועלן זיי הויערן אין אוונט; ווארום יהוה זייער גאט וועט זיך דערמאנען אן זיי, און וועט אומקערן זייער געפאנגענשאפט. . איך האב געהערט די לעסטערונג פון מואב, און די זידלערייען פון די קינדער פון עמון, וואס זיי האבן געלעסטערט מיין פאלק, און זיך געגרייסט אקעגן זייער געמארק. . דרום אזוי ווי איך לעב, זאגט יהוה, דער גאט פון צבאות, דער גאט פון ישראל, אז מואב וועט ווי סדום ווערן, און די קינדער פון עמון ווי עמורה, א ווירטשאפט פון דערנער, און אן אויסגראבונג פון זאלץ, און א וויסטעניש אויף אייביק; דער איבערבלייב פון מיין אומה וועט זיי צערויבן, און דער רעשט פון מיין פאלק וועט זיי ארבן. . דאס וועט זיי זיין פאר זייער שטאלץ, וואס זיי האבן געלעסטערט, און זיך געגרייסטקעגן דער אומה פון גאט פון צבאות. . מוראדיק איז גאט אקעגן זיי, ווארום ער מאכט איינגיין אלע אפגעטער פון דער ערד, און בוקן וועלן זיך צו אים, איטלעכער פון זיין ארט, אלע אינדזלען פון די פעלקער. . אויך איר כושים, וועט זיין דערשלאגענע פון מיין שווערד.
. און ער וועט אויסשטרעקן זיין האנט אקעגן צפון, און וועט אונטערברענגען אשור, און מאכן נינוה פאר א וויסטעניש, א טריקעניש אזוי ווי א מדבר. . און הויערן אין איר וועלן סטאדעס, חיות פון יעטוועדער מין; אי דער פעליקאן אי דער זומפבושלוועלן נעכטיקן אויף אירע זיילנקעפ; קולות וועלן זינגען אין פענצטער, א חורבן וועט זיין אויף דער שוועל, ווארום איר צעדערווערק דעקט מען אפ. . דאס איז די לוסטיקע שטאטוואס איז געזעסן אין זיכערקייט, וואס האט געזאגט אין איר הארצןאיך, און אחוץ מיר איז מער ניטא. ווי איז זי געווארן צו וויסט, א הויערארט פאר חיות! איטלעכער וואס גייט איר פארביי, וועט שמוצערן, וועט וויגן זיין האנט.

. וויי, די קויטיקע און אומווערדיקע, די דריקערישע שטאט!. זי האט ניט צוגעהערט דעם קול, זי האט ניט גענומען קיין מוסר, זי האט זיך ניט פארזיכערט אויף יהוה, זי האט זיך ניט דערנענטערט צו איר גאט. . אירע הארן אין איר זיינען לייבן ברומיקע, אירע ריכטער זיינען אוונטוועלף, זיי לאזן ניט א ביין ביז פרימארגן. . אירע נביאים זיינען לויזגעלאזט, מענטשן אומגעטרייע; אירע כהנים פארשוועכן די הייליקייט, פארברעכן אקעגן דער תורה. . גאט דער גערעכטער איז אין איר מיט, ער טוט ניט קיין אומרעכט; פרימארגן אין פרימארגן לאזט ער ארויסזיין גערעכטיקייט אין ליכט, ניט פארפעלט; אבער דער פארברעכער ווייס ניט פון קיין בושה. . איך האב פארשניטן פעלקער, פארוויסט געווארן זיינען זייערע ווינקלען; איך האב חרוב געמאכט זייערע גאסן, אז קיינער גייט ניט דורך; צעשטערט זיינען זייערע שטעט, אן א מענטשן, אן א באוווינער. . האב איך געטראכט וועסט געוויס מורא האבן פאר מיר, וועסט א מוסר נעמען; כדי איר וווינונג זאל ניט פארשניטן ווערן, לויט אלץ וואס איך האב באפוילן וועגן איר; אבער זיי האבן זיך געפעדערטפארדארבן צו זיין אין אלע זייערע מעשים.
. דרום ריכט זיך אויף מיר, זאגט גאט, אויף דעם טאג וואס איך שטיי אויף צום רויב, ווארום מיין משפט איז איינצוזאמלען די פעלקעראיך זאל אויפקלייבן די קיניגרייכן, אויסצוגיסן אויף זיי מיין כעס, מיין גאנצן גרימצארן; ווארום אין דעם פייער פון מיין פארדראסוועט פארצערט ווערן די גאנצע ערד. . ווארום דענצמאל וועל איך איבערמאכן די פעלקערא ליפ א ריינע, אז זיי זאלן אלע רופן צום נאמען יהוה, אים צו דינען אזוי ווי איין מאן. . פון יענער זייט טייכן פון כושוועלן זיי ברענגען מיינע בעטער, די טאכטער פוצי, א מתנה צו מיר. . אין יענעם טאג וועסטו זיך מער ניט שעמעןוועגן אלע דיינע מעשים, וואס דו האסט פארבראכן קעגן מיר, ווארום דענצמאל וועל איך אפטאן פון צווישן דירדיינע שטאלצלוסטיקע, און וועסט זיך מער ווידער ניט גרייסן, אויף מיין הייליקן בארג. . און איך וועל איבערלאזן אין דירדאס געדריקטע און ארימע פאלק, און זיי וועלן זיך באשיצןאין דעם נאמען יהוה. . דער איבערבלייב פון ישראל וועט ניט טאן קיין אומרעכט, און ניט רעדן קיין ליגן, און אין זייער מויל וועט זיך ניט געפינעןא צונג פון באטרוג; יא, זיי וועלן זיך פיטערן און הויערן, און קיינער וועט ניט שרעקן.
. זינג, טאכטער ציון, טוט שאלן, ישראל; פריי זיך און זיי לוסטיק פון גאנצן הארצן, טאכטער ירושלים. . גאט טוט אפ דיינע משפטים, ער ראמט אפ דיינע פיינט; דער קיניג פון ישראל, גאט, איז צווישן דיר, זאלסט מער ניט מורא האבן פאר בייז. . אין יענעם טאג וועט געזאגט ווערן צו ירושליםזאלסט ניט מורא האבן; ציון, ניט שלאף ווערן זאלן דיינע הענט. . יהוה דיין גאט איז צווישן דיר, א גבור וואס העלפט; ער וועט זיך פרייען מיט שמחה אויף דיר, ער וועט פארשווייגן אין זיין ליבשאפט, ער וועט זיך פרייען אויף דיר מיט געזאנג. . איך זאמל איין די דערווייטערטע פון א יום־טוב -די וואס זיינען אוועק פון דיר, וואס דו האסט געטראגן וועגן דעם שאנד. . זע, איך רעכן זיך מיט אלע דיינע פייניקער, אין יענער צייט, און איך וועל העלפן די וואס איז הינקעדיק, און די פארשטויסענע וועל איך איינזאמלען; און איך וועל זיי מאכן פאר א לויב און פאר א שם, די וואס איבער דער גאנצער ערד איז געווען זייער שאנד. . אין יענער צייט וועל איך אייך ברענגען, און אין יענער צייט טו איך אייך איינזאמלען; ווארום איך וועל אייך מאכן פאר א שם און פאר א לויבצווישן אלע פעלקער פון דער ערד, ווען איך קער אום אייער געפאנגענשאפטפאר אייערע אויגן, זאגט גאט.

 יידיש פון יהואש
חגי

. אין צווייטן יאר פון מלך דריוש, אין זעקסטן חודש, אין ערשטן טאג פון חודש, איז געווען דאס ווארט פון גאט דורך חגי דעם נביא צו זרובבל דעם זון פון שאלתיאלן, דעם פירשט פון יהודה, און צו יהושוע דעם זון פון יהוצדקן, דעם כהן־גדול, אזוי צו זאגן
. אזוי האט געזאגט גאט פון צבאות, אזוי צו זאגן דאס דאזיקע פאלק זאגט די צייט איז נאך ניט געקומען, די צייט אז דאס הויז פון גאט זאל געבויט ווערן – . איז דאס ווארט פון גאט געווען דורך חגי דעם נביא, אזוי צו זאגן . איז דאס אייך א צייט, איר זאלט זיצן אין אייערע צוגעדעקטע הייזער, בעת דאס דאזיקע הויז איז חרב? . און אצונד האט גאט פון צבאות אזוי געזאגט
נעמט אייך צום הארצן אייערע וועגן
. איר זייט פיל, און ברענגט אריין ווינציק, איר עסט, אבער ניט צו זאט, איר טרינקט, אבער ניט גענוג זיך אנצוטרינקען, איר קליידט זיך, און קיינעם איז ניט ווארעם, און דער וואס פארדינט, פארדינט אין א לעכערדיקן בייטל. . אזוי האט געזאגט גאט פון צבאות נעמט אייך צום הארצן אייערע וועגן. . גייט ארויף אין דעם געבערג, און איר זאלט ברענגען האלץ, און בויט דאס הויז, און איך וועל עס באוויליקן, און איך וועל געערלעכט ווערן, זאגט גאט. . איר ריכט זיך אויף פיל, ערשט עס ווערט ווינציק, און אז איר ברענגט עס אהיים, בלאז איך עס אוועק. איבער וואס? זאגט גאט פון צבאות; איבער מיין הויז וואס איז חרב, בעת איר לויפט איטלעכער אין זיין הויז. . דרום האבן די הימלען איבער אייך פארמיטן דעם טוי, און די ערד האט פארמיטן איר געוועקס. . און איך האב אויסגערופן א טריקעניש אויפן לאנד, און אויף די בערג, און אויף דער תבואה, און אויפן וויין, און אויפן אייל, און אויף וואס נאר די ערד ברענגט ארויס, און אויפן מענטשן, און אויף דער בהמה, און אויף יעטוועדער מי פון די הענט.
. האט זרובבל דער זון פון שאלתיאלן, און יהושוע דער זון פון יהוצדקן, דער כהן־גדול, און דער גאנצער איבערבלייב פון דעם פאלק, צוגעהערט צו דעם קול פון יהוה זייער גאט, און צו די ווערטער פון חגי דעם נביא, אזוי ווי יהוה זייער גאט האט אים געשיקט; און דאס פאלק האט מורא געהאט פאר יהוה. . און חגי דער שליח פון גאט האט געזאגט אין דער שליחות פון גאט צום פאלק, אזוי צו זאגן איך בין מיט אייך, זאגט גאט.
. און גאט האט דערוועקט דעם גייסט פון זרובבל דעם זון פון שאלתיאלן, דעם פירשט פון יהודה, און דעם גייסט פון יהושוע דעם זון פון יהוצדקן, דעם כהן־גדול, און דעם גייסט פון גאנצן איבערבלייב פון דעם פאלק, און זיי זיינען געקומען, און האבן געטאן ארבעט אויף דעם הויז פון יהוה פון צבאות זייער גאט, . אין פיר און צוואנציקסטן טאג פון חודש, אין זעקסטן חודש, אין צווייטן יאר פון מלך דריוש.

. אין זיבעטן חודש, אין איין און צוואנציקסטן טאג פון חודש, איז דאס ווארט פון גאט געווען דורך חגי דעם נביא, אזוי צו זאגן . זאג נאר צו זרובבל דעם זון פון שאלתיאלן, דעם פירשט פון יהודה, און צו יהושוע דעם זון פון יהוצדקן, דעם כהן־גדול, און צום איבערבלייב פון פאלק, אזוי צו זאגן
. ווער צווישן אייך איז געבליבן, וואס האט געזען דאס דאזיקע הויז אין זיין ערשטן פראכט? און ווי קוקט איר עס אן אצונד? איז עס ניט ווי גארנישט אין אייערע אויגן? . אבער זיי שטארק אצונד, זרובבל, זאגט גאט, און זיי שטארק, יהושוע זון פון יהוצדקן, דו כהן־גדול, און זייט שטארק, דאס גאנצע פאלק פון לאנד, זאגט גאט, און טוט, ווארום איך בין מיט אייך, זאגט גאט פון צבאות, . לויט דעם ווארט וואס איך האב געשלאסן מיט אייך ביי אייער ארויסגיין פון מצרים; און מיין גייסט, שטייט צווישן אייך; איר זאלט ניט מורא האבן. . ווארום אזוי האט געזאגט גאט פון צבאות נאך איין קליין וויילע, און איך שטורעם־אויף די הימלען און די ערד, און דעם ים און די יבשה. . און איך וועל אויפשטורעמען אלע פעלקער, און אנקומען אהער וועלן די גלוסטיקסטע זאכן פון אלע פעלקער, און איך וועל אנפילן דאס דאזיקע הויז מיט פראכט, זאגט גאט פון צבאות. . מיין איז דאס זילבער, און מיין איז דאס גאלד, זאגט גאט פון צבאות. . גרעסער וועט זיין די פראכט פון דעם דאזיקן לעצטן הויז ווי פון דעם ערשטן, זאגט גאט פון צבאות; און אין דעם דאזיקן ארט וועל איך געבן שלום, זאגט גאט פון צבאות.
. אין פיר און צוואנציקסטן טאג אין ניינטן חודש, אין צווייטן יאר פון דריושן, איז דאס ווארט פון גאט געווען דורך חגי דעם נביא, אזוי צו זאגן . אזוי האט געזאגט גאט פון צבאות פרעג אקארשט די כהנים א דין, אזוי צו זאגן . אז א מאן וועט טראגן הייליק פלייש אין ברעג פון זיין קלייד, און וועט זיך אנרירן מיט זיין ברעג אן ברויט, אדער אן געקעכטס, אדער אן וויין, אדער אן אייל, אדער אן וואסער עס איז עסנווארג, וועט עס הייליק ווערן? האבן געענטפערט די כהנים און האבן געזאגט ניין! . האט חגי געזאגט אויב איינער וואס איז אומריין פון א טויטן, וועט זיך אנרירן אן אל דעם דאזיקן, וועט עס ווערן אומריין? האבן געענטפערט די כהנים און האבן געזאגט עס וועט ווערן אומריין. . האט חגי זיך אפגערופן און האט געזאגט
אזוי איז דער דאזיקער עולם, און אזוי איז דאס דאזיקע פאלק פאר מיר, זאגט גאט, און אזוי איז יעטוועדער טוונג פון זייערע הענט; און וואס זיי זיינען דארטן מקריב, איז אומריין. . און אצונד לייגט צו, איך בעט אייך, אייער הארץ פון היינטיקן טאג אן און ווייטער. איידער מע האט געלייגט א שטיין אויף א שטיין אין דעם טעמפל פון גאט, . אז מע פלעגט קומען צו א הויפן פון צוואנציק מאס, פלעגט זיין צען; מע איז געקומען צום קעלטער אנשעפן פופציק פורה, און עס פלעגט זיין צוואנציק. . איך האב אייך געשלאגן מיט קארנבראנד און מיט וועלקעניש און מיט האגל אין אלדער ארבעט פון אייערע הענט, אבער איר האט זיך ניט געקערט צו מיר, זאגט גאט. . לייגט צו, איך בעט אייך, אייער הארץ פון היינטיקן טאג אן און ווייטער; פון פיר און צוואנציקסטן טאג אין ניינטן חודש, פון דעם טאג אן וואס דער טעמפל פון גאט איז געגרונטפעסט געווארן, לייגט צו אייער הארץ. . איז דען נאך דא זאמען אין שפייכלער? און צו מאל דער וויינשטאק, און דער פייגנבוים, און דער מילגרוימבוים, און דער איילבערטבוים, האט ניט געטראגן; פון היינטיקן טאג אן וועל איך בענטשן.
. און דאס ווארט פון גאט איז געווען א צווייט מאל צו חגין, אין פיר און צוואנציקסטן טאג פון חודש, אזוי צו זאגן זאג צו זרובבל דעם פירשט פון יהודה, אזוי צו זאגן
איך שטורעם־אויף די הימלען און די ערד. און איך וועל איבערקערן דעם טראן פון מלוכות, און וועל פארטיליקן די שטארקייט פון די מלוכות פון די פעלקער, . און וועל איבערקערן דעם רייטוואגן מיט זיינע רייטער, און נידערן וועלן פערד מיט זייערע רייטער, איינער דורכן אנדערנס שווערד. . אין יענעם טאג, זאגט גאט פון צבאות, וועל איך דיך נעמען, זרובבל זון פון שאלתיאלן, מיין קנעכט, זאגט גאט, און איך וועל דיך מאכן ווי א זיגלרינג, ווארום דיך האב איך אויסדערוויילט, זאגט גאט פון צבאות.

 יידיש פון יהואש
זכריה

. אין אכטן חודש, אין צווייטן יאר פון דריושן, איז דאס ווארט פון גאט געווען צו זכריה, דעם זון פון ברכיה, דעם זון פון עדון, דעם נביא, אזוי צו זאגן . גאט האט געצערנט אויף אייערע עלטערן א צערענונג.
. דרום זאלסטו זאגן צו זיי אזוי האט געזאגט גאט פון צבאות קערט אייך אום צו מיר, זאגט גאט פון צבאות, און איך וועל זיך אומקערן צו אייך, זאגט גאט פון צבאות. . איר זאלט ניט זיין אזוי ווי אייערע עלטערן, וואס די פריערדיקע נביאים האבן צו זיי גערופן, אזוי צו זאגן אזוי האט געזאגט גאט פון צבאות קערט אייך אום פון אייערע שלעכטע וועגן און אייערע שלעכטע מעשים. און זיי האבן ניט געהערט און ניט צוגעהארכט צו מיר, זאגט גאט. . אייערע עלטערן, ווו זיינען זיי? און די נביאים, לעבן זיי דען אייביק! . אבער מיינע ווערטער און מיינע משפטים וואס איך האב אנגעזאגט מיינע קנעכט די נביאים, פאר וואר, זיי זיינען אנגעקומען אייערע עלטערן, און זיי האבן תשובה געטאן, און האבן געזאגט אזוי ווי גאט פון צבאות האט געטראכט צו טאן צו אונדז, לויט אונדזערע וועגן און לויט אונדזערע מעשים, אזוי האט ער מיט אונדז געטאן.
. אין פיר און צוואנציקסטן טאג פון עלפטן חודש, דאס איז חודש שבט, אין צווייטן יאר פון דריושן, איז דאס ווארט פון גאט געווען צו זכריה, דעם זון פון ברכיהו, דעם זון פון עדואן, דעם נביא, אזוי צו זאגן
. איך האב געזען די נאכט, ערשט א מאן רייט אויף א רויטן פערד, און ער שטייט צווישן די מירטן וואס אין דער טיפעניש, און הינטער אים זיינען געווען רויטע, געלרויטע, און ווייסע פערד. . האב איך געזאגט וואס זיינען די דאזיקע, מיין האר? האט צו מיר געזאגט דער מלאך וואס האט מיט מיר גערעדט איך וועל דיר ווייזן וואס די דאזיקע זיינען. . און דער מאן וואס איז געשטאנען צווישן די מירטן, האט זיך אפגערופן און האט געזאגט דאס זיינען די וואס גאט האט געשיקט ארומצוגיין אויף דער ערד. . און זיי האבן זיך אפגערופן צו דעם מלאך פון גאט וואס איז געשטאנען צווישן די מירטן, און האבן געזאגט מיר זיינען ארומגעגאנגען אויף דער ערד, ערשט די גאנצע ערד זיצט רואיק. . האט זיך אפגערופן דער מלאך פון גאט און האט געזאגט גאט פון צבאות, ביז וואנען וועסטו זיך ניט דערבארימען אויף ירושלים, און אויף די שטעט פון יהודה, וואס דו האסט פארשאלטן שוין זיבעציק יאר? . און גאט האט געענטפערט דעם מלאך וואס האט מיט מיר גערעדט, גוטע ווערטער, טרייסטווערטער. . און דער מלאך וואס האט מיט מיר גערעדט, האט געזאגט צו מיר רוף אויס אזוי צו זאגן
אזוי האט געזאגט גאט פון צבאות מיך פארדריסט וועגן ירושלים און וועגן ציון א גרויס פארדראס. . און א גרויס צארן צערן איך אויף די רואיקע פעלקער, ווארום איך האב בלויז געצערנט א ביסל, און זיי האבן אונטערגעהאלפן צום בייזן. . דרום האט גאט אזוי געזאגט איך קער זיך אום צו ירושלים מיט דערבארימונג; מיין הויז וועט געבויט ווערן אין איר, זאגט גאט פון צבאות, און א בוישנור וועט געצויגן ווערן אויף ירושלים. . ווייטער רוף אויס אזוי צו זאגן אזוי האט געזאגט גאט פון צבאות מיינע שטעט וועלן ווידער איבערפלייצן מיט גוטס, און גאט וועט נאך טרייסטן ציון, און וועט ווידער אויסדערוויילן ירושלים.

. און איך האב אויפגעהויבן מיינע אויגן און האב געזען, ערשט פיר הערנער. . האב איך געזאגט צו דעם מלאך וואס האט מיט מיר גערעדט וואס זיינען די דאזיקע? האט ער צו מיר געזאגט דאס זיינען די הערנער וואס האבן צעשפרייט יהודה, ישראל, און ירושלים.
. און גאט האט מיר געוויזן פיר מיינסטערס. . האב איך געזאגט וואס קומען די דאזיקע טאן? האט ער געזאגט אזוי צו זאגן יענע זיינען די הערנער וואס האבן צעשפרייט יהודה, אזוי אז קיינער האט ניט געקענט אויפהייבן א קאפ, און די דאזיקע זיינען געקומען אויף זיי א שרעק אנצוווארפן, אפצוהאקן די הערנער פון די פעלקער וואס האבן אויפגעהויבן דעם הארן קעגן לאנד יהודה, כדי עס צו צעשפרייטן.
. און איך האב אויפגעהויבן מיינע אויגן און האב געזען, ערשט א מאן, און אין זיין האנט א מעסטשנור. . האב איך געזאגט וווהין גייסטו? האט ער צו מיר געזאגט צו מעסטן ירושלים, כדי צו זען וויפיל איז איר ברייט, און וויפיל איר לענג. . ערשט דער מלאך וואס האט מיט מיר גערעדט איז ארויסגעגאנגען, און אן אנדער מלאך איז ארויסגעגאנגען אים אנטקעגן. . און ער האט געזאגט לויף זאג צו יענעם יונגמאן אזוי צו זאגן
אפן וועט ירושלים זיין באזעצט, פון פיל מענטשן און בהמות אין איר. . און איך וועל איר זיין, זאגט גאט, א מויער פון פייער רונד ארום, און פאר א כבוד וועל איך זיין אין איר מיט.
. העי, העי! און אנטלויפט פון דעם לאנד פון צפון, זאגט גאט, ווארום אזוי ווי די פיר ווינטן פון הימל האב איך אייך צעשפרייט, זאגט גאט. . העי ציון, אנטרין, דו וואס וווינסט ביי טאכטער בבל. . ווארום אזוי האט געזאגט גאט פון צבאות, וואס האט מיך געשיקט פון אייער כבוד וועגן צו די פעלקער וואס בארויבן אייך פאר וואר, דער וואס רירט אייך אן רירט אן דעם שווארצאפל פון זיין אויג. . ווארום זע, איך פאך מיין האנט אויף זיי, און זיי וועלן ווערן א רויב צו די וואס האבן זיי געדינט, און איר וועט וויסן אז גאט פון צבאות האט מיך געשיקט. . זינג און פריי זיך, טאכטער ציון, ווארום זע, איך קום, און וועל רוען צווישן דיר, זאגט גאט. . און פיל פעלקער וועלן זיך באהעפטן אן גאט אין יענעם טאג, און זיי וועלן מיר זיין צום פאלק, און איך וועל רוען אין דיין מיט; און וועסט וויסן אז גאט פון צבאות האט מיך געשיקט צו דיר. . און גאט וועט ארבן יהודה פאר זיין חלק, אויף דער הייליקער ערד, און וועט ווידער אויסדערוויילן ירושלים.
. שטיל יעטוועדער לייב פאר גאט ווארום ער וועקט זיך פון זיין הייליקער וווינונג.

. און ער האט מיר געוויזן יהושוע דעם כהן־גדול ווי ער שטייט פאר דעם מלאך פון גאט, און דער שטן שטייט אויף זיין רעכטער זייט, אים צו פארקלאגן. . האט גאט געזאגט צום שטן גאט שרייט אן אויף דיר, שטן, יא, גאט וואס האט אויסדערוויילט ירושלים, שרייט אן אויף דיר; איז ניט דער דאזיקער א שייט ארויסגעריסן פון פייער? . און יהושוע איז געווען אנגעטאן אין קויטיקע בגדים, און איז געשטאנען פארן מלאך. . האט ער זיך אפגערופן און האט געזאגט צו די וואס זיינען געשטאנען פאר אים, אזוי צו זאגן טוט אויס פון אים די קויטיקע בגדים. און צו אים האט ער געזאגט זע, איך האב אפגעטאן פון דיר דיינע זינד, און וועל דיר אנטאן מלבושים. . האב איך געזאגט זאל מען אים אנטאן א ריינע הויב אויפן קאפ. און זיי האבן אים אנגעטאן די ריינע הויב אויפן קאפ, און האבן אים אנגעקליידט בגדים; און דער מלאך פון גאט איז געשטאנען דערביי. . און דער מלאך פון גאט האט געווארנט יהושוען, אזוי צו זאגן
. אזוי האט געזאגט גאט פון צבאות אויב אין מיינע וועגן וועסטו גיין, און אויב מיין היטונג וועסטו היטן, און דו וועסט אויך משפטן מיין הויז, און וועסט אויך היטן מיינע הויפן, וועל איך דיר געבן אן אומגאנג צווישן די דאזיקע וואס שטייען דא. . הער נאר צו, יהושוע כהן־גדול, דו און דיינע חברים וואס זיצן פאר דיר – ווארום פאר א צייכן מענטשן זיינען זיי – ווארום זע, איך ברענג מיין קנעכט דעם ״שפראץ״. . ווארום אט איז דער שטיין וואס איך האב געלייגט פאר יהושוען אויף דעם איין שטיין זיינען זיבן אויגן. זע, איך קריץ אויס זיין אויסקריצונג, זאגט גאט פון צבאות; און איך וועל אפטאן די זינד פון דעם דאזיקן לאנד אין איין טאג. . אין יענעם טאג, זאגט גאט פון צבאות, וועט איר רופן איינער דעם אנדערן אונטער א וויינשטאק און אונטער א פייגנבוים.

. און דער מלאך וואס האט גערעדט מיט מיר, האט זיך אומגעקערט, און ער האט מיך אויפגעוועקט, אזוי ווי א מענטש ווערט אויפגעוועקט פון זיין שלאף. . און ער האט צו מיר געזאגט וואס זעסטו? האב איך געזאגט איך האב געזען, ערשט א מנורה, אין גאנצן פון גאלד, און אויבן ביי איר א בעקן, און אירע זיבן לעמפלעך אויף איר, מיט זיבן, יא זיבן רערן צו די לעמפלעך וואס ביי איר אויבן. . און צוויי איילבערטביימער לעבן איר, איינער פון דער רעכטער זייט פון דעם בעקן, און איינער פון זיין לינקער זייט. . און איך האב זיך אפגערופן און האב געזאגט צו דעם מלאך וואס האט מיט מיר גערעדט, אזוי צו זאגן וואס זיינען די דאזיקע, מיין האר? . האט געענטפערט דער מלאך וואס האט מיט מיר גערעדט, און האט געזאגט צו מיר ווייסטו ניט וואס די דאזיקע זיינען? האב איך געזאגט ניין, מיין האר. . האט ער זיך אפגערופן און האט געזאגט צו מיר, אזוי צו זאגן דאס איז דאס ווארט פון גאט צו זרובבלן, אזוי צו זאגן
ניט מיט חיל און ניט מיט כוח, נאר מיט מיין גייסט, זאגט גאט פון צבאות. . ווער ביסטו, גרויסער בארג? פאר זרובבלן וועסטו ווערן א גלייכער פלאץ; און ער וועט ארויסברענגען דעם קאפשטיין מיט געשרייען חן, חן צו אים!
. און דאס ווארט פון גאט איז געווען צו מיר, אזוי צו זאגן
. די הענט פון זרובבלן האבן געגרונטפעסט דאס דאזיקע הויז, און זיינע הענט וועלן עס ענדיקן, און וועסט וויסן אז גאט פון צבאות האט מיך געשיקט צו אייך. . ווארום ווער נאר עס האט פאראכט דעם טאג פון קליינע אנהייבן, זיי וועלן זיך פרייען אז זיי וועלן זען דאס בלייגעוויכט אין זרובבלס האנט. די דאזיקע זיבן דאס זיינען די אויגן פון גאט וואס וואנדערן איבער דער גאנצער ערד.
. האב איך זיך אפגערופן און האב צו אים געזאגט וואס זיינען די דאזיקע צוויי איילבערטביימער אויף דער רעכטער זייט פון דער מנורה און אויף איר לינקער זייט? . און איך האב זיך אפגערופן א צווייט מאל און האב געזאגט צו אים וואס זיינען די צוויי איילבערטצווייגן וואס לעבן די צוויי גילדערנע גיסרערן וואס ליידיקן ארויס פון זיך דאס גילדערנע בוימל? . האט ער געזאגט צו מיר, אזוי צו זאגן ווייסטו ניט וואס די דאזיקע זיינען? האב איך געזאגט ניין, מיין האר. . האט ער געזאגט דאס זיינען די צוויי געזאלבטע וואס שטייען לעבן דעם האר פון דער גאנצער ערד.

. און איך האב ווידער אויפגעהויבן מיינע אויגן און האב געזען, ערשט א פליעדיקע מגילה. . האט ער צו מיר געזאגט וואס זעסטו? האב איך געזאגט איך זע א פליעדיקע מגילה; איר לענג צוואנציק איילן, און איר ברייט צען איילן. . האט ער צו מיר געזאגט
דאס איז די קללה וואס גייט ארויס איבער דעם געזיכט פון דער גאנצער ערד; ווארום איטלעכער וואס גנבעט, ווערט פון דאנען אוועקגעראמט לויט איר, און איטלעכער וואס שווערט פאלש, ווערט פון דאנען אוועקגעראמט לויט איר. . איך האב זי ארויסגעלאזט, זאגט גאט פון צבאות, און זי וועט קומען אין הויז פון דעם גנב, און אין הויז פון דעם וואס שווערט ביי מיין נאמען צום פאלשן, און זי וועט בלייבן אין זיין הויז, און זי וועט עס פארלענדן מיט זיינע האלצן און מיט זיינע שטיינער.
. און דער מלאך וואס האט גערעדט מיט מיר, איז ארויסגעגאנגען, און האט צו מיר געזאגט הייב אקארשט אויף דיינע אויגן, און זע וואס איז דאס דאזיקע וואס גייט ארויס? . האב איך געזאגט וואס איז דאס? האט ער געזאגט דאס איז די איפה וואס גייט ארויס. און ער האט געזאגט דאס איז זייער אנבליק אין גאנצן לאנד – . ערשט א רונד שטיק בליי האט זיך אויפגעהויבן – און דאס איז א פרוי וואס זיצט אין דער איפה. . און ער האט געזאגט דאס איז די שלעכטיקייט. און ער האט זי אריינגעווארפן אין דער איפה, און האט ארויפגעווארפן דאס שטיק בליי אויף איר עפענונג.
. און איך האב אויפגעהויבן מיינע אויגן און האב געזען, ערשט צוויי ווייבער גייען ארויס, און א ווינט איז אין זייערע פליגלען, און די פליגלען ביי זיי זיינען ווי די פליגלען פון א שטארך; און זיי האבן געטראגן די איפה צווישן ערד און הימל. . האב איך געזאגט צו דעם מלאך וואס האט גערעדט מיט מיר וווהין טראגן זיי די איפה? . האט ער געזאגט צו מיר איר צו בויען א הויז אין לאנד שנער; און אז עס וועט צוגעברייט ווערן, וועט זי דארטן אנידערגעשטעלט ווערן אויף איר ארט.

. און איך האב ווידער אויפגעהויבן מיינע אויגן און האב געזען, ערשט פיר רייטוועגן גייען ארויס פון צווישן צוויי בערג, און די בערג זיינען קופערנע בערג. . אין ערשטן רייטוואגן רויטע פערד, און אין צווייטן רייטוואגן שווארצע פערד, . און אין דריטן רייטוואגן ווייסע פערד, און אין פירטן רייטוואגן געשפרענקלטע ברוינע פערד. . האב איך זיך אפגערופן און האב געזאגט צו דעם מלאך וואס האט מיט מיר גערעדט וואס זיינען די דאזיקע, מיין האר? . האט דער מלאך געענטפערט און האט געזאגט צו מיר די דאזיקע גייען ארויס צו די פיר ווינטן פון הימל, נאך דעם ווי זיי האבן זיך געשטעלט פאר דעם האר פון דער גאנצער ערד. . דער וואס אין אים זיינען די שווארצע פערד גייט ארויס צום לאנד פון צפון, און די ווייסע זיינען ארויסגעגאנגען נאך זיי, און די געשפרענקלטע זיינען ארויסגעגאנגען צום לאנד פון דרום. . אויך די ברוינע זיינען ארויסגעגאנגען, און זיי האבן געוואלט גיין אומוואנדערן איבער דער ערד; האט ער געזאגט גייט וואנדערט אום איבער דער ערד. און זיי האבן אומגעוואנדערט איבער דער ערד. . און ער האט צוגעשריען צו מיר, און האט גערעדט צו מיר, אזוי צו זאגן זע, די וואס זיינען ארויסגעגאנגען צום לאנד פון צפון, האבן בארוט מיין געמיט אין לאנד פון צפון.
. און דאס ווארט פון גאט איז געווען צו מיר, אזוי צו זאגן . נעם פון די גלות־לייט, פון כלדין, פון טוביהן, און פון ידעיהן, וואס זיינען געקומען פון בבל, און זאלסט גיין אין דעם אייגענעם טאג, און קומען אין הויז פון יאשיה דעם זון פון צפניהן – . זאלסט נעמען זילבער און גאלד, און מאכן קרוינען, און אנטאן אויפן קאפ פון יהושוע דעם זון פון יהוצדקן, דעם כהן־גדול. . און זאלסט זאגן צו אים, אזוי צו זאגן
אזוי האט געזאגט גאט פון צבאות, אזוי צו זאגן אט איז א מאן וואס זיין נאמען איז ״שפראץ״, און וואס וועט ארויסשפראצן פון זיין ארט, און וועט בויען דעם טעמפל פון גאט. . יא, ער וועט בויען דעם טעמפל פון גאט, און ער וועט טראגן דעם גלאנץ, און וועט זיצן און געוועלטיקן אויף זיין טראן, און א כהן וועט זיין ביי זיין טראן; און א פרידלעכע באראטונג וועט זיין צווישן זיי ביידן. . און די קרוינען זאלן זיין חלמען, און טוביהן, און ידעיהן, און חן דעם זון פון צפניהן, פאר א געדעכעניש אין דעם טעמפל פון גאט. . און ווייטע וועלן קומען, און וועלן בויען אין דעם טעמפל פון גאט; און איר וועט וויסן אז גאט פון צבאות האט מיך געשיקט צו אייך. און עס וועט זיין, אויב הערן וועט איר צוהערן צו דעם קול פון יהוה אייער גאט.

. און עס איז געווען אין פירטן יאר פון מלך דריוש, איז דאס ווארט פון גאט געווען צו זכריהן אין פירטן טאג פון ניינטן חודש, אין כסלו, . ווען בית־אל, שראצר, און רגם־מלך און זיינע מענטשן, האבן געשיקט צו בעטן פאר גאט, . און צו זאגן צו די כהנים וואס אין הויז פון גאט פון צבאות, און צו די נביאים, אזוי צו זאגן זאל איך וויינען אין דעם פינפטן חודש אפגעזונדערטערהייט, אזוי ווי איך האב געטאן שוין פון כמה יארן? . איז דאס ווארט פון גאט פון צבאות געווען צו מיר, אזוי צו זאגן . זאג צו דעם גאנצן פאלק פון לאנד, און צו די כהנים, אזוי צו זאגן אז איר האט געפאסט און געקלאגט אין פינפטן און אין זיבעטן חודש שוין זיבעציק יאר, האט איר פאסטן דען מיר געפאסט? . און אז איר עסט, און אז איר טרינקט, זייט איר ניט די וואס עסט, און איר די וואס טרינקט? . דאס זיינען דאך די ווערטער וואס גאט האט גערופן דורך די פריערדיקע נביאים, ווען ירושלים איז געווען באזעצט און בשלווה, מיט אירע שטעט רונד ארום איר, און דער דרום און די נידערונג זיינען געווען באזעצט.
. און דאס ווארט פון גאט איז געווען צו זכריהן, אזוי צו זאגן
. אזוי האט געהאט געזאגט גאט פון צבאות, אזוי צו זאגן משפט אן אמתן משפט, און טוט חסד און דערבארימונג איינער מיטן אנדערן, . און אן אלמנה און א יתום, א פרעמדן און אן ארימאן, זאלט איר ניט דריקן, און איינער דעם אנדערנס רעה זאלט איר ניט טראכטן אין אייער הארצן. . אבער זיי האבן ניט געוואלט הארכן, און זיי האבן געקערט א ווידערשפעניקן רוקן, און זייערע אויערן האבן זיי פארשטאפט ניט צו הערן. . און זייער הארץ האבן זיי געמאכט אזוי ווי דימענטשטיין, ניט צו הערן די תורה און די ווערטער וואס גאט פון צבאות האט געשיקט מיט זיין גייסט דורך די פריערדיקע נביאים; דרום איז געווארן א גרויסער צארן פון גאט פון צבאות. . און עס איז געווען אזוי ווי ער האט גערופן, און זיי האבן ניט צוגעהערט, אזוי וועלן זיי רופן, און איך וועל ניט צוהערן, האט געזאגט גאט פון צבאות. . און איך וועל זיי צעשטורעמען איבער אלע פעלקער וואס זיי האבן זיי ניט געקענט. אזוי איז דאס לאנד וויסט געווארן נאך זיי, אן א גייער און אן א קומער; און זיי האבן געמאכט דאס גלוסטיקע לאנד א וויסטעניש.
. און דאס ווארט פון גאט פון צבאות איז געווען אזוי צו זאגן . אזוי האט געזאגט גאט פון צבאות מיך פארדריסט וועגן ציון א גרויס פארדראס, און מיט גרויס גרימצארן פארדריסט מיך וועגן איר. . אזוי האט גאט געזאגט איך קער זיך אום קיין ציון, און איך וועל רוען אין ירושלים, און ירושלים וועט גערופן ווערן די שטאט פון אמת, און דער בארג פון גאט פון צבאות, דער הייליקער בארג. . אזוי האט געזאגט גאט פון צבאות עס וועלן נאך זיצן זקנים און זקנות אין די גאסן פון ירושלים, איטלעכער מיט זיין שטעקן אין זיין האנט, פון גרויס עלטער. . און די גאסן פון דער שטאט וועלן זיין פול מיט יינגלעך און מיידלעך וואס שפילן זיך אין אירע גאסן. . אזוי האט געזאגט גאט פון צבאות אויב דאס וועט זיין ווונדערלעך אין די אויגן פון דעם איבערבלייב פון דעם דאזיקן פאלק אין יענע טעג, זאל עס אויך אין מיינע אויגן זיין ווונדערלעך? זאגט גאט פון צבאות. . אזוי האט געזאגט גאט פון צבאות זע, איך העלף מיין פאלק, פון דעם לאנד פון זונאויפגאנג, און פון דעם לאנד פון זונאונטערגאנג. . און איך וועל זיי ברענגען, און זיי וועלן וווינען אין ירושלים, און זיי וועלן מיר זיין צום פאלק, און איך וועל זיי זיין צום גאט, מיט אמת און מיט גערעכטיקייט.
. אזוי האט געזאגט גאט פון צבאות זאלן געשטארקט זיין אייערע הענט, איר וואס הערט איין אין די דאזיקע טעג די דאזיקע ווערטער פון דעם מויל פון די נביאים וואס זיינען געווען אין דעם טאג וואס דאס הויז פון גאט פון צבאות, דער טעמפל, איז געגרונטפעסט געווארן געבויט צו ווערן. . ווארום פאר יענע טעג איז קיין לוין פארן מענטשן ניט געווען, און קיין לוין פאר דער בהמה איז ניט געווען, און פאר דעם ארויסגייער און פאר דעם אריינגייער איז ניט געווען קיין זיכערקייט פון דעם פיינט, און איך פלעג אנשיקן אלע מענטשן איינעם אויפן אנדערן. . אבער אצונד וועל איך ניט זיין צו דעם איבערבלייב פון דעם דאזיקן פאלק אזוי ווי אין די פריערדיקע טעג, זאגט גאט פון צבאות.
. ווארום דער זאמען פון שלום וועט זיין, אז דער וויינשטאק וועט געבן זיין פרוכט, און די ערד וועט געבן איר געוועקס, און די הימלען וועלן געבן זייער טוי; און איך וועל דעם איבערבלייב פון דעם דאזיקן פאלק, מאכן ארבן אלדאס דאזיקע. . און עס וועט זיין, אזוי ווי איר זייט געווען א קללה צווישן די פעלקער, איר הויז פון יהודה און הויז פון ישראל, אזוי וועל איך אייך העלפן, און איר וועט ווערן א ברכה; איר זאלט ניט מורא האבן; זאלן געשטארקט זיין אייערע הענט. . ווארום אזוי האט געזאגט גאט פון צבאות אזוי ווי איך האב באדאכט אייך שלעכטס צו טאן, ווען אייערע עלטערן האבן מיך דערצערנט, זאגט גאט פון צבאות, און איך האב ניט חרטה געהאט, . אזוי האב איך ווידער באדאכט אין די דאזיקע טעג צו באגיטיקן ירושלים און דאס הויז פון יהודה; איר זאלט ניט מורא האבן. . דאס זיינען די זאכן וואס איר זאלט טאן רעדט אמת איינער מיטן אנדערן, אמת און א פרידלעכן משפט טוט משפטן אין אייערע טויערן. . און איינער דעם אנדערנס רעה זאלט איר ניט טראכטן אין אייער הארצן, און קיין פאלשע שבועה זאלט איר ניט ליב האבן, ווארום דאס אלץ איז וואס איך האב פיינט, זאגט גאט.
. און דאס ווארט פון גאט פון צבאות איז געווען צו מיר, אזוי צו זאגן . אזוי האט געזאגט גאט פון צבאות דער תענית פון פירטן חודש, און דער תענית פון פינפטן, און דער תענית פון זיבעטן, און דער תענית פון צענטן, וועט זיין דעם הויז פון יהודה פאר א פרייד און פאר א שמחה, און פאר יום־טובים; נאר האט ליב אמת און שלום.
. אזוי האט געזאגט גאט פון צבאות עס וועט נאך געשען, אז קומען וועלן פעלקער און באוווינער פון פיל שטעט; . און די באוווינער פון איין שטאט וועלן גיין צו דער אנדערער, אזוי צו זאגן גיין לאמיר גיין צו בעטן פאר גאט, און צו זוכן דעם גאט פון צבאות; איך וויל אויך גיין. . און קומען וועלן פיל אומות און מאכטיקע פעלקער צו זוכן גאט פון צבאות אין ירושלים, און צו בעטן פאר גאט.
. אזוי האט געזאגט גאט פון צבאות אין יענע טעג וועט געשען, אז אננעמען וועלן צען מענטשן פון אלערליי לשונות פון די פעלקער – אננעמען דעם ברעג קלייד פון א יידן, אזוי צו זאגן לאמיר גיין מיט אייך, ווארום מיר האבן געהערט אז גאט איז מיט אייך.

. די נבואה פון גאטס ווארט אין לאנד חדרך און דמשק וועט זיין זיין לאגערונג – ווארום צו גאט איז דאס אויג פון מענטשן, ווי פון אלע שבטים פון ישראל – . און אויך אין חמת וואס גרענעצט זיך דערמיט, און אין צור און צידון ווי זייער קלוג זי איז. . און צור האט זיך א פעסטונג געבויט, און אנגעקליבן זילבער ווי שטויב, און גינגאלד ווי קויט פון די גאסן. . זע, גאט וועט זי פארארימען, און ער וועט שליידערן אין אים איר מאכט, און זי וועט אין פייער פארצערט ווערן. . אשקלון וועט זען און וועט מורא האבן, און עזה – און זי וועט ציטערן זייער, און עקרון – ווייל צו שאנד געווארן איז איר אויסקוק; און אונטערגיין וועט א מלך פון עזה, און אשקלון וועט זיין ניט באוווינט. . און א ממזר־פאלק וועט זיצן אין אשדוד, און איך וועל פארשניידן דעם שטאלץ פון די פלשתים. . און איך וועל אפטאן זיין בלוט פון זיין מויל, און זיינע אומווערדיקייטן פון צווישן זיינע ציין, און ער אויך וועט בלייבן ביי אונדזער גאט; און ער וועט זיין ווי א פירשט אין יהודה, און עקרון וועט זיין ווי דער יבוסי. . און איך וועל לאגערן ארום מיין הויז אקעגן חיל, אקעגן גייער און אקעגן קומער, און מער וועט ניט דורכגיין דורך זיי קיין דריקער; ווארום אצונד האב איך געזען מיט מיינע אויגן.
. פריי זיך זייער, טאכטער ציון, שאל, טאכטער ירושלים, זע, דיין מלך וועט קומען צו דיר, א גערעכטער און א זיגער איז ער; אן ענו, און רייט אויף אן אייזל, אויף א יונגן זון פון אן אייזעלין. . און איך וועל פארשניידן א רייטוואגן פון אפרים, און א פערד פון ירושלים, און פארשניטן וועט ווערן דער בויגן פון מלחמה; און ער וועט רעדן שלום צו די פעלקער, און זיין געוועלטיקונג וועט זיין פון ים ביז ים, און פון טייך ביז די עקן פון דער ערד. . יא דו – פאר דעם בלוט פון דיין בונד, לאז איך ארויס דיינע געפאנגענע פון דער גרוב אן וואסער דרינען. . קערט אייך אום צו באפעסטיקייט, איר געפאנגענע פון האפענונג; נאך היינט זאג איך אן טאפל וועל איך דיר אומקערן. . ווארום איך שפאן מיר אן יהודה, ווי א בויגן צי איך אן אפרים, און איך וועל דערוועקן דיינע קינדער, ציון, אויף דיינע קינדער, יון, און איך וועל דיך מאכן ווי די שווערד פון א גיבור. . און גאט וועט זיך באווייזן איבער זיי, און ארויסגיין ווי א בליץ וועט זיין פייל; און גאט דער האר וועט בלאזן אין שופר, און וועט קומען מיט שטורעמס פון דרום. . גאט פון צבאות וועט זיי באשירעמען, און זיי וועלן פארצערן, און צעטרעטן די שליידער־שטיינער, און זיי וועלן טרינקען און טומלען ווי פון וויין, און זיי וועלן פול זיין ווי די בעקנס, ווי די ווינקלען פון מזבח. . און יהוה זייער גאט וועט זיי העלפן אין יענעם טאג, ווי שאף – זיין פאלק; ווארום ווי קרוינשטיינער גלאנציקע וועלן זיי זיין אויף זיין ערד. . פאר וואר, וואס פאר א וווילקייט וועט זיין זייערס! און וואס פאר א שיינקייט וועט זיין זייערס! ווי קארן די בחורים, ווי וויין וואס טוט יירן די יונגפרויען.
. בעט ביי גאט רעגן אין דער צייט פון שפעטרעגן, ביי גאט וואס מאכט בליצן; און ער וועט זיי געבן א גוסרעגן, איטלעכן – גראז אויפן פעלד. . ווארום די תרפים האבן גערעדט נישטיקייט, און די ווארזאגער האבן געזען ליגן, און די חלומות רעדן פאלש, נישטיק טוען זיי טרייסטן. דרום האבן זיי אומגעוואנדערט אזוי ווי שאף, זיי פלאגן זיך, ווייל קיין פאסטוך איז ניטא.
. אויף די פאסטוכער גרימט מיין צארן, און מיט די בעק וועל איך זיך אפרעכענען; ווארום גאט פון צבאות האט געדאכט אן זיין סטאדע, דעם הויז פון יהודה, און מאכט זיי ווי זיין פראכטפערד אין מלחמה. . פון אים דער ווינקלשטיין, פון אים דאס פלעקל, פון אים דער בויגן פון מלחמה, פון אים וועט ארויסגיין יעטוועדער געוועלטיקער באגלייך. . און זיי וועלן זיין ווי גיבורים וואס טרעטן דעם קויט פון די גאסן אין מלחמה,
און זיי וועלן בייקומען, ווארום גאט וועט זיין מיט זיי, און די רייטער אויף פערד וועלן פארשעמט ווערן. . און איך וועל שטארקן דאס הויז פון יהודה, און דאס הויז פון יוסף וועל איך העלפן, און איך וועל זיי אומקערן, ווארום איך טו זיי דערבארימען; און זיי וועלן זיין ווי איך וואלט זיי קיין מאל ניט פארלאזט, ווארום איך בין יהוה זייער גאט, און וועל זיי ענטפערן. . און אפרים וועט זיין ווי א גיבור, און זייער הארץ וועט זיין פריילעך ווי פון וויין; און זייערע זין וועלן זען און זיך פרייען, זייער הארץ וועט זיין לוסטיק מיט גאט. . איך וועל שמוצערן צו זיי, און וועל זיי איינזאמלען, ווארום איך טו זיי אויסלייזן;
און זיי וועלן זיך מערן ווי זיי האבן זיך געמערט. . יא, איך וועל זיי צעזייען צווישן די פעלקער, אבער אין די ווייטענישן וועלן זיי מיך דערמאנען, און זיי וועלן דערלעבן מיט זייערע קינדער, און וועלן זיך אומקערן. . און איך וועל זיי אומקערן פון לאנד מצרים, און פון אשור וועל איך זיי איינזאמלען; און קיין לאנד גלעד און לבנון וועל איך זיי ברענגען, און עס וועט זיי ניט קלעקן. . און אן אנגסט וועט אריבערגיין איבערן ים, און ער וועט שלאגן וועלן אויפן ים, און אויסגעטריקנט וועלן ווערן אלע טיפענישן פון נילוס, און גענידערט וועט ווערן דער שטאלץ פון אשור, און דער צעפטער פון מצרים וועט אפגעטאן ווערן. . און איך וועל זיי שטארקן מיט גאט, און אין זיין נאמען וועלן זיי גיין,
זאגט גאט.

. עפן, לבנון, דיינע טירן, און זאל א פייער פארצערן דיינע צעדערן; . יאמער, ציפרעס, ווארום דער צעדער איז געפאלן, ווייל די מאכטיקע זיינען פארוויסט געווארן; יאמערט, אייכנביימער פון בשן, ווארום דער פעסטער וואלד איז גענידערט. . הארך! א יללה פון די פאסטוכער, ווארום פארוויסט געווארן איז זייער פראכט. הארך! א געבריל פון יונגלייבן, ווארום פארוויסט געווארן איז דאס געוועלד פון ירדן. . אזוי האט געזאגט יהוה מיין גאט פיטער די שאף פון טייטונג, . וואס זייערע קויפער טייטן זיי, און ווערן ניט שולדיק, און זייערע פארקויפער זאגן געלויבט איז גאט, ווארום איך ווער רייך; און זייערע פאסטוכער דערבארימען זיך ניט אויף זיי. . ווארום איך וועל זיך ניט מער דערבארימען אויף די באוווינער פון לאנד, זאגט גאט, און זע, איך ענטפער איבער דעם מענטשן, איטלעכן אין דער האנט פון זיין חבר, און אין דער האנט פון זיין מלך, און זיי וועלן צעשטויסן דאס לאנד, און איך וועל ניט מציל זיין פון זייער האנט.
. און איך האב געפיטערט די שאף פון טייטונג, פאר וואר, די ארימסטע פון די שאף, און איך האב מיר גענומען צוויי שטעקנס, איינעם האב איך גערופן ״לייטזעליקייט״, און איינעם האב איך גערופן ״פארבינדונג״, און איך האב געפיטערט די שאף. . און איך האב פארטיליקט די דריי פאסטוכער אין איין חודש. און מיין זעל איז געווארן אומגעדולדיק מיט זיי, און אויך זייער זעל האט זיך געעקלט מיט מיר. . און איך האב געזאגט
איך וועל אייך ניט פיטערן; די וואס שטארבט, זאל שטארבן, און די וואס ווערט פארטיליקט, זאל פארטיליקט ווערן, און די איבעריקע זאלן עסן איינע דער אנדערנס פלייש.
. און איך האב גענומען מיין שטעקן ״לייטזעליקייט״, און האב אים צעהאקט, כדי צו פארשטערן מיין בונד וואס איך האב געשלאסן מיט אלע פעלקער. . און ער איז פארשטערט געווארן אין יענעם טאג, און די ארימסטע פון שאף וואס האבן זיך געהאלטן אן מיר, האבן געוווסט זיכער אז דאס איז דאס ווארט פון גאט. . און איך האב צו זיי געזאגט אויב עס איז גוט אין אייערע אויגן, גיט מיר מיין לוין, און אויב ניט, פארמיידט אייך. האבן זיי אפגעווויגן מיין לוין דרייסיק זילבערשטיק. . האט גאט געזאגט צו מיר ווארף אים אריין אין דער שאצקאמער, דעם שיינעם ווערט וואס איך בין ווערט ביי זיי. און איך האב גענומען די דרייסיק זילבערשטיק, און האב עס אריינגעווארפן אין הויז פון גאט, אין דער שאצקאמער. . און איך האב צעהאקט מיין צווייטן שטעקן, ״פארבינדונג״, כדי צו פארשטערן די ברידערשאפט צווישן יהודה און צווישן ישראל. . און גאט האט צו מיר געזאגט
נעם דיר נאך די כלים פון א נארישן פאסטוך. . ווארום זע, איך שטעל אויף א פאסטוך אין לאנד, וואס אום די פארטיליקטע וועט ער זיך ניט קימערן; די יונגע וועט ער ניט אויפזוכן, און די צעבראכענע וועט ער ניט היילן, די געזונטע וועט ער ניט שפייזן, און דאס פלייש פון דער פעטער וועט ער אויפעסן, און זייערע קלויען וועט ער צעקנאקן.
. וויי צו דעם נישטיקן פאסטוך, וואס פארלאזט די שאף! א שווערד אויף זיין ארעם, און אויף זיין רעכטן אויג! זיין ארעם זאל דארן איינגעדארט ווערן, און זיין רעכט אויג זאל טונקל פארטונקלט ווערן!

. די נבואה פון גאטס ווארט אויף ישראל אזוי זאגט גאט, וואס האט אויסגעשפרייט די הימלען, און געגרונטפעסט די ערד, און געפורעמט דעם גייסט פון מענטשן אין אים. . זע, איך מאך ירושלים פאר א בעכער פון פארטומלעניש פאר אלע אומות רונד ארום; און אויך יהודה וועט מוזן זיין אין באלעגערונג אויף ירושלים. . און עס וועט זיין אין יענעם טאג, וועל איך מאכן ירושלים א לאסטשטיין פאר אלע אומות, אלע וואס לאדן זי אויף זיך וועלן זיך ווונדן אנרייסן; און איינזאמלען וועלן זיך אקעגן איר אלע פעלקער פון דער ערד. . אין יענעם טאג, זאגט גאט, וועל איך שלאגן איטלעך פערד מיט צעדולטקייט, און זיין רייטער מיט משוגעת; און אויף דעם הויז פון יהודה וועל איך האלטן אפן מיינע אויגן. און איטלעך פערד פון די אומות וועל איך שלאגן מיט בלינדקייט. . און די פירשטן פון יהודה וועלן זאגן אין זייער הארצן א שטארקייט זיינען צו מיר די באוווינער פון ירושלים, דורך גאט פון צבאות זייער האר. . אין יענעם טאג וועל איך מאכן די פירשטן פון יהודה ווי א פייערטאפ צווישן האלץ, און ווי א בראנדהאלץ צווישן גארבן, און זיי וועלן פארצערן אויף רעכטס און אויף לינקס אלע אומות רונד ארום; און ירושלים וועט ווידער זיצן אויף איר ארט – אין ירושלים. . און גאט וועט העלפן די געצעלטן פון יהודה צום ערשטן, כדי די פראכט פון דעם הויז פון דוד, און די פראכט פון די באוווינער פון ירושלים, זאל זיך ניט גרייסן איבער יהודה. . אין יענעם טאג וועט גאט באשירעמען די באוווינער פון ירושלים, און דער געפאלענער צווישן זיי וועט אין יענעם טאג זיין ווי דוד, און דאס הויז פון דוד ווי א גאט, און ווי א מלאך פון יהודה פאר זיי. . און עס וועט זיין אין יענעם טאג, וועל איך זוכן צו פארטיליקן אלע פעלקער וואס קומען אויף ירושלים. . און איך וועל אויסגיסן אויף דעם הויז פון דוד, און אויף די באוווינער פון ירושלים, א גייסט פון לייטזעליקייט און געבעט, און זיי וועלן קוקן צו מיר וועגן איטלעכן וואס זיי האבן דערשטאכן, און וועלן קלאגן אויף אים ווי מע קלאגט אויף אן איינאיינציקן, און זיך ביטערן נאך אים ווי מע ביטערט זיך נאך א בכור. . אין יענעם טאג וועט גרויס זיין די קלאג אין ירושלים, אזוי ווי די קלאג פון הדדרמון אין טאל מגדון. . און דאס לאנד וועט קלאגן משפחות משפחות באזונדער; די משפחות פון דעם הויז פון דוד באזונדער, און זייערע ווייבער באזונדער; . די משפחה פון דעם הויז פון נתן באזונדער, און זייערע ווייבער באזונדער; די משפחה פון דעם הויז פון לוי באזונדער, און זייערע ווייבער באזונדער; די משפחה פון די שמעים באזונדער, און זייערע ווייבער באזונדער; . אלע משפחות וואס זיינען געבליבן, משפחות משפחות באזונדער, און זייערע ווייבער באזונדער.

. אין יענעם טאג וועט זיך עפענען א קוואל פאר דעם הויז פון דוד, און פאר די באוווינער פון ירושלים, פאר רייניקן און פאר שפרענגען. . און עס וועט זיין אין יענעם טאג, זאגט גאט פון צבאות, וועל איך פארשניידן די נעמען פון די געצנבילדער, פון לאנד, און זיי וועלן מער ניט געדאכט ווערן; און אויך די נביאים און דעם גייסט פון אומריינקייט וועל איך אפשאפן פון לאנד.
. און עס וועט זיין, אז עמיצער וועט נאך אלץ נביאות זאגן, וועלן זאגן צו אים זיין פאטער און זיין מוטער וואס האבן אים געבארן טארסט ניט בלייבן לעבן, ווארום ליגן האסטו געזאגט אין נאמען פון גאט; און זיין פאטער און זיין מוטער וואס האבן אים געבארן, וועלן אים שטעכן, אז ער וועט נביאות זאגן. . און עס וועט זיין אין יענעם טאג, וועלן זיך די נביאים שעמען איטלעכער מיט זיין זעונג, ווען ער וועט נביאות זאגן; און זיי וועלן ניט אנטאן א האריקן מאנטל כדי צו נארן. . און ער וועט זאגן ניט קיין נביא בין איך, א מאן אן ערדארבעטער בין איך, ווארום פאר אן ערדמענטשן האט מען מיך געמאכט פון מיין יוגנט אן. . און אז מע וועט זאגן צו אים וואס זיינען די דאזיקע ווונדן צווישן דיינע הענט? וועט ער זאגן דאס האב איך געקריגן געשלאגן אין הויז פון מיינע גוטע פריינט.
. דערוועק זיך, שווערד, אויף מיין פאסטוך, און אויף דעם מאן וואס איך האב מיר צוגעחברט! זאגט גאט פון צבאות; שלאג דעם פאסטוך, און די שאף זאלן צעשפרייט ווערן; און איך וועל קערן מיין האנט אויף די יונגען. . און עס וועט געשען אין גאנצן לאנד, זאגט גאט; צוויי טיילן דערין וועלן פארשניטן ווערן און פארגיין, און א דריט־חלק וועט בלייבן דערין. . און איך וועל ברענגען דעם דריט־חלק אין פייער, און וועל זיי לייטערן ווי מע לייטערט זילבער, און וועל זיי פרווון ווי מע פרוווט גאלד; ער וועט רופן מיין נאמען, און איך וועל אים ענטפערן; איך זאג ער איז מיין פאלק, און ער וועט זאגן יהוה איז מיין גאט.

. זע, א טאג קומט ביי גאט, און דיין רויב וועט צעטיילט ווערן אין דיר. . און איך וועל איינזאמלען אלע פעלקער קיין ירושלים אויף מלחמה; און די שטאט וועט באצווונגען ווערן, און די הייזער וועלן צערויבט ווערן, און די ווייבער וועלן געשענדט ווערן; און א האלבע שטאט וועט אין גלות אוועק, אבער דער רעשט פון דעם פאלק וועט ניט פארשניטן ווערן פון שטאט. . און גאט וועט ארויסגיין, און וועט מלחמה האלטן מיט יענע פעלקער, ווי בעת זיין מלחמה האלטן אין טאג פון שטרייט. . און זיינע פיס וועלן שטיין אין יענעם טאג אויפן הר־הזיתים, וואס פאר ירושלים פון מזרח, און דער הר־הזיתים וועט זיך שפאלטן איבער העלפט, צו מזרח און צו מערב, אויף זייער א גרויסן טאל; און א העלפט בארג וועט זיך אוועקרוקן קיין צפון, און א העלפט פון אים קיין דרום. . און איר וועט אנטלויפן צום טאל פון די בערג, ווארום דער טאל פון די בערג וועט גרייכן ביז אצל; און איר וועט לויפן ווי איר זייט געלאפן פון דער ערדציטערניש אין די טעג פון עוזיה דעם מלך פון יהודה; און יהוה מיין גאט וועט קומען, און אלע הייליקע מיט דיר. . און עס וועט זיין אין יענעם טאג וועט ניט זיין קיין ליכטיקייט, נייערט א שווערקייט און פארגליווערטקייט. . און עס וועט זיין איין לאנגער טאג, וואס וועט זיין באוווסט ווי גאטס טאג, ניט טאג און ניט נאכט; אבער עס וועט זיין, צו אוונטצייט וועט ווערן ליכטיק. . און עס וועט זיין אין יענעם טאג, וועלן ארויסגיין לעבעדיקע וואסערן פון ירושלים, העלפט פון זיי צום פעדערשטן ים, און העלפט פון זיי צום הינטערשטן ים; אום זומער און אום ווינטער וועט עס זיין. . און יהוה וועט זיין צום מלך איבער דער גאנצער ערד; אין יענעם טאג וועט יהוה זיין איינער, און זיין נאמען איינער.
. דאס גאנצע לאנד וועט פארקערט ווערן ווי דער פלוין, פון גבע ביז רמון, אין דרום פון ירושלים; און זי וועט זיצן דערהויבן אויף איר ארט, פון דעם טויער פון בנימין ביז דעם ארט פון ערשטן טויער, ביז דעם ווינקלטויער, און פון דעם טורעם פון חננאל ביז דעם מלכס קעלטערן. . און זיי וועלן זיצן דערין, און קיין פארוויסטונג וועט מער ניט זיין, און ירושלים וועט זיצן אין זיכערקייט. . און דאס וועט זיין די פלאג וואס גאט וועט פלאגן אלע אומות וואס זיינען ארויס אין קריג אויף ירושלים זייער פלייש וועט צעקריכן ווי זיי שטייען אויף זייערע פיס, און זייערע אויגן וועלן צעקריכן אין זייערע לעכער, און זייער צונג וועט צעקריכן אין זייער מויל. . און עס וועט זיין אין יענעם טאג, וועט ווערן אויף זיי א גרויסע מהומה פון גאט, און זיי וועלן אנכאפן איינער דעם אנדערנס האנט, און איינעמס האנט וועט זיך אויפהייבן קעגן אנדערנס האנט. . און אויך יהודה וועט מלחמה האלטן אויף ירושלים; און איינגעזאמלט וועט ווערן דער פארמעג פון אלע פעלקער רונד ארום, גאלד און זילבער און קליידער זייער פיל. . און אזוי אויך וועט זיין די פלאג פונעם פערד, פונעם מוילאייזל, פונעם קעמל, און פונעם אייזל, און פון איטלעכער בהמה וואס וועט זיין אין יענע מחנות – אזוי ווי די דאזיקע פלאג. . און עס וועט זיין, איטלעכער וואס איז געבליבן פון אלע פעלקער וואס זיינען געקומען אויף ירושלים, וועט ארויפגיין יאר פאר יאר זיך צו בוקן צו דעם קיניג, גאט פון צבאות, און צו האלטן דעם יום־טוב פון סוכות. . און עס וועט זיין, ווער פון די משפחות פון דער ערד עס וועט ניט ארויפגיין קיין ירושלים זיך צו בוקן צו דעם קיניג, גאט פון צבאות, וועט אויף זיי ניט זיין קיין רעגן; . און אויב די משפחה פון מצרים וועט ניט ארויפגיין, און קומט ניט, וועט אויף זיי ניט ארויפגיין דער נילוס; דאס וועט זיין די פלאג וואס גאט וועט פלאגן די פעלקער וואס וועלן ניט ארויפגיין צו האלטן דעם יום־טוב פון סוכות. . דאס וועט זיין די שטראף פון מצרים, און די שטראף פון אלע פעלקער וואס וועלן ניט ארויפגיין צו האלטן דעם יום־טוב פון סוכות.
. אין יענעם טאג וועט אויף די גלעקלעך פון די פערד שטיין ״הייליק צו גאט״; און די טעפ אין גאטס הויז וועלן זיין אזוי ווי די שפרענגבעקנס וואס פארן מזבח. . און יעטוועדער טאפ אין ירושלים און אין יהודה וועט זיין הייליק צו גאט פון צבאות, און אלע וואס ברענגען א שלאכטאפפער וועלן קומען און נעמען פון זיי, און קאכן אין זיי; און עס וועט מער ניט זיין קיין הענדלער אין הויז פון גאט פון צבאות אין יענעם טאג.

 יידיש פון יהואש
 מלאכי

. די נבואה פון גאטס ווארט צו ישראל דורך מלאכין . איך האב אייך ליב געהאט, זאגט גאט. און איר זאגט מיט וואס האסטו אונדז ליב געהאט? איז ניט עשו יעקבס א ברודער? זאגט גאט, פון דעסטוועגן האב איך יעקבן ליב געהאט, . און עשון האב איך פיינט געהאט, און געמאכט זיינע בערג א וויסטעניש, און זיין נחלה פאר מדבר־שאקאלן. . אויב אדום זאגט ״מיר זיינען צעשטערט געווארן, אבער מיר וועלן ווידער אפבויען די חורבות״, האט גאט פון צבאות אזוי געזאגט זיי וועלן בויען, און איך וועל צעשטערן, און מע וועט זיי רופן דער געמארק פון שלעכטיקייט, און דאס פאלק וואס גאט האט פארשאלטן אויף אייביק. . און אייערע אויגן וועלן זען, און איר וועט זאגן גאט איז גרויס אריבער דעם געמארק פון ישראל.
. א זון גיט כבוד א פאטער, און א קנעכט זיין האר; איז אויב איך בין א פאטער, אווו איז מיין כבוד? און אויב איך בין א האר, אווו איז די מורא פאר מיר? זאגט גאט פון צבאות צו אייך, כהנים, וואס זייט מבזה מיין נאמען. און איר זאגט מיט וואס זיינען מיר מבזה דיין נאמען? . איר ברענגט אויף מיין מזבח אומווערדיקע שפייז. און איר זאגט מיט וואס האבן מיר דיך פאראומווערדיקט? מיט אייער זאגן דער טיש פון גאט איז נמאס. . און אז איר ברענגט א בלינדס צו שלאכטן, איז קיין בייז ניט! און אז איר ברענגט א הינקעדיקס און א קראנקס, איז קיין בייז ניט! גענען עס אקארשט צו דיין פירשט, צי ער וועט דיך באוויליקן, אדער וועט דיך אויפנעמען? זאגט גאט פון צבאות. . און אצונד בעט אקארשט ביי גאט, ער זאל אונדז לייטזעליקן! דורך אייער האנט איז דאס געשען; קען ער אויפנעמען דעם פנים פון עמיצן פון אייך? זאגט גאט פון צבאות. . וואלט גאר ווער פון אייך צושליסן די טירן, און איר זאלט ניט אנצינדן פייער אויף מיין מזבח אומזיסט! איך וויל אייך ניט האבן, זאגט גאט פון צבאות, און וועל ניט באוויליקן קיין קרבן פון אייער האנט. . ווארום פון אויפגאנג פון דער זון און ביז איר אונטערגאנג איז מיין נאמען גרויס צווישן די פעלקער, און אין איטלעכן ארט ווערט וויירויך געבראכט צו מיין נאמען און שפייזאפפער ריינע; ווייל מיין נאמען איז גרויס צווישן די פעלקער, זאגט גאט פון צבאות. . און איר פארשוועכט אים מיט אייער זאגן דער טיש פון גאט איז אומווערדיק, און זיין פרוכט, זיין שפייז, איז נמאס. . און איר זאגט זע, וואס פאר א טירחא! און איר בלאזט דערויף, זאגט גאט פון צבאות; און איר ברענגט א געגזלטס, און א הינקעדיקס און א קראנקס; און אז איר ברענגט דעם קרבן, זאל איך אים באוויליקן פון אייער האנט? זאגט גאט. . און פארשאלטן זאל זיין דער ליסטיקער, וואס אין זיין סטאדע איז דא א זכר, און ער איז מנדר און שלאכט א געפעלערטס צו גאט; ווארום א גרויסער קיניג בין איך, זאגט גאט פון צבאות, און מיין נאמען איז פארכטיק צווישן די פעלקער.

. און אצונד, צו אייך איז דערדאזיקער אנזאג, איר כהנים . אויב איר וועט ניט צוהערן, און אויב איר וועט ניט ארייננעמען אין הארצן, צו געבן כבוד צו מיין נאמען, זאגט גאט פון צבאות, וועל איך אנשיקן אויף אייך א קללה, און איך וועל פארשילטן אייערע גערעטענישן, יא, איך טו זיי פארשילטן, ווייל איר נעמט ניט צום הארצן. . זעט, איך וועל אנשרייען ביי אייך אויף דער זריעה; און איך וועל צעשיטן מיסט אויף אייערע פנימער, דעם מיסט פון אייערע יום־טוב-קרבנות; און מע וועט אייך אוועקטראגן מיט אים. . און איר וועט וויסן אז איך האב אייך געשיקט דעם דאזיקן אנזאג, כדי מיין בונד זאל בלייבן מיט לוי, זאגט גאט פון צבאות. . מיין בונד איז מיט אים געווען אויף לעבן און פריד, און איך האב זיי אים געגעבן, אויף מורא, און ער האט פאר מיר מורא געהאט, און פאר מיין נאמען האט ער געאנגסט. . די תורה פון אמת איז געווען אין זיין מויל, און קיין אומרעכט האט זיך ניט געפונען אויף זיינע ליפן; אין פריד און אין רעכטפארטיקייט איז ער מיט מיר געגאנגען, און פיל האט ער אפגעקערט פון זינד. . ווארום די ליפן פון כהן דארפן היטן קענשאפט, און די תורה דארף מען זוכן פון זיין מויל, ווייל דער שליח פון גאט פון צבאות איז ער. . אבער איר האט זיך אפגעקערט פון וועג, איר האט געמאכט שטרויכלען פיל אין דער תורה, איר האט פארדארבן דעם בונד פון לוי, זאגט גאט פון צבאות. . דרום האב איך אויך אייך געמאכט נבזה און שפל ביי דעם גאנצן פאלק, וועדליק ווי איר היט ניט מיינע וועגן, און שאנעוועט מענטשן אין געזעץ.
. איז ניט איין פאטער ביי אונדז אלעמען? האט אונדז ניט איין גאט באשאפן? פאר וואס זאלן מיר פעלשן איינער אן אנדערן, צו פארשוועכן דעם בונד פון אונדזערע עלטערן? . געפעלשט האט יהודה, און אומווערדיקייט איז געטאן געווארן אין ישראל און אין ירושלים, ווארום פארשוועכט האט יהודה די הייליקייט פון יהוה וואס ער האט ליב געהאט, און האט באמאנט די טאכטער פון א פרעמדן גאט. . גאט וועט פארשניידן ביי דעם מאן וואס טוט דאס, א רופער און אן ענטפערער פון די געצעלטן פון יעקב, און דעם וואס ברענגט א קרבן צו גאט פון צבאות. . און צווייטנס טוט איר אט וואס איר באדעקט דעם מזבח פון גאט מיט טרערן. מיט געוויין און מיט זיפצעניש, ביז ער קען זיך מער ניט קערן צום קרבן, און אים אננעמען מיט באוויליקונג פון אייער האנט. . און איר זאגט פאר וואס? – ווייל גאט איז עדות צווישן דיר און דער ווייב פון דיין יוגנט, וואס דו האסט געפעלשט אן איר, הגם זי איז דיין חברטע, און די ווייב פון דיין בונד. . און קיין איינער וועט דאס ניט טאן וואס האט אן איבערבלייב פון גייסט. ווארום וואס פארלאנגט יעטוועדער איינער? א זאמען פון גאט. דרום זאלט איר זיין אפגעהיט אין אייער געמיט, און אן דער ווייב פון זיין יוגנט זאל מען ניט פעלשן. . ווארום איך האב פיינט שיידונג, זאגט יהוה דער גאט פון ישראל, און דעם וואס באדעקט זיין קלייד מיט אומרעכט, זאגט גאט פון צבאות; דרום זאלט איר זיין אפגעהיט אין אייער געמיט, אז איר זאלט ניט פעלשן.
. איר האט מיד געמאכט גאט מיט אייערע רייד, און איר זאגט מיט וואס האבן מיר מיד געמאכט? מיט אייער זאגן איטלעכער וואס טוט בייז, איז גוט אין די אויגן פון גאט, און זיי וויל ער האבן; אדער, ווו איז דער גאט פון גערעכטיקייט?

. זע, איך שיק מיין שליח, און ער וועט אפראמען דעם וועג פאר מיר, און פלוצלינג וועט קומען אין זיין טעמפל דער האר וועמען איר זוכט; און דער שליח פון בונד וועמען איר באגערט, אט קומט ער, זאגט גאט פון צבאות. און ווער קען אויסהאלטן דעם טאג פון זיין קומען? . און ווער איז דער וואס קען באשטיין, ווען ער באווייזט זיך? ווארום ער איז ווי פייער פון דעם שמעלצער, און ווי לויג פון וועשער. . און ער וועט זיצן ווי א שמעלצער און א רייניקער פון זילבער, און וועט רייניקן די קינדער פון לוי, און זיי לייטערן ווי גאלד און ווי זילבער; און זיי וועלן ברענגען צו גאט קרבנות אין גערעכטיקייט. . און אנגעלייגט וועט זיין ביי גאט דער קרבן פון יהודה און ירושלים, ווי אין די טעג פון אמאל, און ווי אין פארצייטיקע יארן. . און איך וועל גענענען צום משפט אויף אייך, און איך וועל זיין א שנעלער עדות, אקעגן די מכשפים, און אקעגן די נואפים, און אקעגן די וואס שווערן פאלש, און אקעגן די וואס רויבן דעם לוינארבעטער פון זיין לוין, די אלמנה און דעם יתום, און קריוודען דעם פרעמדן, און האבן ניט קיין מורא פאר מיר, זאגט גאט פון צבאות. . אבער איך גאט ענדער זיך ניט, און איר קינדער פון יעקב וועט ניט פארלענדט ווערן.
. פון די טעג פון אייערע עלטערן אן האט איר זיך אפגעקערט פון מיינע געזעצן, און זיי ניט געהיט; קערט אייך אום צו מיר, און איך וועל זיך אומקערן צו אייך, זאגט גאט פון צבאות. אבער איר זאגט וועגן וואס זאלן מיר זיך אומקערן? . צי דארף א מענטש בארויבן גאט, וואס איר בארויבט מיך? און איר זאגט אין וואס בארויבן מיר דיך? אין דעם מעשר און דער אפשיידונג. . איר זייט מיט א קללה פארשאלטן, פון דעסט וועגן בארויבט איר מיך, דאס גאנצע פאלק. . ברענגט דעם גאנצן מעשר אין שאצהויז, און זאל זיין שפייז אין מיין הויז, און פרוווט מיך אקארשט דערמיט, זאגט גאט פון צבאות, אויב איך וועל אייך ניט עפענען די פענצטער פון הימל, און וועל אייך ניט אראפגיסן א ברכה ביז איבער גענוג. . און איך וועל אנשרייען פון אייערטוועגן אויף דעם פארצערער, און ער וועט אייך ניט פארוויסטן די פרוכט פון דער ערד, און אייער וויינשטאק וועט ניט פארווארפן אין פעלד, זאגט גאט פון צבאות. . און אלע פעלקער וועלן אייך שאצן גליקלעך, ווארום איר וועט זיין א געווינטשט לאנד, זאגט גאט פון צבאות. . פארשייט זיינען אייערע רייד קעגן מיר, זאגט גאט. און איר זאגט וואס האבן מיר גערעדט אקעגן דיר? . איר האט געזאגט ״אומזיסט איז דינען גאט, און וואס קומט ארויס אז מיר האבן געהיט זיין היטונג, און אז מיר זיינען אומגעגאנגען פינצטער פון וועגן גאט פון צבאות? . איז, אצונד שאצן מיר גליקלעך די מוטוויליקע; יא, אויפגעריכט געווארן זיינען די וואס טוען שלעכטס, יא, זיי האבן געפרוווט גאט, און זיינען אנטרונען געווארן״. . דענס מאל האבן די גאטספארכטיקע גערעדט איינער צום אנדערן, און גאט האט פארנומען און צוגעהערט, און א בוך פון דערמאנונג איז אנגעשריבן געווארן ביי אים, פאר די וואס פארכטן גאט, און טראכטן אן זיין נאמען. . און זיי וועלן מיר זיין א טייער אייגנס, זאגט גאט פון צבאות, אין דעם טאג וואס איך באשער; און איך וועל זיך דערבארימען אויף זיי, ווי א מאן דערבארימט זיך אויף זיין זון וואס דינט אים. . און איר וועט ווידער איינזען צווישן דעם צדיק און דעם רשע, צווישן דעם וואס דינט גאט, און דעם וואס דינט אים ניט. . ווארום זע, דער טאג קומט, ער ברענט ווי אן אויוון, און אלע מוטוויליקע און אלע וואס טוען שלעכטס וועלן זיין שטרוי, און אנצינדן וועט זיי דער טאג וואס קומט, זאגט גאט פון צבאות, אז ער וועט זיי ניט איבערלאזן א ווארצל אדער א צווייג. . אבער אייך, וואס האט מורא פאר מיין נאמען, וועט אויפגיין די זון פון גערעכטיקייט מיט היילונג אין אירע פליגלען; און איר וועט ארויסגיין און וועט שפרינגען ווי קעלבער פון שטאל. . און איר וועט צודריקן די רשעים, ווארום זיי וועלן זיין אש אונטער אייערע פוסטריט אין דעם טאג וואס איך באשער, זאגט גאט פון צבאות.
. געדענקט די תורה פון מיין קנעכט משהן, וואס איך האב אים באפוילן אין חורב פאר גאנץ ישראל, חוקים און געזעצן. . זעט, איך שיק צו אייך אליהו אליהו? הנביא, איידער עס קומט דער טאג פון גאט, דער גרויסער און דער מוראדיקער. . און ער וועט אומקערן דאס הארץ פון עלטערן צו קינדער, און דאס הארץ פון קינדער צו זייערע עלטערן, כדי איך זאל ניט קומען, און שלאגן דאס לאנד מיט פארוויסטונג.

תרגום יידיש פון יהואש
תהלים

ערשטער ספר
. ווויל צו דעם מענטשן וואס איז ניט געגאנגעןאין דער עצה פון די רשעים. און אויף דעם וועג פון די זינדיקע, איז ער ניט געשטאנען, און אין דער זיצונג פון די שפעטעראיז ער ניט געזעסן. . נייערט צו דער תורה פון גאט איז זיין באגער, און אן זיין תורה טראכט ער טאג און נאכט. . און ער וועט זיין ווי א בוים געפלאנצט ביי בעכן וואסער, וואס גיט זיין פרוכט אין זיין צייט, און זיין בלאט ווערט ניט פארוועלקט; און אין אלץ וואס ער טוט וועט ער באגליקן. . ניט אזוי זיינען די רשעים; נייערט ווי דער שפריי וואס א ווינט פאריאגט אים, . דרום וועלן די רשעים ניט באשטיין פארן משפט, און די זינדיקע אין דער עדה פון די צדיקים, . ווארום גאט מערקט דעם וועג פון די צדיקים, און דער וועג פון די רשעים וועט אונטערגיין.
. פאר וואס רודערן די פעלקער, און די אומות טוען ברומען אומנישט?. די מלכים פון דער ערד שטעלן זיך אויף, און די פירשטן עצהן זיך אין איינעםאויף גאט און אויף זיין געזאלבטן. לאמיר צערייסן זייערע בינד, און אראפווארפן פון אונדז זייערע שטריק. . דער וואס זיצט אין הימל לאכט, גאט טוט שפעטן פון זיי. . דענצמאל וועט ער רעדן צו זיי אין זיין כעס, און אין זיין גרימצארן וועט ער זיי דערשרעקן. דאס האב איך דאך אויפגעשטעלט מיין מלךאויף ציון מיין הייליקן בארג.
. לאמיר דערציילן פון דער באשערונג גאט האט מיר געזאגט מיין זון ביסטו, איך האב היינט דיך געבארן. . בעט ביי מיר, און איך וועל געבן פעלקער פאר דיין ארב, און פאר דיין אייגנטום די עקן פון דער ערד. . וועסט זיי צעברעכן מיט אן אייזערנער רוט, ווי א טעפערגעפעס זיי צעפיצלען.
. און אצונד, איר מלכים, באטראכט, לאזט אייך לערנען, איר ריכטער פון דער ערד. . דינט גאט מיט מורא, און שוידערט אין ציטערניש. . אכפערט מיט לויטערקייט, כדי ער זאל ניט צערענען, און איר וועט פארלירן דעם וועג, אז זיין כעס וועט זיך אנצינדן באלד;
ווויל איז צו אלע וואס שיצן זיך אין אים.

. א מזמור פון דודן, ווען ער איז אנטלאפן פון זייןזון אבשלומען. . גאט, ווי פיל זיינען מיינע פיינט! פיל די וואס שטייען אן אויף מיר!. פיל זאגן אויף מיין זעלניטא פאר אים קיין הילף ביי גאט. סלה. . אבער דו גאט ביסט א שילד פאר מיר, מיין כבוד און דער דערהייבער פון מיין קאפ. . מיט מיין קול טו איך רופן צו גאט, און ער ענטפערט מיר פון זיין הייליקן בארג. סלה. . איך לייג זיך און שלאף איין, איך וואך אויף, ווייל גאט לענט מיך אונטער. . איך האב ניט מורא פאר צענטויזנטן פאלק, וואס האבן רונד ארום זיך אנגעזעצט אויף מיר.
. שטיי אויף, יהוה, העלף מיך מיין גאט, ווארום האסט געשלאגן אלע מיינע פיינט אויף דער באק, די ציין פון די רשעים האסטו צעבראכן.
. ביי גאט איז די הילף; זאל קומען דיין ברכה אויף דיין פאלק! סלה.

. פאר דעם געזאנגמייסטער, מיט סטרונעשפיל; א מזמור פון דודן. . אז איך רוף, ענטפער מיר, גאט מיין גערעכטער; אין ענגעניש זאלסטו מיר דערברייטערן; לייטזעליק מיך, און הער צו מיין תפילה.
. איר מענטשנקינדער, ביז וואנעןוועט מיין כבוד צו שאנד זיין, וועט איר ליב האבן נישטיקייט, וועט איר זוכן ליגן? סלה. . אבער זייט וויסן, אז גאט שיידט אפ זיין פרומען, גאט וועט הערן אז איך וועל רופן צו אים.
. ציטערט און איר זאלט ניט זינדיקן, באקלערט אין אייער הארצן אויף אייער געלעגער, און ווערט אנטשוויגן. סלה. . שלאכט שלאכטאפפער פון גערעכטיקייט, און פארזיכערט אייך אויף גאט.
. פיל זאגן ווער וועט אונדז ווייזן גוטס? גאט, הייב דאס ליכט פון דיין פנים אויף אונדז. . האסט מיר געגעבן מער שמחה אין הארצן, ווי בעת זייער תבואה און זייער וויין זיינען פיל. . בשלום ווי איך לייג זיך אזוי שלאף איך איין, ווארום דו גאט מאכסט מיך וווינען באזונדער אין זיכערקייט.

. פאר דעם געזאנגמייסטער אויף נחילות; א מזמור פון דודן. . פארנעם מיינע ווערטער, גאט. מערק מיין זיפצעניש. . הארך צום קול פון מיין געשריי, מיין קיניג און מיין גאט, ווארום צו דיר טו איך בעטן.
. יהוה, פרימארגנס הער צו מיין קול, פרימארגנס טענה איך צו דיר, און קוק אויס. . ווארום ניט א גאט וואס וויל אומרעכט ביסטו, ביי דיר קען ניט וויילן קיין שלעכטס. . פראלער קענען ניט שטיין פאר דיינע אויגן, האסט פיינט אלע טוער פון אומרעכט. . ברענגסט אונטער די וואס רעדן ליגן; דעם מאן פון בלוט און באטרוג פאראומווערדיקט גאט. . אבער איך וועל קומען אין דיין הויז דורך דיין גרויס גענאד, איך וועל מיך בוקן אין דיין הייליקן טעמפלצווישן דיינע פארכטער. . גאט, פיר מיך אין דיין גערעכטיקייטפון וועגן מיינע לויערער, מאך גלייך דיין וועג פאר מיר. . ווארום ניטא אין זייער מויל קיין ריכטיקייט, זייער אינגעווייד איז אן אונטערגאנג, אן אפענער קבר איז זייער קעל; זייער צונג מאכן זיי גלאט. . פארמשפט זיי גאט, זאלן זיי פאלן דורך זייערע באראטן; פארשטויס זיי פאר זייערע פיל פארברעכן, ווייל זיי האבן ווידערשפעניקט אן דיר. . און אלע וואס שיצן זיך אין דיר, וועלן זיך פרייען, אייביק וועלן זיי זינגען, ווארום וועסט זיי באשירעמען, און די ליבהאבער פון דיין נאמעןוועלן זיין לוסטיק מיט דיר. . ווארום דו בענטשסט דעם צדיק, גאט, ווי א פאנצער מיט גוטוויליקייט רינגלסטו אים ארום.

. פאר דעם געזאנגמייסטער, מיט סטרונעשפיל, אויף שמינית; א מזמור פון דודן. . ניט אין דיין כעס זאלסטו מיך מוסרן, גאט, און ניט אין דיין גרימצארן זאלסטו מיך שטראפן. . לייטזעליק מיך, גאט, ווארום איך ווער פארשניטן, הייל מיך, גאט, ווארום מיינע ביינער זיינען דערשראקן, . און מיין זעל איז דערשראקן זייער, און דו גאט, ביז וואנען?. קער זיך אום, גאט, דערלייז מיין זעל, העלף מיך פון וועגן דיין גענאד. . ווארום ניטא אין טויט דיין דערמאנונג, אין אונטערערד ווער וועט דיך לויבן?. איך בין מיד פון מיין זיפצן, איך באוואש אלע נאכט מיין געלעגער, איך מאך צעגיין אין מיינע טרערן מיין בעט. . מאט געווארן פון קומער איז מיין אויג, אלט געווארן פון וועגן אלע מיינע פיינט. . קערט אייך אפ פון מיר, אלע טוער פון אומרעכט, ווארום גאט האט געהערט דעם קול פון מיין געוויין. . גאט האט געהערט מיין געבעט, גאט נעמט אן מיין תפילה. . פארשעמט און דערשראקן זייערוועלן ווערן אלע מיינע פיינט; זיי וועלן אפטרעטן פארשעמט אין א רגע.

. א שגעון פון דודן, וואס ער האט געזונגען צו גאט פון וועגן כוש דעם בנימינער. . יהוה מיין גאט, אין דיר האב איך מיך געשיצט, העלף מיך פון אלע מיינע נאכיאגער, און זיי מיך מציל, . מע זאל ניט פארצוקן ווי א לייב מיין זעל, צערייסן, און קיינער זאל ניט מציל זיין.
. יהוה מיין גאט, אויב איך האב אזוי וואס געטאן, אויב אומרעכט איז דא אין מיינע הענט, . אויב איך האב געטאן בייז מיין גוטן פריינט, אדער בארויבט צו מאל מיין אומזיסטיקן פיינט, . זאל דער שונא מיך נאכיאגן און דערגרייכן, און טרעטן צו דער ערד מיין לעבן, און מיין כבוד אין שטויב לייגן. סלה.
. שטיי אויף, גאט, אין דיין כעס, דערהייב דיך אין גרימצארן קעגן מיינע פיינט, און דערוועק פאר מיר דעם משפט וואס דו האסט אנגעזאגט. . און ווי די עדה פון די פעלקער דיך רינגלט ארום, קער זיך אום איבער איר צו דער הייך.
. גאט, וואס משפטסט די פעלקער, משפט מיך, גאט, לויט מיין גערעכטיקייט און לויט מיין ערלעכקייט אין מיר. . זאל שוין זיך עקן דאס בייז פון די רשעים, און דו זאלסט אויפריכטן דעם צדיק; ווארום דו פרוווסט די הערצער און נירן, גאט דו גערעכטער. . מיין באשיץ איז אויף גאט; ער העלפט די רעכטפארטיקע הערצער. . גאט איז א גערעכטער ריכטער, און א צערנדיקער גאט אלע טאג.
. פאר וואר, ער שלייפט נאכאנאנד זיין שווערד, ער שפאנט זיין בויגן און שטעלט אים אן. . און ער גרייט זיך אן געצייג פון טויט, ער מאכט ברענעדיק שארף זיינע פיילן. . זע, ער אנטפאנגט אומרעכט, און ער טראגט אומגליק, און געבערט ליגן. . ער גראבט א גרוב און הוילט זי אויס, און פאלט אין דעם אפגרונט וואס ער מאכט, . זיין אומרעכט וועט זיך אומקערן אויף זיין קאפ, און אויף זיין שארבן וועט נידערן זיין פארברעך.
. איך וועל לויבן גאט לויט זיין גערעכטיקייט, און באזינגען דעם נאמען פון גאט דעם אויבערשטן.

. פאר דעם געזאנגמייסטער, אויף גתית; א מזמור פון דודן. . גאט אונדזער האר, ווי פראכטיק איז דיין נאמען אויף דער גאנצער ערד, אז דער לויב פון דיין גלאנץ איז איבער די הימלען!. פון דעם מויל פון עופעלעך און זויגעדיקעהאסטו באפעסטיקט דיין מאכט; פון וועגן דיינע פיינט –כדי שטיל צו מאכן דעם שונא און ראכענעמער.
. אז איך זע די הימלען, דאס ווערק פון דיינע פינגער, די לבנה און שטערן וואס דו האסט אויפגעשטעלט –. וואס איז א מענטש, אז דו זאלסט אים געדענקען\? און א מענטשנקינד, אז דו זאלסט אים דערמאנען?. ווארום האסט אים געמאכט שיר ניט מינער פון גאט, און מיט כבוד און שיינקייט באקריינסטו אים. . מאכסט אים געוועלטיקן איבער די ווערק פון דיינע הענט, אלצדינג האסטו געלייגט אונטער זיינע פיס;. שאף און רינדער אלע, און אפילו חיות פון פעלד;. דעם פויגל פון הימל, און די פישן פון ים –וואס נאר עס ציט דורך די שטעגן פון ימען.
. גאט אונדזער האר, ווי פראכטיק איז דיין נאמען אויף דער גאנצער ערד!

. פאר דעם געזאנגמייסטער, אויף מות־לבן; א מזמור פון דודן. . איך וועל לויבן גאט מיט מיין גאנצן הארצן, איך וועל דערציילן אלע דיינע ווונדער. . איך וועל זיך פרייען און לוסטיק זיין מיט דיר, איך וועל באזינגען דיין נאמען, דו העכסטער;. ווען מיינע פיינט קערן זיך אהינטער, ווערן געשטרויכלט און גייען אונטער פאר דיר, . ווארום האסט געטאן מיין משפט און מיין רעכט, האסט זיך געזעצט אויפן טראן, דו ריכטער גערעכטער. . האסט אנגעשריען אויף די פעלקער, האסט אונטערגעבראכט דעם רשע, זייער נאמען האסטו אויסגעמעקטאויף אייביק און שטענדיק. . דו פיינט, פארלענדט זיינען די חורבות אויף תמיד; און שטעט האסטו אויסגעריסן, זייער זכר איז אונטערגעגאנגען, . אבער גאט וועט אייביק בלייבן, ער שטעלט אויף צום משפט זיין טראן;. און ער וועט משפטן די וועלט מיט גערעכטיקייט, ער וועט דן זיין די פעלקער מיט יושר. . און גאט וועט זיין א פעסטונג דעם געדריקטן, א פעסטונג אין צייטן פון נויט. . און פארזיכערן וועלן זיך אויף דיר די וואס קענען דיין נאמען, ווארום דו פארלאזט ניט די וואס זוכן דיך, גאט.
. זינגט צו גאט, באוווינער פון ציון, דערציילט צווישן די פעלקער זיינע מעשים. . ווארום דער אויפמאנער פון בלוט געדענקט זיי, ער פארגעסט ניט דאס געשריי פון די פארליטענע.
. לייטזעליק מיך, גאט, זע מיין פיין פון מיינע פיינט, מיין דערהייבער פון די טויערן פון טויט;. כדי איך זאל דערציילן אל דיין לויב, אין די טויערן פון טאכטער ציון מיך פרייען מיט דיין הילף.
. איינגעזונקען זיינען די פעלקער, אין דער גרוב וואס זיי האבן געמאכט, אין דער נעץ וואס זיי האבן באהאלטןאיז באצווונגען זייער פוס. . גאט איז באוווסט געווארן, ער האט א משפט געטאן –אין דעם ווערק פון זיינע הענטאיז געשטרויכלט געווארן דער רשע. הגיון סלה.
. די רשעים וועלן אנקומען אין אונטערערד –אלע פעלקער וואס פארגעסן אן גאט. . ווארום ניט שטענדיק וועט פארגעסן זיין דער אביון, די האפענונג פון די ארימע וועט ניט פארלארן זיין אויף אייביק. . שטיי אויף, גאט, זאל דער מענטש ניט פארשייט זיין, זאלן געמשפט ווערן די פעלקער פאר דיר. . טו, גאט, א מורא אויף זיי; זאלן וויסן די פעלקער אז זיי זיינען נאר מענטשן. סלה.

. פאר וואס, גאט, שטייסטו פון דער ווייטן, פארהוילסטו זיך אין צייטן פון נויט?. מיט גאווה פון רשע יאגט מען דעם ארימאן; זאלן זיי געכאפט ווערן אין די פלענער וואס זיי האבן אויסגעקלערט!. ווארום דער רשע פראלט אין דער תאווה פון זיין זעל, און דער גייציקער רימט זיך ער שפאט פון גאט. . דער רשע זאגט אין דעם שטאלץ פון זיין פנים מע מאנט ניט;„ניטא קיין גאט״, זיינען אלע זיינע טראכטונגען. . זיינע וועגן באגליקן צו יעטוועדער צייט, ווייט איבער אים זיינען דיינע משפטים; אלע זיינע פיינט – ער בלאזט אויף זיי. . ער זאגט אין זיין הארצן איך וועל ניט אומפאלן, אויף דור־דורות ניט זיין אין קיין בייז. . מיט קללות איז פול זיין מויל, און מיט באטרוג און דריקונג, אונטער זיין צונג איז אומרעכט און פארברעכן. . ער זיצט אין לויער פון די געהעפטן, אין פארבארגענישן הרגעט ער דעם אומשולדיקן; זיינע אויגן לאקערן אויפן אומגליקלעכן. . ער לויערט אין פארבארגעניש ווי א לייב אין זיין צודעק, ער לויערט צו כאפן דעם ארימאן; ער כאפט דעם ארימאן, אז ער ציט אים אין זיין נעץ. . ער דריקט זיך, ער בייגט זיך, ביז די אומגליקלעכע פאלן אין זיינע קלויען. . ער זאגט אין זיין הארצן פארגעסן האט גאט; ער האט פארבארגן זיין פנים, ער וועט אויף אייביק ניט זען.
. שטיי אויף יהוה, גאט, הייב אויף דיין האנט, זאלסט ניט פארגעסן די געדריקטע. . פאר וואס לעסטערט דער רשע גאט, זאגט אין זיין הארצן דו מאנסט ניט?. דו האסט געזען; ווארום דו קוקסט צו לייד און קומער, כדי זיי צו פארגלעטן מיט דיין האנט. . אויף דיר פארלאזט זיך דער אומגליקלעכער, דעם עלנדן ביסט דו געווען א העלפער. צעברעך דעם ארעם פון דעם רשע, און ביים שלעכטן זאלסטו זוכן זיין בייזביז וועסט מער ניט געפינען. . גאט איז א מלך אייביק און שטענדיק, די פעלקער גייען אונטער פון זיין לאנד. . דאס קרעכצן פון די פארליטענע האסטו צוגעהערט, גאט; פעסטיקסט זייער הארץ, נייגסט צו דיין אויער;. צו טאן רעכט דעם יתום און דעם געדריקטן; אז קיין מענטש פון דער ערד זאל מער ניט שרעקן.
. פאר דעם געזאנגמייסטער, פון דודן. אין גאט טו איך מיך שיצן; ווי קענט איר זאגן צו מיין זעל„אנטלויף! צו אייער בארג, איר פויגלען״?. ווארום זע, די רשעים שפאנען דעם בויגן, זיי האבן אנגעשטעלט זייער פייל אויפן שטריקל, צו שיסן אין דער פינצטער די רעכטפארטיקע הערצער. אז די גרונטזיילן ווערן צעשטערט, דער צדיק וואס האט אויפגעטאן?
. גאט איז אין זיין הייליקן טעמפל, גאט – זיין טראן איז אין הימל; זיינע אויגן זעען, זיינע ברעמען פרווון די מענטשנקינדער. . גאט פרוווט דעם צדיק און דעם רשע, און דעם וואס האט ליב רויב, האט פיינט זיין זעל. . ער וועט מאכן רעגענען אויף די רשעיםקוילן, פייער, און שוועבל; און א ברענעדיקער ווינטאיז זייער צוגעטיילטער כוס. . ווארום גערעכט איז גאט, גערעכטיקייט האט ער ליב; די רעכטפארטיקע וועלן זען זיין פנים.

. פאר דעם געזאנגמייסטער, אויף שמינית; א מזמור פון דודן. . העלף, גאט, ווארום געענדיקט האבן זיך די פרומע, ווארום אויסגעגאנגען זיינען די געטרייע פון די מענטשנקינדער. . פאלש רעדן זיי איינער מיטן אנדערן, מיט א גלאטער ליפ, מיט א צוויייקן הארצן רעדן זיי.
. גאט זאל פארשניידן אלע גלאטע ליפן, די צונג וואס רעדט גרויס!. די וואס זאגן מיט אונדזער צונג זיינען מיר שטארק, אונדזערע ליפן זיינען מיט אונדז, ווער איז אונדז א האר?
. פון וועגן דער בארויבונג פון די ארימע, פון וועגן דעם קרעכצן פון די באדערפטיקע, אצונד וועל איך אויפשטיין, זאגט גאט; איך וועל באשערן מיט הילףדעם וואס מע בלאזט אויף אים.
. די ווערטער פון גאט זיינען ריינע ווערטער, זילבער געשמאלצן אין א טיגל אויף דער ערד, זיבן מאל געלייטערט.
. דו גאט וועסט זיי היטן, וועסט זיי אייביק באהיטן פון דאזיקן דור. . אומעטום גייען אום די רשעים, ווען געמיינקייט ווערט דערהויבן ביי די מענטשנקינדער.

. פאר דעם געזאנגמייסטער; א מזמור פון דודן. . ביז וואנען, גאט, וועסטו מיך תמיד פארגעסן\? ביז וואנען וועסטו פארבארגן דיין פנים פון מיר?. ביז וואנען וועל איך האלטן עצות ביי זיך, מיט קומער אין מיין הארצן דורכן טאג\? ביז וואנען וועט מיין פיינט זיך דערהייבן אויף מיר?. קוק־צו, ענטפער מיר, יהוה מיין גאט, דערלייכט מיינע אויגן, איך זאל ניט איינשלאפן צום טויט;. מיין פיינט זאל ניט זאגןאיך בין אים בייגעקומען; מיינע שונאים זאלן זיך ניט פרייען, אז איך וועל אומפאלן.
. אבער איך פארזיכער מיך אויף דיין חסד; מיין הארץ וועט זיך פרייען מיט דיין הילף; איך וועל זינגען צו גאט, וואס ער האט מיר גוטס געטאן.

. פאר דעם געזאנגמייסטער; פון דודן. דער נידערטרעכטיקער זאגט אין זיין הארצן ניטא קיין גאט! פארדארבן זיינען זיי, אומווערדיק באגייען זיי זיך, קיינער טוט ניט קיין גוטס. . גאט האט פון הימל געלוגט אויף די מענטשנקינדער, צו זען אויב פאראן א פארשטאנדיקער וואס זוכט גאט. . איטלעכער איז אפגעקערט, אלע זיינען זיי פארדארבן, קיינער טוט ניט קיין גוטס, ניט צו מאל איינער. . פאר וואר, דערשפירן וועלן אלע טוער פון אומרעכט, די וואס עסן מיין פאלק ווי מע עסט ברויט, די וואס רופן ניט גאט.
. אן אנגסטן זיי אין אנגסט, ווארום גאט איז מיט דעם גערעכטן דור. . די טראכטונג פון ארימאן מאכט איר צו שאנד, אבער גאט איז זיין באשיצונג.
. ווען קומט פון ציון די ישועה פון ישראל! ווען גאט קערט אום די געפאנגענשאפט פון זיין פאלק, וועט לוסטיק זיין יעקב, וועט זיך פרייען ישראל.

. א מזמור פון דודן. גאט, ווער קען וווינען אין דיין געצעלט\? ווער קען רוען אויף דיין הייליקן בארג?. דער וואס גייט ערלעך און טוט גערעכטיקייט, און רעדט אמת אין זיין הארצן;. ניט געטראגן קיין רכילות אויף זיין צונג, ניט געטאן זיין חבר קיין רעה, און ניט פארליטן קיין שאנד אויף זיין נאנטן;. דער נבזה איז פאראכט אין זיינע אויגן, און די גאטספארכטיקע גיט ער כבוד; ער האט געשווארן זיך צום בייזן, און ענדערט ניט;. זיין געלט האט ער ניט געגעבן אויף צינדזן, און שוחד קעגן אן אומשולדיקן ניט גענומען; דער וואס טוט דאס וועט קיין מאל ניט אומפאלן.

. א מכתם פון דודן. באהיט מיך, גאט, ווארום איך האב מיך באשיצט אין דיר. . האסט געזאגט צו גאט מיין האר ביסטו, מיין גוטס איז בלויז ביי דיר. . די הייליקע וואס זיינען אויף דער ערד, זיי זיינען די פירשטן וואס אל מיין באגער איז צו זיי. . זאלן מערן זייערע געצן די וואס איילן צו אן אנדערן; איך וועל ניט גיסן זייערע גיסאפפער פון בלוט, און ניט נעמען זייערע נעמען אויף מיינע ליפן. . גאט איז מיין באשערטער טייל און מיין בעכער; דו האלטסט אויף מיין גורל. . חלקים זיינען מיר צוגעפאלן ליבלעכע, יא, א שיינע נחלה איז מיר אנגעקומען. . איך לויב גאט, וואס ער האט מיר געראטן, יא, אין די נעכט האבן מיך מיינע נירן געלערנט. . איך האלט גאט פאר מיר תמיד, ווארום אז ער איז ביי מיין רעכטער האנט, וועל איך ניט אומפאלן. . דרום איז פריילעך מיין הארץ, און לוסטיק מיין זעל, אויך מיין לייב רוט אין זיכערקייט. . ווארום וועסט ניט איבערלאזן מיין זעל צו דער אונטערערד, וועסט ניט לאזן דיין פרומען זען די גרוב. . וועסט מיך מאכן וויסן דעם וועג פון לעבן; א זעטיקייט פון פריידן איז פאר דיין פנים, תענוגים אין דיין רעכטער האנט אייביק.

. א תפילה פון דודן. הער צו, גאט, גערעכטיקייט, הארך צו מיין געשריי, פארנעם מיין תפילה פון ליפן אן פאלשקייט. . פון פאר דיר זאל מיין משפט ארויסגיין, דיינע אויגן זאלן זען די ריכטיקייט. . האסט געפרוווט מיין הארץ, האסט נאכגעזוכט ביי נאכט, האסט מיך געלייטערט, און ניט געפונעןאיך זאל טראכטן וואס דארף ניט אריבער מיין מויל. . אין מעשים פון מענטשן, האב איך, לויטן ווארט פון דיינע ליפן, מיך געהיט פון די וועגן פון דעם פארשייטן. . מיינע טריט האבן זיך געהאלטן אן דיינע שטעגן, ניט אויסגעגליטשט האבן זיך מיינע פיס.
. איך האב דיך גערופן, ווארום דו וועסט מיר ענטפערן, גאט; נייג דיין אויער צו מיר, הער צו מיין ווארט. . מאך ווונדערלעך דיינע חסדים, דו וואס העלפסטדי וואס שיצן זיך פון אנפאלער אין דיין רעכטער האנט. . היט מיך ווי א שווארצאפל פון אויג, אין שאטן פון דיינע פליגלען זאלסטו מיך פארבארגן. פון די רשעים וואס בארויבן מיך, מיינע שונאים אום לעבן וואס רינגלען מיך ארום. . זייער פעט הארץ האבן זיי פארשלאסן, מיט זייער מויל רעדן זיי האפערדיק. . אויף אונדזער טריט האבן זיי אצונד אונדז ארומגערינגלט, זייערע אויגן שטעלן זיי אן אונדז צו נייגן צו דער ערד. . ער איז געגליכן צו א לייב וואס גלוסט צו פארצוקן, און צו א יונגלייב וואס זיצט אין פארבארגענישן.
. שטיי אויף, גאט, גיי אים אקעגן, ווארף אים אנידער, מאך אנטרינען מיין זעל פון דעם רשע מיט דיין שווערד, . פון מענטשן, גאט, מיט דיין האנט –פון מענטשן פון דער וועלט, וואס זייער חלק איז ביים לעבן, און מיט דיין שאץ פילסטו אן זייער בויך; זאט זיינען זייערע קינדער, און זיי לאזן זייער שפע צו זייערע יונגע. . איך אבער וועל זען דיין פנים אין גערעכטיקייט, איך וועל מיך זעטן אויפן וואר מיט דיין געשטאלט.

. פאר דעם געזאנגמייסטער; פון דעם קנעכט פון גאט, פון דודן, וואס האט גערעדט צו גאט די ווערטער פון דעם דאזיקן געזאנג אין דעם טאג וואס גאט האט אים מציל געווען פון דער האנט פון אלע זיינע פיינט, און פון דער מאכט פון שאולן. . און ער האט געזאגט
איך האב דיך ליב, יהוה מיין שטארקייט;. גאט איז מיין פעלדז און מיין פעסטונג, און דער וואס מאכט מיך אנטרינען. מיין גאט איז מיין פעלדז וואס איך שיץ מיך אין אים, מיין שילד און דער הארן פון מיין הילף, מיין טורעם. . איך רוף געלויבט איז יהוה! און פון מיינע פיינט ווער איך געהאלפן.
. ארומגערינגלט האבן מיך שטריק פון טויט, און טייכן פון אונטערגאנג האבן מיך געשראקן. . שטריק פון אונטערערד האבן מיך ארומגעקניפט, אקעגנגעקומען זיינען מיר נעצן פון טויט. . האב איך אין מיין נויט גערופן צו יהוה, און צו מיין גאט האב איך געשריען; האט ער געהערט פון זיין טעמפל מיין קול, און מיין געשריי פאר אים איז געקומען אין זיינע אויערן. . און געשאקלט און געוואקלט האט זיך די ערד, און די גרונטפעסטן פון די בערג האבן געציטערט; זיך געשאקלט, ווייל ער האט געצערנט. . א רויך איז אויפגעגאנגען אין זיין נאז, און פון זיין מויל האט א פייער פארצערט; קוילן האבן געברענט פון אים. . און ער האט גענייגט דעם הימל און גענידערט, מיט א נעבל אונטער זיינע פיס. . און ער איז געריטן אויף א כרוב און געפלויגן, און געשוועבט אויף פליגלען פון ווינט. . ער האט געמאכט פינצטערניש זיין באהעלטעניש, זיין ביידל ארום אים –א חושך פון וואסערן, וואלקנס געדיכטע. . פון דעם שימער פאר אים זיינען זיינע וואלקנס צעגאנגעןאין האגל און פייערקוילן. . און געדונערט אין הימל האט גאט, און דער העכסטער האט ארויסגעלאזט זיין קול, מיט האגל און פייערקוילן. . און ער האט ארויסגעשיקט זיינע פיילן און זיי צעשפרייט, און בליצן געשאסן, און זיי פארטומלט. . און די גראבנס פון וואסערן האבן זיך באוויזן, און די גרונטפעסטן פון דער וועלט זיינען אנטפלעקט געווארן, פון דיין אנגעשריי, גאט, פון דעם אטעמבלאז פון דיין נאז.
. ער האט אויסגעשטרעקט פון דער הייך און מיך גענומען, מיך ארויסגעצויגן פון וואסערן גרויסע. . ער האט מיך מציל געווען פון מיין מאכטיקן פיינט, און פון מיינע שונאים, ווען זיי זיינען געווען שטארקער פון מיר. . זיי זיינען מיר אקעגנגעקומען אין טאג פון מיין בראך, אבער גאט איז מיר צום אנלען געווען. . און ער האט מיך ארויסגעפירט אין דערברייטערניש, מיך ארויסגעצויגן, ווייל ער האט מיך באגערט. . גאט האט מיר פארגאלטן לויט מיין גערעכטיקייט, לויט דער ריינקייט פון מיינע הענט האט ער מיר אומגעקערט. . ווארום איך האב געהיט די וועגן פון יהוה, און ניט פארבראכן אקעגן מיין גאט. . ווארום אלע זיינע געזעצן זיינען פאר מיר, און זיינע חוקים טו איך ניט אפ פון מיר. . און איך בין געווען צו אים גאנץ, און האב מיך געהיט פון מיין זינדיקייט. . דרום האט מיר גאט אומגעקערט לויט מיין גערעכטיקייט, לויט דער ריינקייט פון מיינע הענט פאר זיינע אויגן.
. מיט דעם גענאדיקן ווייזטו זיך גענאדיק, מיט דעם ערלעכן מאן ווייזטו זיך ערלעך. . מיט דעם ריינעם ווייזטו זיך ריין, און מיט דעם קרומען ווייזטו זיך פארדרייט. . ווארום דאס ארימע פאלק טוסטו העלפן, און הויכע אויגן דערנידערסטו. . ווארום דו מאכסט לייכטן מיין ליכט; יהוה מיין גאט באשיינט מיין פינצטערניש. . ווארום מיט דיר לויף איך קעגן א מחנה, און מיט מיין גאט שפרינג איך א מויער אריבער. . גאט – זיין וועג איז גאנץ; דאס ווארט פון יהוה איז געלייטערט; ער איז א שילד פאר אלע וואס שיצן זיך אין אים.
. ווארום ווער איז גאט אויסער יהוה\? און ווער א פעלדז אחוץ אונדזער גאט?. דער גאט וואס באגורט מיך מיט שטארקייט, און מאכט גלייך מיין וועג. . ער מאכט מיינע פיס גלייך ווי די הינדן, און אויף מיינע הייכן טוט ער מיך שטעלן. . ער לערנט מיינע הענט צו מלחמה, און א קופערנעם בויגן בייגן אראפ מיינע ארעמס. . און האסט מיר געגעבן דעם שילד פון דיין הילף, און דיין רעכטע האנט לענט מיך אונטער, און דיין מילדקייט טוט מיך גרייסן. . האסט דערברייטערט מיין טריט אונטער מיר, און ניט אויסגעגליטשט האבן זיך מיינע קנעכלעך. . איך האב געיאגט מיינע פיינט און זיי דערגרייכט, און זיך ניט אומגעקערט ביז איך האב זיי פארלענדט. . איך האב זיי צעהאקט, אז זיי קענען ניט אויפשטיין; זיי זיינען געפאלן אונטער מיינע פיס. . און האסט מיך באגורט מיט שטארקייט פאר מלחמה, האסט געבייגט מיינע קעגנשטייער אונטער מיר. . און מיינע פיינט האסטו געמאכט מיטן נאקן צו מיר, און מיינע שונאים, זיי האב איך פארשניטן. . זיי האבן געשריען, און קיין העלפער איז ניט געווען, צו גאט – און ער האט זיי ניט געענטפערט. . און איך האב זיי צעריבן ווי שטויב פארן ווינט, ווי גאסנקויט זיי ארויסגעווארפן. . האסט מיך געמאכט אנטרינען פון די קריג פון פאלק, האסט מיך געמאכט פאר דעם קאפ פון די אומות; א פאלק וואס איך קען ניט טוט מיר דינען, . פון הערן מיטן אויער געהארכן זיי מיר; די קינדער פון פרעמדן גייען איין פאר מיר. . די קינדער פון דעם פרעמדן ווערן פארוועלקט, און זיי קומען ציטערנדיק ארויס פון זייערע פעסטונגען.
. עס לעבט יהוה, און געלויבט איז מיין פעלדז, און דערהויבן איז דער גאט פון מיין הילף;. דער גאט וואס גיט מיר נקמותאון אונטערטעניקט די אומות אונטער מיר. . ער מאכט מיך אנטרינען פון מיינע פיינט; יא, איבער מיינע קעגנשטייער דערהייבסטו מיך, פון דעם רויבמענטשן ביסטו מיך מציל. . דרום לויב איך דיך, גאט, צווישן די פעלקער, און צו דיין נאמען טו איך זינגען. . ער גרייסט די ישועות פון זיין מלך, און ער טוט חסד מיט זיין געזאלבטן, מיט דודן און מיט זיין זאמען ביז אייביק.

. פאר דעם געזאנגמייסטער; א מזמור פון דודן. . די הימלען דערציילן דעם כבוד פון גאט, און די ווערק פון זיינע הענט זאגט דער הימלוועלב אן. . א טאג צו א טאג רעדט א ווארט, און א נאכט צו א נאכט גיט צו וויסן, . ניטא א ווארט און ניטא קיין געשעענישן, ווו זייער ווידער־קול ווערט ניט געהערט;. איבער דער גאנצער ערד גייט ארויס זייער קלאנג, און ביז עק וועלט זייערע רייד. פאר דער זון האט ער געמאכט א געצעלט אין זיי;. און ער גייט ארויס ווי א חתן פון זיין קאמער. ער פרייט זיך ווי א גבור צו לויפן דעם וועג. . פון עק פון די הימלען איז זיין אויסגאנג, און זיין ארומדריי איז ביז זייערע עקן, און ניטא קיין פארבארגנס פון זיין היץ.
. די תורה פון גאט איז גאנץ, זי דערקוויקט די זעל; דער אנזאג פון גאט איז זיכער, ער מאכט קלוג דעם נארן. . די באפעלן פון גאט זיינען רעכטפארטיק, זיי דערפרייען דאס הארץ; דאס געבאט פון גאט איז לויטער, עס מאכט ליכטיק די אויגן. . די מורא פאר גאט איז ריין, זי באשטייט אויף אייביק; די משפטים פון גאט זיינען אמת, זיי זיינען אלע גערעכט;. זיי זיינען גלוסטיקער פון גאלד, און פון גינגאלד א סך, און זיסער פון האניק, און טריפהאניק. . אויך דיין קנעכט ווערט געווארנט אין זיי; אין היטן זיי איז גרויס שכר פאראן. . פארזעען ווער קען מערקן\? פון פארבארגענע טו מיך רייניקן. . אויך פארמייד דיין קנעכט פון מוטוויליקע, זיי זאלן ניט געוועלטיקן איבער מיר; דענצמאל וועל איך גאנץ זיין, און וועל ריין זיין פון פארברעך א סך. . זאלן זיין צו באוויליקונג די ווערטער פון מיין מויל, און די טראכטונג פון מיין הארצן פאר דיר, גאט מיין פעלדז, און מיין דערלייזער.

. פאר דעם געזאנגמייסטער; א מזמור פון דודן. . גאט וועט דיר ענטפערן אין טאג פון נויט, דיך וועט שטארקן דער נאמען פון דעם גאט פון יעקב. . ער וועט שיקן דיין הילף פון הייליקטום, און פון ציון וועט ער דיך אונטערלענען. . ער וועט אכטן אויף אלע דיינע שפייזאפפער, און דאס פעטס פון דיין בראנדאפפער וועט ער אננעמען. סלה. . ער וועט דיר געבן לויט דיין הארצן, און דיין יעטוועדער באראט וועט ער דערפילן. . מיר וועלן זינגען אין דיין ישועה, און אין נאמען פון אונדזער גאט וועלן מיר א פאן הייבן; גאט וועט דערפילן אלע דיינע פארלאנגען. . אצונד ווייס איך אז גאט העלפט זיין געזאלבטן, ער וועט אים ענטפערן פון זיין הייליקן הימל, מיט די באהילפיקע גבורות פון זיין רעכטער האנט. . די מיט רייטוועגן, און די מיט פערד, אבער מיר וועלן דערמאנען דעם נאמען פון יהוה אונדזער גאט. . זיי בייגן זיך און פאלן, און מיר הייבן זיך און שטעלן זיך ווידער. העלף דו, גאט!. זאל דער קיניג אונדז ענטפערן אין טאג וואס מיר רופן.

. פאר דעם געזאנגמייסטער; א מזמור פון דודן. . גאט, מיט דיין שטארקייט פרייט זיך דער מלך, און מיט דיין הילף ווי זייער לוסטיק איז ער!. דעם באגער פון זיין הארצן האסטו אים געגעבן, און דעם פארלאנג פון זיינע ליפן האסטו ניט פארמיטן. סלה. . ווארום דו טראגסט אים אנטקעגן ברכות פון גוטס, טוסט אן אויף זיין קאפ פון גינגאלד א קרוין. . לעבן האט ער געבעטן ביי דיר, האסטו אים געגעבן; אריכת־ימים אויף אייביק און שטענדיק. . גרויס איז זיין כבוד דורך דיין הילף, גלאנץ און שיינקייט טוסטו אויף אים ארויף. . ווארום דו מאכסט אים פאר א בענטשונג אויף אייביק,
דערפרייסט אים מיט שמחה פאר דיין פנים. . ווארום דער מלך פארזיכערט זיך אויף גאט, און דורך דעם חסד פון אויבערשטן וועט ער ניט אומפאלן. . דיין האנט וועט דערגרייכן אלע דיינע פיינט, דיין רעכטע וועט דערגרייכן דיינע שונאים. . וועסט זיי מאכן ווי א פייעראויוון אין צייט פון דיין צארן; גאט וועט זיי אומברענגען אין זיין כעס, און א פייער וועט זיי פארצערן. . זייער פרוכט וועסטו אונטערברענגען פון דער ערד, און זייער זאמען פון מענטשנקינדער. . ווארום זיי האבן אנגעצויגן שלעכטס קעגן דיר; זיי האבן געטראכט בייזע געדאנקען, וועלן זיי ניט אויספירן. . ווארום וועסט זיי מאכן אומקערן דעם רוקן, מיט דיינע בויגנשטריק וועסטו צילן אויף זייער פנים.
. דערהייב דיך, גאט, אין דיין שטארקייט; מיר וועלן זינגען און לויבן דיין גבורה.

. פאר דעם געזאנגמייסטער; אויף אילת־השחר. א מזמור פון דודן. . מיין גאט, מיין גאט, פאר וואס האסטו מיך פארלאזן\? ווייט פון מיין הילף זיינען די ווערטער פון מיין געשריי. . מיין גאט, איך רוף ביי טאג, און דו ענטפערסט ניט, און ביי נאכט – און ניטא קיין שטילונג פאר מיר. . דו ביסט דאך דער הייליקער, וואס טראנט אויף די לויבגעזאנגען פון ישראל. . אויף דיר האבן זיך פארזיכערט אונדזערע עלטערן, זיך פארזיכערט, און דו האסט זיי דערלייזט. . צו דיר האבן זיי געשריען, און אנטרונען געווארן, אויף דיר זיך פארזיכערט, און ניט פארשעמט געווארן. . אבער איך בין א ווארעם און ניט קיין מענטש, א חרפה פאר לייט, און פאראכט פון פאלק. . אלע וואס זעען מיך, לאכן פון מיר, זיי ציען מיט דער ליפ, זיי שאקלען דעם קאפ. זאל ער זיך ארויפלייגן אויף גאט, ער זאל אים דערלייזן, אים מציל זיין, אויב ער טוט אים באגערן.
. פאר וואר, דו האסט מיך ארויסגעצויגן פון מוטערלייב, מיך פארזיכערט אויף מיין מוטערס ברוסט. . אויף דיר בין איך ארויפגעווארפן פון געבערמוטער אן, פון מיין מוטערלייב אן ביסט דו מיין גאט. . ניט דערווייטער זיך פון מיר, ווארום די נויט איז נאנט, ווארום ניטא ווער זאל העלפן. . ארומגערינגלט האבן מיך אקסן פיל, בולן פון בשן זיינען מיך באפאלן ארום. . זיי האבן אויפגעשפארט זייער מויל אויף מיר, ווי א לייב וואס פארצוקט און ברומט. . ווי וואסער בין איך צערונען געווארן, און אלע מיינע ביינער האבן זיך צעשאטן; מיין הארץ איז געווארן ווי וואקס, צעגאנגען אין מיינע אינגעווייד. . אויסגעטריקנט ווי א שארבן איז מיין כוח, און מיין צונג איז צוגעקלעפט צו מיין גומען; און אין דעם שטויב פון טויט טוסטו מיך לייגן. . ווארום ארומגערינגלט האבן מיך הינט, א באנדע שלעכטסטוער האט מיך ארומגענומען, ווי א לייב – מיינע הענט און מיינע פיס. . איך קען איבערציילן אלע מיינע ביינער; זיי גלאצן, זיי קוקן אויף מיר. . זיי צעטיילן מיינע בגדים צווישן זיך, און אויף מיין מלבוש ווארפן זיי גורל. . אבער דו גאט, זאלסט זיך ניט דערווייטערן, מיין שטארקייט, אייל מיר צו הילף. . זיי מציל פון שווערד מיין זעל, פון דער מאכט פון הונט מיין איינאיינציקע. . העלף מיך פון דעם לייבס מויל, און פון די הערנער פון וויזלטירן זאלסטו מיר ענטפערן.
. איך וועל דערציילן דיין נאמען צו מיינע ברידער, אין געזעמל וועל איך דיך לויבן. איר פארכטער פון גאט, טוט אים לויבן, אל דער זאמען פון יעקב, גיט אים כבוד, און האט מורא פאר אים, אל דער זאמען פון ישראל. . ווארום ער פאראכט ניט און פאראומווערדיקט ניט די פיין פון ארימאן, און ער פארבארגט ניט זיין פנים פון אים, און אז ער שרייט צו אים, הערט ער צו. . פון דיר וועט זיין מיין לויב אין א גרויס געזעמל; איך וועל באצאלן מיינע נדרים אנטקעגן פאר זיינע פארכטער. . עסן וועלן די געדריקטע און זאט זיין, לויבן וועלן גאט די וואס זוכן אים; זאל אויפלעבן אייער הארץ אויף אייביק!. באקלערן וועלן זיך, און זיך אומקערן צו גאט, אלע עקן פון דער ערד; און בוקן וועלן זיך פאר דיראלע משפחות פון די פעלקער. . ווארום די מלוכה איז גאטס, און ער געוועלטיקט איבער די פעלקער. . עסן אלע פעטסן פון לאנד, און זיך בוקן, קניען פאר אים, וועלן אלע וואס האבן אין שטויב גענידערט, און זייער זעל ניט דערהאלטן געקענט. . די קינדער וועלן אים דינען, פון גאט וועט דערציילט ווערן דעם קומעדיקן דור. . מע וועט קומען און אנזאגן זיין גערעכטיקייט, דעם פאלק וואס וועט געבארן ווערן – אז ער האט עס געטאן.

. א מזמור פון דודן. גאט איז מיין פאסטוך, מיר וועט ניט פעלן. . אויף גראזיקע פיטערפלעצער מאכט ער מיך הויערן, ביי רויקע וואסערן טוט ער מיך פירן. . ער דערקוויקט מיין זעל; ער פירט מיך אין ריכטיקע שטעגןפון וועגן זיין נאמען. . אפילו אז איך גיי אין טאל פון טויטשאטן, האב איך ניט מורא פאר בייז, ווארום דו ביסט מיט מיר; דיין שטעקן און דיין אנלען, זיי טוען מיך טרייסטן. . דו גרייטסט פאר מיר א טישאנטקעגן מיינע פיינט; האסט באזאלבט מיט אייל מיין קאפ, מיין כוס לויפט אריבער. . נאר גוטס און גענאד וועלן מיר נאכגייןאלע טעג פון מיין לעבן, און איך וועל זיצן אין גאטס הויזאויף לאנגע טעג.

. פון דודן א מזמור. גאטס איז די ערד און איר פולקייט, די וועלט און די וווינער אין איר. . ווארום ער האט זי אויף ימען געגרונטפעסט, און האט זי אויף טייכן געשטעלט. . ווער קען ארויפגיין אויף דעם בארג פון גאט\? און ווער קען שטיין אין זיין הייליקן ארט?. דער וואס האט ריינע הענט און א לויטער הארץ, וואס האט מיך ניט דערמאנט צום פאלשן, און ניט געשווארן מיט באטרוג. . ער וועט קריגן א ברכה פון יהוה, און גענאד פון דעם גאט פון זיין הילף. . דאס איז דער דור פון די וואס פארשן אים, וואס זוכן דיין פנים אין יעקב. סלה.
. הייבט אויף, איר טויערן, אייערע קעפ, און הייבט אייך אויף, איר אייביקע טירן, און זאל אריינגיין דער קיניג פון פראכט. . ווער איז דער קיניג פון פראכט? גאט דער שטארקער און דער גבור, גאט דער גבור פון מלחמה.
. הייבט אויף, איר טויערן, אייערע קעפ, און הייבט אויף, איר אייביקע טירן, און זאל אריינגיין דער קיניג פון פראכט. . ווער איז דער קיניג פון פראכט? גאט פון צבאות, ער איז דער קיניג פון פראכט. סלה.

. פון דודן. צו דיר, גאט, הייב איך אויף מיין זעל. . מיין גאט, אויף דיר פארזיכער איך מיך, לאמיך ניט פארשעמט ווערן, זאלן ניט קוועלן אויף מיר מיינע פיינט. . יא, אלע וואס האפן אויף דיר זאלן ניט פארשעמט ווערן; פארשעמט ווערן זאלן די וואס פעלשן פאר גארנישט. . דיינע וועגן, גאט, מאך מיך וויסן, דיינע שטעגן לערן מיך. . פיר מיך אין דיין אמת, און לערן מיך, ווארום דו ביסט דער גאט פון מיין הילף; צו דיר האב איך געהאפט א גאנצן טאג. . דערמאן, גאט, דיין דערבארימונג און דיינע חסדים, ווארום זיי זיינען פון אייביק אן. . די זינד פון מיין יוגנט און מיינע פארברעכן זאלסטו ניט דערמאנען; לויט דיין חסד דערמאן זיך דו אן מיר, פון וועגן דיין גוטסקייט, גאט. . גוט און רעכטפארטיק איז גאט, דרום ווייזט ער די זינדיקע דעם וועג. . ער פירט די שטילע אין גערעכטיקייט, און לערנט די שטילע זיין וועג. . אלע וועגן פון גאט זיינען חסד און טריישאפטצו די וואס היטן זיין בונד און זיינע אנזאגן. . פון וועגן דיין נאמען, גאט, זאלסטו פארגעבן מיין זינד, ווארום זי איז גרויס. . ווער נאר א מאן וואס פארכט גאט, וועט ער אים ווייזן דעם וועג וואס ער זאל וויילן. . זיין זעל וועט רוען אין גוטס, און זיין זאמען וועט ארבן דאס לאנד. . גאטס פארטרויטקייט איז מיט די וואס פארכטן אים, און זיין בונד, כדי זיי צו לערנען. . מיינע אויגן זיינען תמיד צו גאט, ווארום ער ציט ארויס פון נעץ מיינע פיס. . קער זיך צו מיר, און לייטזעליק מיך, ווארום עלנד און ארים בין איך. . די צרות פון מיין הארצן האבן זיך אויסגעברייט, פון מיינע דריקענישן צי מיך ארויס. . זע מיין פיין און מיין מאטערניש, און פארגיב אלע מיינע זינד. . זע ווי מיינע שונאים זיינען פיל, און די אומגערעכטע פיינטשאפט וואס זיי האבן מיך פיינט. . היט מיין זעל און זיי מיך מציל, לאמיך ניט פארשעמט ווערן, ווייל איך שיץ מיך אין דיר. . זאל ערלעכקייט און רעכטפארטיקייט מיך באהיטן, ווארום איך טו האפן צו דיר. . לייז אויס, גאט, ישראלפון אלע זיינע צרות.

. פון דודן. טו מיר רעכט, גאט, ווארום איך בין געגאנגען אין מיין ערלעכקייט, און איך האב מיך פארזיכערט אויף גאט, זיך ניט געוואקלט. . פרווו מיך, גאט, און פרוביר מיך, לייטער מיינע נירן און מיין הארץ. . ווארום דיין חסד איז פאר מיינע אויגן, און איך גיי אין דיין אמת. . איך בין ניט געזעסן מיט פאלשע מענטשן, און מיט פארשטעלטע קום איך ניט צונויף. . איך האב פיינט דאס געזעמל פון שלעכטסטוער, און מיט רשעים טו איך ניט זיצן. . איך וואש אין ריינקייט מיינע הענט, און איך גיי ארום דיין מזבח, גאט, . צו לאזן הערן א קול פון דאנק, און צו דערציילן אלע דיינע ווונדער.
. גאט, איך האב ליב די וווינונג פון דיין הויז, און דעם ארט פון דער רוונג פון דיין כבוד. . זאלסט ניט איינטאן מיט זינדיקע מיין זעל, און מיט בלוטיקע לייט מיין לעבן, . וואס אין זייערע הענט איז ליסטיקייט, און זייער רעכטע איז פול שוחד. . אבער איך גיי אין מיין ערלעכקייט; לייז מיך אויס, און לייטזעליק מיך. . ווען מיין פוס שטייט אויף גלייכן, וועל איך אין געזעמלען לויבן גאט.

. פון דודן. גאט איז מיין ליכט און מיין הילף, פאר וועמען זאל איך מורא האבן? גאט איז די פעסטונג פון מיין לעבן, פאר וועמען זאל איך אנגסטן?. אז די שלעכטסטוער גענענען צו מירצו עסן מיין פלייש –מיינע דריקער און מיינע פיינט –ווערן זיי געשטרויכלט און פאלן. . אז א מחנה זאל לאגערן אויף מיר, וועט ניט מורא האבן מיין הארץ; אז א מלחמה זאל אנשטיין אויף מיר, בין איך פון דעסט וועגן זיכער.
. איינס האב איך פארלאנגט פון גאט, דאס טו איך בעטןאיך זאל זיצן אין הויז פון גאטאלע טעג פון מיין לעבן, צו זען די ליבלעכקייט פון גאט, און זיך צו פעדערן אין זיין טעמפל. . ווארום ער באהאלט מיך אין זיין ביידל, אין דעם טאג פון בייז, ער פארבארגט מיך אין דער פארבארגעניש פון זיין געצעלט, אויף א פעלדז טוט ער מיך דערהייבן. . און אצונד וועט זיך הייבן מיין קאפאיבער מיינע פיינט רונד ארום מיר, און איך וועל שלאכטן אין זיין געצעלט שלאכטאפפער מיט געשאל, איך וועל זינגען און שפילן צו גאט.
. הער, גאט, מיין קול – טו איך רופן –און לייטזעליק מיך, און ענטפער מיר. . מיין הארץ זאגט פאר דיר זוכט מיין פנים! דיין פנים, גאט, טו איך זוכן. . זאלסט ניט פארבארגן דיין פנים פון מיר, זאלסט ניט אפנייגן אין צארן דיין קנעכט; ביסט מיין הילף געווען, זאלסט מיך ניט אוועקווארפן, און זאלסט מיך ניט פארלאזן, גאט פון מיין ישועה. . אפילו מיין פאטער און מיין מוטער זאלן מיך פארלאזן, וועט אבער גאט מיך ארייננעמען.
. ווייז מיר, גאט, דיין וועג, און פיר מיך אין גלייכן שטעג, פון וועגן מיינע לויערער. . זאלסט מיך ניט געבן אויף דעם באראט פון מיינע פיינט; ווארום פאלשע עדות זיינען אויפגעשטאנען קעגן מיר, און דער וואס אטעמט מיט אומרעכט. . ווען איך וואלט ניט געגלויבט צו זען דאס גוטס פון גאט, אין לאנד פון די לעבעדיקע! –. האף צו גאט, זיי שטארק, און זאל פעסט זיין דיין הארץ; יא, האף צו גאט.
. פון דודן. צו דיר, גאט, טו איך רופן; מיין פעלדז, זאלסט ניט טויב זיין צו מיר, ווארום אז דו וועסט שווייגן צו מיר, וועל איך זיין געגליכן צו די גענידערטע אין גרוב. . הער דעם קול פון מיין געבעט, אז איך שריי צו דיר, אז איך הייב אויף מיינע הענט צו דיין הייליקן טעמפל. . זאלסט מיך ניט אוועקציען מיט די רשעים, און מיט די טוער פון אומרעכט, וואס רעדן שלום מיט זייערע חברים, און בייז איז אין זייער הארצן. . גיב זיי לויט זייער ווערק, און לויט דער שלעכטסקייט פון זייערע מעשים; לויט דער טוונג פון זייערע הענט גיב זיי, קער זיי אום זייער פארגעלטונג. . ווייל זיי אכטן ניט אויף די ווערק פון גאט, און אויף דער טוונג פון זיינע הענט, וועט ער זיי צעשטערן און זיי ניט אויפבויען.
. געלויבט איז גאט, וואס ער האט געהערט דעם קול פון מיינע געבעטן. . גאט איז מיין שטארקייט און מיין שילד, אויף אים האט זיך פארזיכערט מיין הארץ, און איך בין געהאלפן געווארן. דרום איז לוסטיק מיין הארץ, און מיט מיין געזאנג טו איך אים דאנקען.
. גאט איז זיי א שטארקייט, און א פעסטונג פון הילף איז ער זיין געזאלבטן. . העלף דיין פאלק, און בענטש דיין ארב, און פיטער זיי, און טראג זיי אויף אייביק.

. א מזמור פון דודן. גיט צו יהוה, איר מאכטיקע, גיט צו יהוה כבוד און שטארקייט, . גיט צו יהוה דעם כבוד פון זיין נאמען, בוקט זיך צו יהוה מיט הייליקן אפשיי. . דער קול פון יהוה איז אויף די וואסערן, דער גאט פון פראכט טוט דונערן, יהוה – אויף וואסערן גרויסע. . דער קול פון יהוה איז מיט מאכט, דער קול פון יהוה איז מיט שיינקייט, . דער קול פון יהוה צעברעכט צעדערן, און יהוה צעברעכט די צעדערן פון לבנון. . און ער מאכט זיי שפרינגען ווי א קאלב, לבנון און שריון, ווי א יונג וויזלטיר. . דער קול פון יהוה האקט אויס פלאמען פייער. . דער קול פון יהוה מאכט ציטערן דעם מדבר, יהוה מאכט ציטערן דעם מדבר פון קדש. . דער קול פון יהוה מאכט הינדינס געבערןאון טוט וועלדער אנטבלויזן; און אין זיין טעמפל זאגט איטלעכער פראכטיק!. יהוה האט ביים מבול געטראנט, און יהוה טראנט ווי א מלך אויף אייביק. . יהוה וועט זיין פאלק געבן שטארקייט, יהוה וועט בענטשן זיין פאלק מיט שלום.

. א מזמור; א געזאנג צו דער באנייונג פון טעמפל פון דודן. . איך דערהייב דיך, גאט, ווארום האסט מיך אויפגעריכט, און ניט דערפרייט מיינע פיינט איבער מיר. . יהוה מיין גאט, איך האב געשריען צו דיר, און האסט מיך געהיילט. . גאט, האסט ארויפגעבראכט פון אונטערערד מיין זעל, האסט מיך אויפגעלעבט, איך זאל ניט נידערן אין גרוב. . זינגט צו גאט, זיינע פרומע, און דאנקט זיין הייליקער געדעכעניש. . ווארום א רגע איז זיין צארן, א לעבן זיין גוטוויליקייט. איבער נאכט בלייבט געוויין, און פרימארגנס איז געזאנג.
. און איך האב געוועסט געזאגט אין מיין שלוהאיך וועל ניט אומפאלן קיין מאל. . אין דיין גוטוויליקייט, גאט, האסטו געהאט אויפגעשטעלט פעסט מיין בארג –האסטו פארבארגן דיין פנים, און איך בין דערשראקן געווארן. . צו דיר, גאט, פלעג איך רופן, און צו גאט פלעג איך בעטן. „וואסער געווין איז אין מיין בלוט, אז איך וועל נידערן אין גרוב\? קען דיך לויבן דער שטויב\? קען ער דערציילן דיין אמת?. הער, גאט, און לייטזעליק מיך, גאט, זיי מיר א העלפער. ״. האסטו מיר פארקערט מיין קלאג אין טאנץ, האסט אפגעבונדן מיין זאקקלייד, און מיך אנגעגורט מיט פרייד;. דרום וועט דיך באזינגען די זעל, און ניט שווייגן. יהוה מיין גאט, אייביק וועל איך דיר דאנקען.

. פאר דעם געזאנגמייסטער; א מזמור פון דודן. . אין דיר, גאט, טו איך מיך שיצן, לאמיך ניט פארשעמט ווערן קיין מאל; אין דיין גערעכטיקייט מאך מיך אנטרינען. . נייג צו דיין אויער צו מיר, זיי מיך מציל געשווינט; זיי מיר פאר א פעלדז פון באשיצונג, פאר א באפעסטיקט הויז מיך צו העלפן. . ווארום דו ביסט מיין פעלדז און מיין פעסטונג, און פון דיין נאמען וועגן זאלסטו מיך פירן און מיך באלייטן. . זאלסט מיך ארויסציען פון דער נעץ וואס זיי האבן מיר אונטערגעלייגט, ווארום דו ביסט מיין באשיצונג, . אין דיין האנט גיב איך איבער מיין גייסט; וועסט מיך אויסלייזן, יהוה, דו גאט געטרייער. . איך האב פיינט די וואס האלטן זיך אן פאלשע נישטיקייטן, ווארום איך האב מיך אויף גאט פארזיכערט. . איך פריי זיך און בין לוסטיק מיט דיין חסד, ווארום האסט געזען מיין פיין, האסט געמערקט די צרות פון מיין זעל. . און האסט מיך ניט איבערגעענטפערט אין דער האנט פונעם פיינט; האסט געשטעלט מיינע פיס אין דערברייטערניש.
. לייטזעליק מיך, גאט, ווארום מיר איז ענג, מאט געווארן פון ערגערניש איז מיין אויג, מיין זעל און מיין לייב. . ווארום פארגאנגען איז אין קומער מיין לעבן, און מיינע יארן אין זיפצעניש; אפגעפאלן פון וועגן מיינע זינד איז מיין כוח, און מיינע ביינער זיינען מאט געווארן. . פון וועגן אלע מיינע פיינט בין איך געווארן צו חרפה, און ביי מיינע שכנים, ביז גאר, און א גרויל ביי מיינע באקאנטע; די וואס זעען מיך אין גאס, ווייכן פון מיר. . איך בין פארגעסן געווארן ווי א טויטער אויסן הארצן, איך בין געווארן ווי א פארדארבן געפעס. . ווארום איך האב געהערט דאס גערייד פון פיל –א שרעק רונד ארום; אז זיי עצהן זיך מיט אנאנדער אויף מיר, טראכטן זיי מיין לעבן צו נעמען. . אבער איך פארזיכער מיך אויף דיר, יהוה, איך זאג מיין גאט ביסט דו. . אין דיין האנט זיינען מיינע צייטן, זיי מיך מציל פון דער האנט פון מיינע פיינט, און פון מיינע נאכיאגער. . דערלייכט דיין פנים אויף דיין קנעכט, העלף מיך אין דיין גענאד. . גאט, ניט לאמיך פארשעמט ווערן, ווארום איך האב דיך גערופן; זאלן פארשעמט ווערן די רשעים, זאלן זיי אנטשוויגן ווערן אין אונטערערד. . זאלן שטום ווערן די ליפן פון ליגן, וואס רעדן אויפן צדיק פארשייט, מיט גאווה און פאראכטעניש. . ווי גרויס איז דיין גוטס, וואס דו האסט באהאלטן פאר די וואס פארכטן דיך, געמאכט פאר די וואס שיצן זיך אין דיראקעגן די מענטשנקינדער!. פארבארגסט זיי אין דער פארבארגעניש פון דיין פנים, פון די באנדעס מענטשן; באהאלטסט זיי אין א ביידל, פון דעם קריג פון די צינגער. . געלויבט איז גאט, וואס האט ווונדערלעך באוויזןזיין חסד צו מיר אין דער באלעגערטער שטאט. . און איך האב געוועסט געזאגט אין מיין האסטאיך בין פארשניטן פון קעגן דיינע אויגן. אבער האסט געהערט דעם קול פון מיינע געבעטן, אז איך האב געשריען צו דיר. . האט ליב גאט, איר אלע זיינע פרומע; די געטרייע טוט אפהיטן גאט, און באצאלט מיט אן איבערמאס דעם וואס טוט האפערדיק. . זייט שטארק, און זאל פעסט זיין אייער הארץ, איר אלע וואס האפט צו גאט.

. פון דודן א באטראכטונג. ווויל צו דעם וואס זיין פארברעך איז פארגעבן, וואס זיין חטא ווערט פארדעקט. . ווויל צו דעם מענטשן וואס גאט רעכנט אים ניט קיין זינד, און אין זיין גייסט איז ניטא קיין באטרוג. . אז איך האב געשוויגן, האבן מיינע ביינער געפוילט, פון מיין קרעכצן א גאנצן טאג. . ווארום טאג און נאכט פלעגט שווער זיין אויף מיר דיין האנט, מיין זאפט איז פארביטן געווארן ווי אין פארטריקנטע זומעראויפס. סלה. . האב איך דיך געלאזט וויסן מיין חטא, און מיין זינד האב איך ניט פארדעקט. איך האב געזאגט איך וועל זיך מודה זיין אויף מיינעפארברעכן צו גאט; און דו האסט פארגעבן די שולד פון מיין זינד. סלה.
. אויף דעם זאל איטלעכער פרומער מתפלל זיין צו דיר, אין דער צייט וואס מע קען דיך געפינעןאז די גרויסע וואסערן פלייצן איבער, זאלן זיי צו אים אבער ניט דערגרייכן. . דו ביסט מיין פארבארגעניש, פון דעם פיינט באהיטסטו מיך; מיט געזאנגען פון אנטרינונגרינגלסטו מיך ארום. סלה.
. „איך וועל דיך קליגן און דיר ווייזן דעם וועג וואס דו זאלסט גיין, איך וועל האלטן מיין אויג אויף דיר. ״. איר זאלט ניט זיין ווי א פערד, ווי א מוילאייזל, אן פארשטאנד, וואס מיט צאם און געביס מוז מען איינהאלטן זיין אימפעט; אז מע זאל ניט קענען גענענען צו דיר.
. פיל ווייטאגן האט דער רשע, אבער דער וואס פארזיכערט זיך אויף גאט, אים וועט ארומרינגלען גענאד. . פרייט זיך מיט גאט, און זייט לוסטיק, צדיקים, און זינגט, אלע רעכטפארטיקע הערצער.

. פרייט זיך צדיקים, מיט גאט, שיין פאר די רעכטפארטיקע איז לויבונג. . גיט א דאנק צו גאט אויף א הארף, אויף א גיטאר פון צען סטרונעס שפילט צו אים. . זינגט צו אים א ניי געזאנג, שפילט ווויל מיט געשאל. . ווארום רעכטפארטיק איז דאס ווארט פון גאטאון זיין יעטוועדער טוונג איז מיט טריישאפט. . ער האט ליב רעכט און גערעכטיקייט, מיט דעם חסד פון גאט איז פול די ערד. . מיט א ווארט פון גאט זיינען די הימלען געמאכט געווארן, און מיט א הויך פון זיין מויל זייער גאנצער חיל. . ער זאמלט ווי א סטויג די וואסערן פון ים, ער טוט אריין אין שפייכלערס די תהומען. . מורא פאר גאט האט די גאנצע ערד, פאר אים פארכטן אלע באוווינער פון דער וועלט. . ווארום ער זאגט, און עס געשעט, ער באפעלט, און עס באשטייט. . גאט פארשטערט דעם באראט פון די פעלקער, ער ווערט די מחשבות פון די אומות. . דער באראט פון גאט וועט אויף אייביק באשטיין, די טראכטונגען פון זיין הארצן אויף דור־דורות.
. ווויל צו דעם פאלק וואס יהוה איז זיין גאט, צו דער אומה וואס ער האט געוויילט זיך צום ארב. . פון הימל לוגט גאט, ער זעט אלע מענטשנקינדער;. פון דעם ארט פון זיין וווינונג באטראכט עראלע באוווינער פון דער ערד;. ער וואס פורעמט זייער אלעמענס הארץ, וואס פארשטייט אלע זייערע מעשים. . א מלך ווערט ניט געהאלפן דורך פיל חיל, א גבור ווערט ניט ניצול דורך גרויס כוח;. אן אפנאר איז דער פערד פאר הילף, און מיט זיין גרויס כוח וועט ער ניט מאכן אנטרינען. . זע, דאס אויג פון גאט איז אויף די וואס פארכטן אים, אויף די וואס האפן צו זיין חסד, . מציל צו זיין פון טויט זייער זעל, און זיי צו דערהאלטן אין הונגער. . אונדזער זעל האט געהארט אויף גאט, אונדזער הילף און אונדזער שילד איז ער. . ווארום מיט אים פרייט זיך אונדזער הארץ, ווארום אויף זיין הייליקן נאמען האבן מיר זיך פארזיכערט. . זאל דיין חסד, גאט, זיין אויף אונדז, אזוי ווי מיר האבן געהאפט צו דיר.

. פון דודן; ווען ער האט געביטן זיין שכל פאר אבימלכן, און ער האט אים ארויסגעטריבן, און ער איז אוועק. . איך בענטש גאט אין יעטוועדער צייט, תמיד איז זיין לויב אין מיין מויל. . מיט גאט רימט זיך מיין זעל; די געדריקטע וועלן הערן און זיך פרייען. . גרייסט גאט מיט מיר, און לאמיר דערהייבן זיין נאמען אין איינעם. . איך האב געזוכט גאט, און ער האט מיר געענטפערט, און פון אלע מיינע שרעקענישן האט ער מיך מציל געווען. . זיי האבן געקוקט צו אים, און האבן אויפגעלוכטן, און זייערע פנימער וועלן ניט פארשעמט ווערן. . אט האט אן ארימאן גערופן, און גאט האט צוגעהערט, און פון אלע זיינע צרות אים געהאלפן. . דער מלאך פון גאט לאגערט ארום זיינע פארכטער, און ער טוט זיי דערלייזן. . באטראכט און זעט אז גאט איז גוט; ווויל צו דעם מאן וואס שיצט זיך אין אים. . פארכט גאט, איר זיינע הייליקע, ווארום זיינע פארכטער וועט ניט פעלן. . יונגלייבן דארן און הונגערן, אבער די וואס זוכן גאט פעלט ניט כל־טוב. . קומט, קינדער, הערט מיר צו, מורא פאר גאט וועל איך אייך לערנען. . ווער נאר א מאן וואס וויל לעבן, וואס גארט טעג צו זען גוטס, . היט דיין צונג פון שלעכטס, און דיינע ליפן פון רעדן באטרוג. . קער זיך אפ פון שלעכטס, און טו גוטס, זוך שלום און יאג זיך נאך אים. . די אויגן פון גאט זיינען אויף די צדיקים, און זיינע אויערן אויף זייער געשריי. . דער פנים פון גאט איז קעגן די שלעכטסטוער. צו פארשניידן פון דער ערד זייער געדעכעניש. . זיי האבן געשריען, און גאט האט זיי צוגעהערט, און פון אלע זייערע צרות זיי מציל געווען. . גאט איז נאנט צו די צעבראכענע הערצער, און די דערשלאגענע געמיטער טוט ער העלפן. . פיל זיינען די אומגליקן פון צדיק, אבער פון זיי אלע וועט אים מציל זיין גאט. . ער היט אפ אלע זיינע ביינער, ניט אן איינציקער פון זיי ווערט צעבראכן. . דעם רשע וועט טייטן דאס בייז, און די שונאים פון צדיק וועלן פארוויסט ווערן. . גאט לייזט אויס די זעל פון זיינע קנעכט, און ניט פארוויסט ווערן וועלן אלע וואס שיצן זיך אין אים.

. פון דודן. קריג, גאט, מיט מיינע קריגער, שטרייט מיט מיינע שטרייטער. . נעם אן א שילד און א פאנצער, און שטיי אויף מיר צו הילף. . און צי ארויס דעם שפיז און די האקאקעגן מיינע נאכיאגער; זאג צו מיין זעלדיין ישועה בין איך. . זאלן פארשעמט און צו שאנד ווערןדי וואס זוכן מיין לעבן; זאלן אפטרעטן אהינטער און זיך שעמעןדי וואס טראכטן מיר בייז. . זאלן זיי זיין ווי שפריי פארן ווינט, און דער מלאך פון גאט זאל זיי שטויסן. . זאל זייער וועג זיין חושך און גליטשיק, און דער מלאך פון גאט זאל זיי יאגן. . ווארום פאר אומזיסט האבן זיי מיר אונטערגעלייגטזייער נעץ פון אונטערגאנג, פאר אומזיסט האבן זיי געגראבן אויף מיין זעל. . זאל קומען אויף אים א בראך אומגעריכט, און זיין נעץ וואס ער האט אונטערגעלייגט זאל אים באצווינגען; מיט שטורעם זאל ער פאלן דערין. . און מיין זעל וועט זיך פרייען מיט גאט, זי וועט לוסטיק זיין מיט זיין ישועה. . אלע מיינע ביינער וועלן זאגןווער אזוי ווי דו, גאט, איז מציל דעם ארימאן פון דעם שטארקערן פון אים, יא, דעם ארימאן און דעם אביון פון דעם וואס באגזלט אים.
. פאלשע עדות שטייען אויף, וואס איך ווייס ניט פרעגן זיי מיך. . זיי צאלן מיר א רעה פאר א טובה, פאריתומט איז מיין זעל. . און איך, אז זיי זיינען קראנק געווען, איז מיין אנקלייד געווען זאק, איך האב געפייניקט מיט פאסטן מיין לייב; און מיין תפילה – זאל עס אנקומען אין מיין בוזעם!. ווי ביי א חבר, ווי ביי א ברודער מיינעם, בין איך ארומגעגאנגען, ווי אין טרויער נאך א מאמען, פינצטער געבויגן בין איך געווען. . אבער אז איך פאל, פרייען זיי זיך, און קלייבן זיך אויף; עס קלייבן זיך ארום מיר שלעגער וואס איך קען ניט; זיי רייסן און הערן ניט אויף. . מיט פאלשע רכילות־געשפעטןקריצן זיי אויף מיר זייערע ציין.
. גאט, ווי לאנג וועסטו צוזען? נעם אוועק מיין זעל פון זייערע פארוויסטונגען, פון די יונגלייבן מיין איינאיינציקע. . איך וועל דיר דאנקען אין א גרויס געזעמל, אין פיל פאלק וועל איך דיך לויבן. . זאלן זיך ניט פרייען איבער מירדי וואס זיינען מיר פיינט פאר גארנישט; מיינע אומזיסטיקע שונאיםוואס ווינקען מיטן אויג. . ווארום אומשלום רעדן זיי, און קעגן די שטילע פון דער ערדטראכטן זיי אויס פאלשע שטיק. . און זיי עפענען ברייט זייער מויל אויף מיר; זיי זאגן אהא! אהא! אונדזער אויג האט דערלעבט. . דו האסט געזען, גאט, זאלסטו ניט פארשווייגן; גאט, זאלסט זיך ניט דערווייטערן פון מיר. . דערוועק דיך און וואך אויף צו מיין משפט, צו מיין קריג, מיין גאט און מיין האר. . משפט מיך לויט דיין גערעכטיקייט, יהוה מיין גאט, און זאלן זיי זיך ניט פרייען איבער מיר. . זאלן זיי ניט זאגן אין זייער הארצןאהא! אונדזער באגער! זאלן זיי ניט זאגןמיר האבן אים איינגעשלונגען!. זאלן פארשעמט און צו שאנד ווערן אין איינעםדי וואס פרייען זיך אויף מיין אומגליק; זאלן באקליידט ווערן מיט בושה און שמאךדי וואס גרייסן זיך איבער מיר. . זאלן זינגען און זיך פרייעןדי וואס באגערן מיין גערעכטיקייט; און זאלן זיי תמיד זאגן געגרייסט זאל זיין גאט, וואס באגערט דעם פריד פון זיין קנעכט. . און מיין צונג וועט רעדן דיין גערעכטיקייט, א גאנצן טאג דיין לויב.

. פאר דעם געזאנגמייסטער; פון דעם קנעכט פון גאט, פון דודן. . די זינד רעדט צום רשע – קלער איך אין הארצן; ניטא גאטס מורא פאר זיינע אויגן. . ווארום צופיל חנפעט זי אים אין זיינע אויגן, אז ער זאל קענען פיינט האבן זיין פארברעך. . די ווערטער פון זיין מויל זיינען אומרעכט און באטרוג, ער האט אויפגעהערט פארשטיין צו טאן גוטס. . אומרעכט טראכט ער אויף זיין געלעגער, ער שטייט אויפן ניט גוטן וועג, דאס בייז ווערט אים ניט נמאס.
. גאט, ביז אין די הימלען איז דיין חסד, דיין טריישאפט ביז די וואלקן. . דיין גערעכטיקייט איז ווי די מאכטיקע בערג, דיינע משפטים ווי דער גרויסער תהום; מענטשן און בהמות טוסטו העלפן, גאט. . ווי טייער איז דיין חסד, גאט, און די מענטשנקינדער שיצן זיךאין שאטן פון דיינע פליגלען. . זיי זעטן זיך מיט דער פעטקייט פון דיין הויז, און פון דעם טייך פון דיינע תענוגים טרינקסטו זיי אן. . ווארום ביי דיר איז דער קוואל פון לעבן, אין דיין ליכט זעען מיר ליכטיקייט. . צי אויס דיין חסד צו די וואס קענען דיך, און דיין גערעכטיקייט צו די רעכטפארטיקע הערצער. . זאל ניט צוקומען צו מיר דער פוס פון גאווה, און די האנט פון רשעים זאל מיך ניט פארוואגלען.
. אן זיינען געפאלן די טוער פון אומרעכט, זיי זיינען אנידערגעשטויסן, און קענען ניט אויפשטיין.

. פון דודן. זאלסט זיך ניט ערגערן וועגן די שלעכטסטוער, זאלסט ניט מקנא זיין די וואס טוען אומרעכט. . ווארום גיך ווי גראז וועלן זיי פארשניטן ווערן, און ווי גרינע קרייטעכץ וועלן זיי פארוועלקט ווערן.
. פארזיכער זיך אויף גאט, און טו גוטס, זיץ רויק אין לאנד, און היט אפ ווארהאפטיקייט, . און קוויק זיך מיט גאט, און ער וועט דיר געבן די פארלאנגען פון דיין הארצן.
. פארלאז אויף גאט דיין וועג, און פארזיכער זיך אויף אים, און ער וועט טאן. . און ער וועט ארויסברענגען ווי דאס ליכט דיין גערעכטיקייט, און דיין משפט ווי דער מיטן טאג.
. האר צו גאט, און האף צו אים, זאלסט זיך ניט ערגערן וועגן דעם וואס איז מצליח אויף זיין וועג, וועגן דעם מאן וואס טוט ליסטיקייטן. . לאז אפ פון כעס, און פארלאז גרימצארן; זאלסט זיך ניט ערגערן; דאס פירט בלויז צום בייזן. . ווארום די שלעכטסטוער וועלן פארשניטן ווערן, און די וואס האפן צו גאט, זיי וועלן ארבן דאס לאנד.
. און נאך א קליין וויילע, און דער רשע וועט ניט זיין, און וועסט זיך אומקוקן אויף זיין ארט, און ער איז ניטא. . אבער די געדריקטע וועלן ארבן דאס לאנד, און וועלן זיך קוויקן מיט גרויס פריד.
. דער רשע טראכט בייז קעגן צדיק, און ער קריצט אויף אים זיינע ציין. . גאט לאכט פון אים, ווארום ער זעט אז זיין טאג וועט קומען.
. די רשעים ציען ארויס די שווערד, און שפאנען זייער בויגן, צו מאכן פאלן דעם ארימאן און דעם אביון, צו שעכטן די וואס זייער וועג איז גלייך. . וועט זייער שווערד אריין אין זייער הארצן, און זייערע בויגנס וועלן צעבראכן ווערן.
. בעסער דאס ביסל ביים צדיק, איידער די שפע פון פיל רשעים. . ווארום די ארעמס פון די רשעים וועלן צעבראכן ווערן, אבער די צדיקים לענט אונטער גאט.
. גאט מערקט די טעג פון די אומשולדיקע, און זייער ארב וועט זיין אויף אייביק. . זיי וועלן ניט פארשעמט ווערן אין צייט פון בייז, און אין טעג פון הונגער וועלן זיי זאט זיין.
. ווארום די רשעים וועלן אונטערגיין, און די פיינט פון גאט אזוי ווי שווערע לעמער; זיי פארגייען, אין רויך פארגייען זיי.
. דער רשע לייט און באצאלט ניט, און דער צדיק לייטזעליקט און גיט. . ווארום זיינע געבענטשטע ארבן דאס לאנד, און זיינע פארשאלטענע ווערן פארשניטן.
. פון גאט ווערן אנגעשטעלט די טריט פון מענטשן, און ער באוויליקט זיין וועג. . אז ער פאלט, בלייבט ער ניט ליגן, ווארום גאט לענט אונטער זיין האנט.
. איך בין יונג געווען און בין אלט געווארן, און איך האב ניט געזען א צדיק פארלאזן, און זיין זאמען בעטלענדיק ברויט. . א גאנצן טאג איז ער לייטזעליק און אנטלייט, און זיין זאמען איז א בענטשונג.
. קער זיך אפ פון שלעכטס, און טו גוטס, און בלייב רוען אויף אייביק. . ווארום גאט האט ליב גערעכטיקייט, און פארלאזט ניט זיינע פרומע; אייביק ווערן זיי אפגעהיט, אבער דער זאמען פון די רשעים ווערט פארשניטן. . די צדיקים וועלן ארבן דאס לאנד, און וועלן וווינען דערויף שטענדיק.
. דאס מויל פון דעם צדיק לאזט ארויס חכמה, און זיין צונג רעדט גערעכטיקייט. . די תורה פון זיין גאט איז אין זיין הארצן, זיינע טריט גליטשן זיך ניט אויס. . דער רשע קוקט אויס אויפן צדיק, און זוכט אים צו טייטן. . גאט וועט אים ניט איבערלאזן אין זיין האנט, און ניט לאזן אים שולדיק מאכן, אז ער ווערט געמשפט.
. האף צו גאט, און היט זיין וועג, און ער וועט דיך דערהייבן צו ארבן דאס לאנד; וועסט צוזען ווי די רשעים ווערן פארשניטן.
. איך האב געזען דעם רשע מאכטיק, און צעשפרייט ווי א צווייגהאפטיקער אלטגעזעסענער בוים;. אבער מע איז פארבייגעגאנגען, ערשט ער איז ניטא, און איך האב אים געזוכט, און ער איז ניט געווען צו געפינען.
. באטראכט דעם אומשולדיקן, און זע דעם רעכטפארטיקן, אז דער סוף פון איטלעכן איז א גליקלעכער. . און די פארברעכער ווערן פארטיליקט אין איינעם, דער סוף פון די רשעים ווערט פארשניטן.
. אבער די הילף פון די צדיקים איז פון גאט, זייער פעסטונג אין צייט פון נויט. . און גאט שטייט זיי ביי, און מאכט זיי אנטרינען, ער מאכט זיי אנטרינען פון די רשעים, און העלפט זיי, ווייל זיי האבן זיך געשיצט אין אים.
. א מזמור פון דודן, אויף א דערמאנונג. . ניט אין דיין כעס, גאט, זאלסטו מיך מוסרן, און אין דיין גרימצארן זאלסטו מיך שטראפן. . ווארום דיינע פיילן האבן גענידערט אין מיר, און אויף מיר האט גענידערט דיין האנט. . ניטא קיין גאנץ גליד אין מיין לייב פון וועגן דיין צארן, ניטא קיין פריד אין מיינע ביינער פון וועגן מיין חטא. . ווארום מיינע זינד גייען איבער מיין קאפ, ווי א שווערע משא זיינען זיי צו שווער פאר מיר. . עס פוילן, עס אייטערן מיינע ווונדןפון וועגן מיין נארישקייט;. איך בין צעקרימט, איך בין געבויגן ביז גאר, א גאנצן טאג גיי איך אום פינצטער. . ווארום מיינע לענדן זיינען פול מיט בראנד, און ניטא קיין גאנץ גליד אין מיין לייב. . איך בין באנומען און דערשלאגן ביז גאר, איך שריי פון דער ברומונג פון מיין הארצן.
. גאט, אל מיין קרעכצן איז פאר דיר, און מיין זיפצן איז פון דיר ניט פארבארגן. . מיין הארץ שווינדלט, מיין כוח האט מיך פארלאזט; און דאס ליכט פון מיינע אויגן, דאס אויך איז ביי מיר מער ניטא. . מיינע גוטע פריינט און מיינע חברים שטייען אוועק פון מיין פלאג, און מיינע נאנטע שטייען פון דער ווייטן. . און נעצן לייגן די וואס זוכן מיין לעבן, און די וואס זיינען מיר אויסן בייז רעדן אומגליקן, און באטרוגן טראכטן זיי א גאנצן טאג. . און איך בין ווי א טויבער, איך הער ניט, און ווי א שטומער וואס עפנט ניט זיין מויל. . יא, איך בין ווי א מענטש וואס הערט ניט, און אין זיין מויל זיינען קיין טענות ניטא.
. ווארום צו דיר, יהוה, טו איך האפן; דו וועסט ענטפערן, האר מיין גאט. . ווארום איך זאגזאלן זיי ניט דערפרייט ווערן איבער מיר; אז מיין פוס גליטשט זיך אויס, גרייסן זיי זיך איבער מיר. . ווארום איך בין אנגעברייט צום פאלן, און מיין ווייטאג איז אנטקעגן מיר תמיד. . ווארום איך גיב צו מיין זינד, איך בין באקומערט וועגן מיין חטא. . און מיינע פיינט אום לעבן זיינען שטארק, און פיל מיינע שונאים פאר גארנישט. . און די וואס באצאלן א רעה פאר א טובה, פיינטן מיך פאר מיין נאכיאגן גוטס. . ניט פארלאזן זאלסטו מיך, יהוה, ניט דערווייטערן זאלסטו זיך פון מיר, מיין גאט. . אייל מיר צו הילף, גאט מיין ישועה.

. פאר דעם געזאנגמייסטער, פאר ידותון; א מזמור פון דודן. . איך האב געזאגט איך וועל היטן מיינע וועגןפון צו זינדיקן מיט מיין צונג; איך וועל האלטן א שלאס אויף מיין מויל, בעת דער רשע איז פאר מיר. . איך בין שטיל אנטשטומט געווען, איך האב געשוויגן, אן גוטס, און מיין ווייטאג איז געווען איינגעהאלטן. . איז מיין הארץ אין מיר הייס געווארן, האט אין מיין געמיט זיך א פייער צעברענט; האב איך גערעדט מיט מיין צונג. לאז מיך וויסן, גאט, מיין סוף, און די מאס פון מיינע טעג, וואס זי איז, לאמיך וויסן ווי פארגיייק איך בין. . זע, ווי א שפאן האסטו געמאכט מיינע טעג, און מיין געדויער איז ווי גארנישט קעגן דיר; פאר וואר, א בלויזער הויך וואס באשטייט איז איטלעכער מענטש. סלה. . בלויז ווי אן אפדוכט גייט אום דער מענטש, בלויז אומנישט טומלען זיי; ער קלייבט, און ער ווייס ניט ווער דאס וועט איינזאמלען.
. און אצונד, וואס זאל איך האפן, גאט\? מיין אויסקוק, ער איז אויף דיר. . זיי מיך מציל פון אלע מיינע פארברעכן; זאלסט מיך ניט מאכן צום שפאט פון דעם נידערטרעכטיקן. . איך בין שטום, איך עפן ניט מיין מויל, ווארום דו האסט עס געטאן. . טו אפ פון מיר דיין פלאג, פון דעם שטרייט פון דיין האנט ווער איך פארלענדט. . וואלסטו מיט שטראפרייד געמוסרט דעם מענטשן פאר זינד! אבער מאכסט צעקריכן ווי מאיל זיין שיינקייט. בלויז א הויך איז איטלעכער מענטש. סלה.
. הער צו מיין תפילה, גאט, און מיין געשריי פארנעם; אויף מיין טרער זאלסטו ניט שווייגן; ווארום א פרעמדער בין איך ביי דיר, אן איינגעוואנדערטער ווי אלע מיינע עלטערן. . קוק אוועק פון מיר, און לאמיך זיך אויפמונטערן, איידער איך וועל אוועקגיין און מער ניט זיין.

. פאר דעם געזאנגמייסטער; פון דודן א מיזמור. . האפן געהאפט האב איך אויף גאט, און ער האט זיך גענייגט צו מיר, און צוגעהערט מיין געשריי. . און ער האט מיך ארויפגעבראכט פון דער וויסטער גרוב, פון דעם זומפיקן ליים, און ער האט געשטעלט אויף א פעלדז מיינע פיס, ער האט באפעסטיקט מיינע טריט. . און ער האט געגעבן אין מיין מויל א ניי געזאנג, א לויב צו אונדזער גאט. פיל וועלן זען און וועלן פארכטן, און וועלן זיך פארזיכערן אויף גאט.
. ווויל צו דעם מאן וואס האט געמאכט גאט זיין פארזיכערונג, און זיך ניט געווענדט צו די האפערדיקע, און צו די וואס קערן זיך אפ צו פאלשקייט. . פיל האסטו אויפגעטאן, יהוה מיין גאט –דיינע ווונדער און דיינע טראכטונגען פון אונדזערט־וועגן;
ניטא קיין גלייכן צו דיר. זאל איך דערציילן און זאגן, זיינען זיי צו פיל אויסצורעכענען. . שלאכטאפפער און שפייזאפפער באגערסטו ניט –האסטו אין די אויערן מיר איינגעגראבן –בראנדאפפער און זינדאפפער פארלאנגסטו ניט. . דרום האב איך געזאגט איך וועל טאןוואס אין געראלטן ספר איז אנגעשריבן פאר מיר. . צו טאן דיין רצון, מיין גאט, האב איך באגערט, און דיין תורה איז אין מיינע אינגעווייד. . איך האב אנגעזאגט גערעכטיקייט אין א גרויס געזעמל; זע, מיינע ליפן טו איך ניט פארמיידן; גאט, דו ווייסט דאך. . דיין גערעכטיקייט האב איך ניט פארדעקט אין מיין הארצן, דיין טריישאפט און דיין הילף האב איך דערציילט; איך האב ניט פארהוילן דיין גענאד און דיין אמתפארן גרויסן געזעמל. . ניט פארמיידן זאלסטו דו, גאט, דיין דערבארימונג פון מיר, דיין גענאד און דיין אמת זאלן מיך תמיד באהיטן. . ווארום ארומגערינגלט האבן מיך בייזן אזש אן צאל, דערגרייכט האבן מיך מיינע זינד, אז איך קען ניט זען; זיי זיינען מער ווי די האר פון מיין קאפ, און מיין הארץ האט מיך פארלאזן. . באוויליק, גאט, מיך מציל צו זיין, גאט, אייל מיר צו הילף. . זאל פארשעמט און צו שאנד ווערן אין איינעםדי וואס זוכן מיין לעבן, עס אומצוברענגען; זאלן אפטרעטן אהינטער און זיך שעמעןדי וואס ווינטשן מיר בייז. . זאלן באנומען ווערן פון וועגן זייער שאנדדי וואס זאגן אויף מיר אהא! אהא!. זאלן זיין לוסטיק און זיך פרייען מיט דיראלע וואס זוכן דיך; זאלן תמיד זאגן געגרייסט זאל זיין גאט! די וואס האבן ליב דיין ישועה. . און איך ארימער און באדערפטיקער –זאל גאט דאס מיר צורעכענען. דו ביסט מיין הילף, און דער וואס מאכט מיך אנטרינען; מיין גאט, זאלסט זיך ניט זאמען.

. פאר דעם געזאנגמייסטער; א מזמור פון דודן. . ווויל צו דעם וואס גיט אכט אויפן ארימאן! אין טאג פון בייז וועט אים גאט מאכן אנטרינען. . גאט וועט אים באהיטן און אים לאזן לעבן, און ער וועט זיין באגליקט אין לאנד; און וועסט אים ניט איבערגעבןאויף דעם באראט פון זיינע פיינט. . גאט וועט אים אונטערלענען אויפן קראנקן בעט; די גאנצע צייט פון זיין ליגן פארנעמסטו זיך מיט זיין קראנקשאפט.
. איך זאג גאט, לייטזעליק מיך, הייל מיין זעל, ווארום איך האב געזינדיקט צו דיר. . מיינע פיינט רעדן שלעכטס וועגן מירווען וועט ער שטארבן, און זיין נאמען זאל אונטערגיין!. און אז עמעצער קומט זען, רעדט ער פאלש, זיין הארץ זאמלט אן אין זיך בייז; גייט ער ארויס אין גאס, רעדט ער דערפון. . אין איינעם סודען זיך אויף מיר אלע מיינע שונאים, זיי טראכטן וועגן מיר בייז קעגן מיר. א בייזע זאך איז אויסגעגאסן אויף אים, און ווי ער האט זיך געלייגט, וועט ער מער ניט אויפשטיין. . אפילו מיין גוטער פריינט וואס איך האב מיך פארזיכערט אויף אים, דער וואס עסט מיין ברויט, הייבט אויף א פוס אויף מיר. . אבער דו גאט לייטזעליק מיך, און ריכט מיך אויף, און לאמיך זיי אפצאלן. . דערמיט וועל איך וויסן אז דו באגערסט מיך, וואס ניט שאלן וועט מיין פיינט איבער מיר. . און איך – אין מיין ערלעכקייט וועסטו מיך אויפהאלטן, און וועסטו מיך לאזן שטיין פאר דיר אייביק.
. געלויבט איז יהוה דער גאט פון ישראלפון אייביק און ביז אייביק. אמן און אמן!

צווייטער ספר
. פאר דעם געזאנגמייסטער; א באטראכטונג פון די קינדער פון קרח. . ווי א הינד לעכצט נאך בעכן וואסער, אזוי לעכצט מיין זעל נאך דיר, גאט. . מיין זעל טוט דארשטן נאך גאט, נאך דעם לעבעדיקן גאטווען וועל איך קומען, און זיך ווייזן פאר גאט?. מיין טרער איז געווארןמיין שפייז טאג און נאכט, אז מע זאגט מיר א גאנצן טאגאווו איז דיין גאט?. דאס טו איך דערמאנען, און גיס אויס מיין זעל אין מירווי איך פלעג דורכגיין מיט אן עולם, זיי פירן צום הויז פון גאט, מיט א קול פון געזאנג און לויב, א יום־טובדיק געזעמל.
. וואס ביסטו געבויגן מיין זעל, און טוסט ברומען אין מיר\? האף צו גאט, ווארום איך וועל אים נאך לויבןפאר דער הילף פון זיין פנים.
. מיין גאט, מיין זעל איז געבויגן אין מיר, ווארום איך טו דיך דערמאנען, פון ירדן־לאנד און די חרמונס, פון דעם בארג מצער. . תהום צו תהום טוט רופןאין דעם קול פון דיינע וואסערפאלן; אלע דיינע אינדן און דיינע וועלןזיינען אריבער אויף מיר.
. ביי טאג באפעלט גאט זיין חסד, און ביי נאכט איז זיין געזאנג מיט מיר, א תפילה צו דעם גאט פון מיין לעבן.
. איך זאג צו גאט מיין פעלדזפאר וואס האסטו מיך פארגעסן\? פאר וואס מוז איך פינצטער אומגייןפון וועגן דער דריקונג פון שונא?. מיט רציחה אזש אין מיינע ביינערלעסטערן מיך מיינע פיינט, אז זיי זאגן צו מיר א גאנצן טאגאווו איז דיין גאט?
. וואס ביסטו געבויגן מיין זעל, און וואס טוסטו ברומען אין מיר\? האף צו גאט, ווארום איך וועל אים נאך לויבן –די הילף פון מיין פנים, און מיין גאט.

. טו מיר רעכט, גאט, און קריג מיין קריגקעגן פאלק אומדערבארימדיק; פון דעם מאן פון באטרוג און אומרעכטזאלסטו מיך מאכן אנטרינען. . דו ביסט דאך דער גאט פון מיין שטארקייט, פאר וואס האסטו מיך פארלאזן\? פאר וואס מוז איך פינצטער אומגייןפון וועגן דער דריקונג פון שונא?. שיק דיין ליכט און דיין אמת, זיי זאלן מיך פירן; זיי זאלן מיך ברענגען צו דיין הייליקן בארג, און צו די וווינונגען דיינע. . און לאמיך קומען צום מזבח פון גאט, צו גאט, דער פרייד פון מיין לוסטיקייט; און לאמיך דיך לויבן אויף א הארף, גאט מיין גאט. . וואס ביסטו געבויגן מיין זעל, און וואס טוסטו ברומען אין מיר\? האף צו גאט, ווארום איך וועל אים נאך לויבן –די הילף פון מיין פנים, און מיין גאט.

. פאר דעם געזאנגמייסטער; פון די קינדער פון קרח א באטראכטונג. . גאט, מיט אונדזערע אויערן האבן מיר געהערט, אונדזערע עלטערן האבן אונדז דערציילט, די טוונג וואס דו האסט געטאן אין זייערע טעג, אין די טעג פון פארצייטן. . דו מיט דיין האנט האסט פעלקער פארטריבן, און זיי האסטו איינגעפלאנצט, האסט צעבראכן אומות, און זיי האסטו אויסגעשפרייט. . ווארום ניט מיט זייער שווערד האבן זיי געארבט דאס לאנד, און ניט זייער ארעם האט זיי געהאלפן, נאר דיין רעכטע האנט און דיין ארעם, און דאס ליכט פון דיין פנים, ווייל דו האסט זיי באוויליקט. . דו ביסט מיין קיניג, גאט; באפעל די ישועה פון יעקב. . מיט דיר שטויסן מיר אונדזערע פיינט, מיט דיין נאמען צעטרעטן מיר אונדזערע קעגנשטייער. . ווארום ניט אויף מיין בויגן פארזיכער איך מיך, און מיין שווערד קען מיך ניט העלפן. . נייערט דו האסט אונדז געהאלפן פון אונדזערע פיינט, און אונדזערע שונאים צו שאנד געמאכט. . מיט גאט האבן מיר זיך גערימט א גאנצן טאג, און דיין נאמען לויבן מיר אייביק. סלה.
. אבער האסט פארלאזן און פארשעמט אונדז, און גייסט ניט ארויס מיט אונדזערע מחנות. . מאכסט אונדז צוריקגיין פארן פיינט, און אונדזערע שונאים רויבן זיך אן. . האסט אונדז אפגעגעבן ווי שאף צום עסן, און צווישן די פעלקער האסטו אונדז צעשפרייט. . האסט פארקויפט דיין אומה פאר שפאטגעלט, און האסט ניט הויך געשטעלט זייער מקח. . מאכסט אונדז צו חרפה ביי אונדזערע שכנים, א געלעכטער און א שפאט ביי אונדזערע ארומיקע. . מאכסט אונדז פאר א שפריכווארט צווישן די פעלקער, א קאפשאקלעניש צווישן די אומות. . א גאנצן טאג איז מיין שאנד אנטקעגן מיר, און די בושה פון מיין פנים האט מיך באדעקט, . פון קול פון דעם לעסטערער און שענדער, פון וועגן דעם פיינט און דעם ראכענעמער.
. דאס אלץ איז געקומען אויף אונדז, אבער מיר האבן ניט פארגעסן אן דיר, און ניט געלייקנט אן דיין בונד. . ניט אפגעקערט אהינטער האט זיך אונדזער הארץ, אז אונדזערע טריט זאלן זיך אפנייגן פון דיין שטעג;. הגם דו האסט אונדז פארשטויסן אין אן ארט פון שאקאלן, און אונדז איבערגעדעקט מיט טויטשאטן. . אויב מיר וואלטן פארגעסן אן דעם נאמען פון אונדזער גאט, און אויסגעשפרייט אונדזערע הענט צו א פרעמדן גאט, . וואלט דען גאט דאס ניט אויספארשן\? ווארום ער ווייס די פארבארגענישן פון הארצן. . יא, איבער דיר ווערן מיר געהרגעט א גאנצן טאג, מיר ווערן גערעכנט ווי שאף צו דער שחיטה. . דערוועק דיך, פאר וואס שלאפסטו, גאט\? וואך אויף, זאלסט אונדז ניט פארלאזן אויף אייביק. . פאר וואס פארבארגסטו דיין פנים, פארגעסט אונדזער פיין און אונדזער קלעם?. ווארום געבויגן צום שטויב איז אונדזער זעל, באהעפט צו דער ערד איז אונדזער לייב. . שטיי אויף אונדז צו הילף, און לייז אונדז אויס פון וועגן דיין גענאד.

. פאר דעם געזאנגמייסטער; אויף שושנים, פון די קינדער פון קרח; א באטראכטונג, א געזאנג פון ליבשאפט. . עס יירט מיין הארץ מיטן שיינעם ווארט, איך וועל פירזאגן מיינע לידער צום מלך; מיין צונג איז די פען פון א שרייבער א פלינקן.
. ביסט שענער פון אלע מענטשנקינדער, חן איז אויסגעגאסן אויף דיינע ליפן, ווייל גאט האט דיך געבענטשט אויף אייביק. . גורט אן דיין שווערד אויפן לענד, דו גבור, דיין גלאנץ און דיין פראכט. . און אין דיין פראכט באגליק, רייט ארויס, פון וועגן אמת און מילדקייט און גערעכטיקייט, און זאל דיר דיין רעכטע האנט פארכטיקס באווייזן. . דיינע פיילן געשארפטע –פעלקער זאלן פאלן אונטער דיר –אין הארצן פון מלכס פיינט!. דיין טראן איז פון גאט אויף אייביק און שטענדיק, . דיין טראן איז פון גאט אויף אייביק און שטענדיק, א צעפטער פון יושר איז דער צעפטער פון דיין מלוכה. . האסט ליב געהאט גערעכטיקייט, און פיינט געהאט אומרעכט, דרום האט דיך געזאלבט גאט דיין גאטמיט אייל פון פרייד, איבער דיינע חברים. . מירע און אלאען, קאניילן זיינען אלע דיינע קליידער, פון העלפאנדביין־פאלאצן דערפרייען דיך סטרונעס. . טעכטער פון מלכים זיינען צווישן דיינע געליבטע, דיר צו רעכטס שטייט די מלכה אין גינגאלד פון אופיר. . הער, טאכטער, און זע, און נייג צו דיין אויער, און פארגעס דיין פאלק, און דאס הויז פון דיין פאטער, . און דער מלך וועט גלוסטן דיין שיינקייט; ווארום ער איז דיין האר, דרום בוק זיך צו אים. . און, טאכטער פון צור, די רייכסטע פון פאלקוועלן בעטן דיין לייטזעליקייט מיט געשאנק.
. לויטער פראכט איז די בת־מלכה אינעווייניק אין פאלאץ , פון געקעסטלטן גאלדוועב איר מלבוש. . אויף געשטיקטע געוואנטן ווערט זי צום מלך געפירט; הינטער איר יונגפרויען, חברטעס אירע, ווערן דיר געבראכט. . זיי ווערן געפירט מיט פריידן און לוסטיקייט, זיי קומען אין פאלאץ פון מלך.
. אנשטאט דיינע פאטערס וועלן זיין דיינע זין; וועסט זיי אויפזעצן פאר הארן אין גאנצן לאנד. . איך וועל מאכן דערמאנען דיין נאמען אויף אלע דור־דורות, דרום וועלן פעלקער דיך לויבן אויף אייביק און שטענדיק.

. פאר דעם געזאנגמייסטער; פון די קינדער פון קרח; אויף עלמות; א ליד. . גאט איז אונדז א באשיצונג און א שטארקייט, א הילף אין צרות, גרינג צו געפינען. . דרום וועלן מיר ניט מורא האבן, ווען די ערד זאל זיך בייטן, און ווען די בערג זאלן אומפאלןאין הארצן פון ים. . מעגן ברומען, מעגן שוימען זיינע וואסערן, מעגן ציטערן די בערג פאר זיין הויכקייט. סלה.
. א טייך איז דא, וואס זיינע שטראמען דערפרייען די שטאט פון גאט, די הייליקסטע וווינונג פון העכסטן. . גאט איז אין איר מיט, זי וועט ניט אומפאלן, גאט וועט זי העלפן אקעגן פרימארגן. . פעלקער האבן געטומלט, קיניגרייכן זיינען אומגעפאלן; ער האט ארויסגעלאזט זיין קול, טוט זיך וואקלען די ערד.
. מיט אונדז איז יהוה פון צבאות, א פעסטונג איז אונדז דער גאט פון יעקב. סלה.
. גייט זעט די אויפטוען פון גאט, וואס האט געמאכט פארוויסטונגען אין לאנד. . ער מאכט אויפהערן מלחמות ביזן עק פון דער ערד, דעם בויגן צעברעכט ער, און טוט צעהאקן דעם שפיז; רייטוועגן פארברענט ער אין פייער. . „לאזט אפ, און זייט וויסן אז איך בין גאט, איך בין דערהויבן צווישן די פעלקער, דערהויבן אויף דער ערד. ״. יהוה פון צבאות איז מיט אונדז, א פעסטונג איז אונדז דער גאט פון יעקב. סלה.

. פאר דעם געזאנגמייסטער; פון די קינדער פון קרח א מזמור. . קלאפט די הענט, אלע פעלקער, שאלט צו גאט מיט א קול פון געזאנג. . ווארום יהוה דער אייבערשטער איז פארכטיק, א גרויסער מלך איבער דער גאנצער ערד. . ער אונטערטעניקט פעלקער אונטער אונדז, און אומות אונטער אונדזערע פיס. . ער וויילט אונדז אויס אונדזער נחלה, דעם שטאלץ פון יעקב וואס ער האט ליב. סלה.
. גאט איז אויפגעגאנגען מיט שאלונג, יהוה מיט קול פון שופר. . זינגט צו גאט, זינגט, זינגט צו אונדזער מלך, זינגט. . ווארום גאט איז דער מלך פון דער גאנצער ערד; זינגט מיט באטראכט. . גאט קיניגט איבער די פעלקער, גאט זיצט אויף זיין הייליקן טראן. . די פירשטן פון די אומות האבן זיך איינגעזאמלט, דאס פאלק פון דעם גאט פון אברהם; ווארום צו גאט זיינען די שילדן פון דער ערד, ער איז זייער דערהויבן.

. א געזאנג; א מזמור פון די קינדער פון קרח. . גרויס איז גאט, און זייער געלויבטאין דער שטאט פון אונדזער גאט, אויף זיין הייליקן בארג. . שיין דערהייכט, די פרייד פון דער גאנצער ערד, איז דער בארג ציון אין די עקן פון צפון, די שטאט פון דעם גרויסן מלך. . גאט אין אירע פאלאצןאיז באקאנט פאר א פעסטונג. . ווארום זע, מלכים האבן זיך איינגעזאמלט, זיי זיינען אריבערגעקומען אין איינעם. . ווי זיי האבן געזען, אזוי האבן זיי געגאפט, דערשראקענע האבן זיי אוועקגעאיילט. . א ציטערניש האט זיי אנגענומען דארטן, א ווייעניש ווי א געווינערין. . מיט א מזרח־ווינט האסטו צעבראכןדי שיפן פון תרשיש. . ווי מיר האבן געהערט, אזוי האבן מיר געזען, אין דער שטאט פון יהוה פון צבאות, אין דער שטאט פון אונדזער גאט; גאט זאל זי אויפהאלטן ביז אייביק. סלה.
. מיר האבן געטראכט, גאט, אן דיין חסד, אין דער מיט פון דיין טעמפל. . אזוי ווי דיין נאמען, גאט, אזוי איז דיין לויב ביז די עקן פון דער ערד; פול מיט גערעכטיקייט איז דיין רעכטע האנט. . זאל זיך פרייען דער בארג ציון, זאלן לוסטיק זיין די טעכטערשטעט פון יהודה, פון וועגן דיינע משפטים. . גייט ארום ציון, און רינגלט זי ארום, ציילט איבער אירע טורעמס. . טוט אכט אויף אירע מויער, גייט דורך אירע פאלאצן; כדי איר זאלט דערציילן דעם שפעטערדיקן דור, אז דאס איז גאט, אונדזער גאט, אייביק און שטענדיק; ער וועט אונדז פירן ביז אייביקייט.

. פאר דעם געזאנגמייסטער; פון די קינדער פון קרח; א מזמור. . הערט דאס צו, אלע פעלקער, פארנעמט, אלע באוווינער פון דער וועלט, . סיי אזוי מענטשן, סיי אנגעזעענע לייט, רייך און ארים אין איינעם. . מיין מויל וועט רעדן חכמה, און די טראכטונג פון מיין הארצן וועט זיין פארשטאנדיקייט. . איך וועל נייגן צו א משל מיין אויער, איך וועל אנהייבן מיט א הארף מיין רעטעניש. . פאר וואס זאל איך מורא האבן אין די טעג פון בייז, ווען די זינד פון מיינע טרעטער רינגלט מיך ארום?. די וואס פארזיכערן זיך אויף זייער פארמעג, און מיט זייער גרויס עשירות רימען זיי זיך. . ניט אויסקויפן א ברודער קען א מענטש אויסקויפן, ניט געבן גאט אן אויסלייז פאר זיך;. און ווי ווערדיק עס זאל זיין דער אויסקויף פאר זייער זעל, איז אויף אייביק פארמיטן, . מע זאל שטענדיק אלץ לעבן, מע זאל ניט אנזען די גרוב. . ווארום מע זעט אז חכמים שטארבן, אזוי ווי דער נאר און דער פארגרעבטער גייען אונטער, און זיי לאזן איבער צו אנדערע זייער פארמעג. . זיי טראכטן ביי זיך, זייערע הייזער זיינען אויף אייביק, זייערע וווינונגען אויף דור־דורות; זיי רופן לענדער אויף זייערע נעמען. . אבער דער מענטש בלייבט ניט אין גדולה, ער איז געגליכן צו בהמות וואס ווערן פארשניטן.
. דאס איז דער וועג פון די וואס זיינען בטוח ביי זיך, און פון זייערע נאכגייער וואס קוועלן פון זייערע רייד. סלה. . מע לייגט זיי ווי שאף אין דער אונטערערד, דער טויט טוט זיי פיטערן; און איין פרימארגן – טרעטן די רעכטפארטיקע איבער זיי; און זייער געשטאלט איז פאר דער אונטערערד צום פארפוילן, ניטא קיין וווינונג פאר איר. . אבער גאט וועט אויסלייזן מיין זעל פון דער מאכט פון אונטערערד, ווארום ער וועט מיך ארויסנעמען. סלה.
. זאלסט ניט מורא האבן אז עמעצער ווערט אן עושר, אז די רייכקייט פון זיין הויז ווערט געמערט, . ווארום ביי זיין טויט וועט ער גארנישט מיטנעמען, זיין רייכקייט וועט ניט נידערן נאך אים. . הגם ביי זיין לעבן פלעגט ער איינרעדן זיין זעלמע וועט דיך נאך לויבן אז דו וועסט זיך וווילטאן. . זי וועט אנקומען צו דעם דור פון זיינע עלטערן, וואס וועלן אויף אייביק ניט אנזען דעם שיין. . א מענטש אין גדולה וואס פארשטייט ניט, איז געגליכן צו בהמות וואס ווערן פארשניטן.

. א מזמור פון אספן. דער גאט פון געטער, יהוה, האט גערעדט און גערופן די ערד, פון אויפגאנג פון דער זון ביז איר אונטערגאנג. . פון ציון דער קרוין פון שיינקייט, האט ארויסגעשיינט גאט. . אונדזער גאט קומט, און ער שווייגט ניט, אים פארויס פארצערט א פייער, און ארום אים טוט שטורעמען געוואלטיק. . ער רופט צו די הימלען פון אויבן, און צו דער ערד, כדי צו משפטן זיין פאלק. זאמלט מיר איין מיינע פרומע, די וואס שליסן מיין בונד איבער שלאכטאפפער. . און די הימלען זאגן אן זיין גערעכטיקייט, ווארום גאט, ער איז א ריכטער. סלה.
. הער מיין פאלק, און איך וועל רעדן, ישראל, און איך וועל דיך ווארענען גאט דיין גאט בין איך. . ניט אום דיינע שלאכטאפפער וועל איך דיך שטראפן; דיינע בראנדאפפער זיינען דאך תמיד פאר מיר. . איך וויל ניט נעמען פון דיין הויז קיין אקס, פון דיינע שטאלן קיין בעק. . ווארום מיין איז יעטוועדער חיה פון וואלד, די בהמות אויף טויזנט בערג. . איך קען יעטוועדער פויגל פון די בערג, און די ווידמענונג פון פעלד איז ביי מיר. . אז איך זאל הונגעריק זיין, וועל איך דיר ניט זאגן, ווארום מיין איז די וועלט און איר פולקייט. . צי עס איך דאס פלייש פון אקסן\? אדער דאס בלוט פון בעק טו איך טרינקען?. שלאכט צו גאט א דאנקאפפער, און באצאל דעם אויבערשטן דיינע נדרים. . און רוף מיך אין טאג פון נויט, וועל איך דיך דערלייזן, און דו וועסט מיך ערלעכן.
. און צום רשע האט גאט געזאגטווי קומסטו צו דערציילן מיינע געזעצן, און נעמען מיין בונד אויף דיין מויל?. אז דו האסט פיינט מוסר, און האסט געווארפן מיינע ווערטער הינטער דיר. . אז דו האסט געזען א גנב, האסטו זיך געפריינטלט מיט אים, און מיט נואפים איז געווען דיין טייל. . דיין מויל האסטו לויז געלאזט צום בייזן, און דיין צונג פלעכט באטרוג. . זיצסטו, בארעדסטו דיין ברודער, דעם זון פון דיין מוטער באנוולסטו. . דאס האסטו געטאן, און איך האב געזאלט שווייגן\? האסטו געדאכט, זיין ווי דו וועל איך זיין; וועל איך דיך שטראפן, און דיר לייגן פאר דיינע אויגן. . מערקט דאס אקארשט, איר וואס פארגעסט אן גאט, כדי איך זאל ניט פארצוקן, און קיינער וועט ניט מציל זיין. . דער וואס שלאכט א דאנקאפפער, ערלעכט מיך, אבער דעם וואס באטראכט דעם וועג, אים וועל איך ווייזן די ישועה פון גאט.

. פאר דעם געזאנגמייסטער; א מזמור פון דודן, . ווען נתן דער נביא איז געקומען צו אים, נאך דעם ווי ער איז געקומען צו בת־שבען. . לייטזעליק מיך, גאט, לויט דיין חסד, לויט דיין גרויס דערבארימונג מעק אפ מיינע פארברעכן. . וואש מיך אפ אין גאנצן פון מיין זינד, און פון מיין חטא טו מיך רייניקן. . ווארום איך ווייס מיינע פארברעכן, און מיין חטא איז מיר תמיד אנטקעגן. . צו דיר אליין האב איך געזינדיקט, און וואס איז שלעכט אין דיינע אויגן האב איך געטאן; דרום ביסטו רעכטפארטיק אין דיין רעדן, ביסטו גערעכט אין דיין משפטן.
. זע, אין זינד בין איך געבארן געווארן, און אין חטא האט מיך מיין מוטער אנטפאנגען. . אמת באגערסטו דאך אין די נירן, טא לערן מיך חכמה ווו עס איז פארהוילן. . זאלסט מיך רייניקן מיט אזוב־גראז, אז איך זאל ריין ווערן, זאלסט מיך וואשן, ביז ווייסער פון שניי זאל איך ווערן. . זאלסט מיך מאכן הערן פרייד און לוסטיקייט; זאלן דערפרייט ווערן די ביינער וואס דו האסט צעדריקט. . פארבארג דיין פנים פון מיינע חטאים, און אלע מיינע זינד פארמעק. . א ריין הארץ באשאף מיר, גאט, און א פעסט געמיט באניי אין מיר. . זאלסט מיך ניט אוועקווארפן פון דיר, און דיין הייליקן גייסט זאלסטו ניט אוועקנעמען פון מיר. . קער מיר אום די פרייד פון דיין הילף, און א פריי געמיט זאלסטו מיר שענקען. . איך וועל לערנען פארברעכער דיינע וועגן, און זינדיקע וועלן זיך אומקערן צו דיר. . זיי מיך מציל פון בלוטיקייט, גאט דו גאט פון מיין הילף; זאל מיין צונג זינגען דיין גערעכטיקייט. . גאט, מיינע ליפן זאלסטו עפענען, און זאל מיין מויל דערציילן דיין לויב. . ווארום באגערסט ניט א שלאכטאפפער אז איך זאל געבן, א בראנדאפפער ווילסטו ניט. . די שלאכטאפפער פון גאט זיינען א צעבראכן געמיט, א צעבראכן און דערשלאגן הארץ, גאט, פאראכטסטו ניט.
. באגיטיק אין דיין באוויליקונג ציון, בויען זאלסטו די מויערן פון ירושלים. . דענצמאל וועסטו באגערן שלאכטאפפער פון גערעכטיקייט, בראנדאפפער און גאנצאפפער; דענצמאל וועט מען אויפברענגען אקסן אויף דיין מזבח.

. פאר דעם געזאנגמייסטער; א באטראכטונג פון דודן, . ווען דואג דער אדומי איז געקומען, און האט דערציילט שאולן, און אים אנגעזאגט דוד איז געקומען אין אחימלכס הויז. . וואס פראלסטו זיך מיט בייז, דו מאכטיקער? דער חסד פון גאט איז אלע טאג. . אומגליקן טראכט דיין צונג, ווי א שארפער גאלמעסער וואס ארבעט פאלש. . האסט ליב בייז מער ווי גוטס, ליגן איידער רעדן גערעכטיקייט. סלה. . האסט ליב אלע גערייד פון צעשטערונג, דו צונג פון באטרוג. . וועט אויך גאט דיך צעברעכן אויף אייביק, דיך ארויסשארן און ארויסרייסן פון געצעלט, און דיך אויסווארצלען פון לאנד פון די לעבעדיקע. סלה. . און די צדיקים וועלן זען און וועלן פארכטן, און זיי וועלן לאכן איבער אים. אן איז דער מאן וואס האט ניט געמאכט גאט פאר זיין פעסטונג, און האט זיך פארזיכערט אויף זיין גרויס עשירות; וואס איז פארשייט געווען אין זיין געריקייט. . אבער איך בין ווי א צווייגהאפטיקער איילבערטבוים אין גאטס הויז, איך פארזיכער מיך אויף גאטס חסד אייביק און שטענדיק. . איך וועל אייביק דיר דאנקען, וואס דו האסט זיך איינגעשטעלט, און איך וועל האפן צו דיין נאמען ווייל ער איז גוט, אנטקעגן פאר דיינע פרומע.

. פאר דעם געזאנגמייסטער; אויף מחלת; א באטראכטונג פון דודן. . דער נידערטרעכטיקער זאגט אין זיין הארצן ניטא קיין גאט! פארדארבן זיינען זיי, און מיאוסע אומרעכט טוען זיי; קיינער טוט ניט קיין גוטס. . גאט האט פון הימל געלוגט אויף די מענטשנקינדער, צו זען אויב פאראן א פארשטאנדיקער וואס זוכט גאט. . איטלעכער איז אפגעפאלן, אלע זיינען זיי פארדארבן, קיינער טוט ניט קיין גוטס, ניט צו מאל איינער.
. פאר וואר, דערשפירן וועלן די טוער פון אומרעכט, די וואס עסן מיין פאלק ווי מע עסט ברויט, די וואס רופן ניט גאט. . אן אנגסטן זיי אין אנגסט, ווו קיין אנגסט איז ניט געווען, ווארום גאט האט צעשאטן די ביינער פון דיין באלעגערער; האסט זיי געמאכט צו שאנד, ווייל גאט האט זיי פאראכט. . ווען קומט פון ציון די ישועה פון ישראל\? ווען גאט קערט אום די געפאנגענשאפט פון זיין פאלק, וועט לוסטיק זיין יעקב, וועט זיך פרייען ישראל.

. פאר דעם געזאנגמייסטער, מיט סטרונעשפיל; א באטראכטונג פון דודן, . ווען די זיפער זיינען געקומען, און האבן געזאגט צו שאולן פאר וואר, דוד באהאלט זיך ביי אונדז. . גאט, מיט דיין נאמען טו מיך העלפן, און מיט דיין גבורה זאלסטו זיך אננעמען פאר מיר. . גאט, הער צו מיין תפילה, פארנעם די ווערטער פון מיין מויל. . ווארום פרעמדע זיינען אנגעשטאנען אויף מיר, און געוואלטטוער זוכן מיין לעבן; זיי האלטן ניט גאט אנטקעגן זיך. סלה.
. זע, גאט איז מיר א העלפער, יהוה איז דער אונטערלענער פון מיין זעל. . זאל ער אומקערן דאס בייז אויף מיינע לויערער; אין דיין טריישאפט פארשנייד זיי. . מיט וויליקייט וועל איך שלאכטן צו דיר, וועל לויבן דיין נאמען, גאט, ווארום ער איז גוט. . ווארום פון יעטוועדער צרה האט ער מיך מציל געווען, און מיין אויג האט זיך אנגעזען אויף מיינע פיינט.

. פאר דעם געזאנגמייסטער, מיט סטרונעשפיל; א באטראכטונג פון דודן. . פארנעם, גאט, מיין תפילה, און זאלסט זיך ניט פארהוילן פון מיין געבעט. . הארך צו מיר, און ענטפער מיר; איך לויף אום אין מיין קלאג, און איך ברום, . פון דעם קול פון דעם פיינט, פון וועגן דער דריקונג פון דעם רשע; ווארום זיי ברענגען אויף מיר אומגליק, און מיט צארן טוען זיי מיך פיינטן. . מיין הארץ צאפלט אין מיר, און טויטשרעקן זיינען אנגעפאלן אויף מיר. . א מורא און א ציטערניש קומט אויף מיר, און א שוידער האט מיך באדעקט. . און איך זאג ווער גיט מיר פליגלען ווי א טויב, איך וואלט אוועקגעפלויגן און גערוט. . אט וואלט איך אוועקגעוואגלט ווייט, איך וואלט געוויילט אין דער מדבר. סלה. . איך וואלט מיר געאיילט צו אן אנטרינונגפון רייסיקן ווינט, פונעם שטורעם. . צעמיש, גאט, צעטייל זייער שפראך, ווארום איך האב געזען רויב און קריג אין שטאט. . טאג און נאכט רינגלען זיי זי ארום אויף אירע מויערן, און אומרעכט און אומגליק איז אין איר מיט. . פארברעכן זיינען אין איר מיט, און פון איר מארק טוט זיך ניט אפ דריקונג און באטרוג. . ווארום ניט א פיינט טוט מיך לעסטערן –דאס וואלט איך פארטראגן; ניט מיין שונא האט זיך געגרייסט איבער מיר –פון אים וואלט איך מיך פארבארגן;. נאר דו, א מענטש מיין גלייכן, מיין חבר און מיין באקענטער, . וואס באנאנד פלעגן מיר זיס זיך סודען, גיין אין גאטס הויז מיט געזעמל. . זאל ער אנרייצן דעם טויט אויף זיי, זאלן זיי נידערן לעבעדיקערהייט אין אונטערערד! ווארום בייז איז אין זייער וווינונג, צווישן זיי.
. איך וועל רופן צו גאט, און יהוה וועט מיך העלפן. . אוונט און פרימארגן און מיטנטאגוועל איך קלאגן און וועל ברומען, און ער טוט הערן מיין קול. . ער טוט אויסלייזן בשלום מיין זעל, מע זאל ניט גענענען צו מיר, הגם זיי זיינען פיל קעגן מיר. . גאט וועט הערן און וועט זיי אונטערטעניק מאכן –דער וואס טראנט פון אייביק אן. סלה. ווארום ניטא קיין אפבייט ביי זיי, און זיי האבן ניט מורא פאר גאט. . ער שטרעקט אויס זיינע הענטאויף די וואס זיינען אין שלום מיט אים, ער פארשוועכט זיין בונד. . גלאט זיינען די שמאנטיקע רייד פון זיין מויל, און זיין הארץ איז מלחמה; ווייכער פון בוימל זיינען זיינע ווערטער, אבער זיי זיינען שווערדן בלויזע.
. ווארף אויף גאט דיין לאסט, און ער וועט דיך פארזארגן; ער וועט קיין מאל ניט לאזן פאלן דעם צדיק. . אבער דו גאט וועסט זיי נידערן אין קבר־גרוב, די לייט פון בלוט און באטרוגוועלן ניט אויסלעבן האלב זייערע טעג; און איך וועל מיך פארזיכערן אויף דיר.

. פאר דעם געזאנגמייסטער, אויף יונהס אלם רחוקים;
פון דודן א מכתם, ווען די פלשתים האבן אים געכאפט אין גאס. . לייטזעליק מיך, גאט, ווארום איינשלינגען וויל מיך א מענטש; א גאנצן טאג דריקט ער מיך שטרייטנדיק. . איינשלינגען ווילן מיך מיינע לויערער א גאנצן טאג, יא פיל, דו העכסטער, שטרייטן אויף מיר. . דעם טאג וואס איך האב מוראפארזיכער איך מיך אויף דיר. . אויף גאט וואס זיין ווארט טו איך לויבן, אויף גאט האב איך מיך פארזיכערט, איך האב ניט קיין מורא; וואס קען א בשר־ודם מיר טאן?
. א גאנצן טאג קריוודען זיי מיינע טענות, אלע זייערע מחשבות זיינען צום בייזן אויף מיר. . זיי קלייבן זיך אויף, זיי באהאלטן זיך, זיי היטן מיינע פוסטריט, אזוי ווי זיי קוקן אויס אויף מיין זעל. . פאר דעם אומרעכט שליידער זיי ארויס, אין צארן די פעלקער ווארף אנידער, גאט. . האסט פארצייכנט מיין וואגלעניש, טו אריין מיין טרער אין דיין לאגל; פאר וואר, זיי זיינען אין דיין בוך. . דענצמאל וועלן מיינע פיינט זיך אומקערן אהינטעראין דעם טאג וואס איך וועל רופן; דאס ווייס איך אז גאט איז פאר מיר. . אויף גאט וואס [זיין] ווארט טו איך לויבן, אויף יהוה וואס [זיין] ווארט טו איך לויבן, . אויף גאט האב איך מיך פארזיכערט, איך האב ניט קיין מורא; וואס קען א מענטש מיר טאן?
. איך נעם אויף מיר, גאט, נדרים צו דיר, איך וועל אפצאלן דאנקאפפער צו דיר;. ווארום האסט מציל געווען מיין זעל פון טויט, פאר וואר, מיינע פיס פון שטרויכלונג, כדי ארומצוגיין פאר גאטאין דעם ליכט פון לעבן.
. פאר דעם געזאנגמייסטער; אל־תשחת; פון דודן א מכתם, ווען ער איז אנטלאפן פון שאולן אין דער הייל. . לייטזעליק מיך, גאט, לייטזעליק מיך, ווארום אין דיר האט זיך געשיצט מיין זעל, און אין שאטן פון דיינע פליגלען וועל איך מיך שיצןביז די אומגליקן וועלן אריבער. . איך וועל רופן צו גאט דעם אויבערשטן, צו גאט וואס פירט אויס פאר מיר. . ער וועט שיקן פון הימל, און מיך העלפן, מעג לעסטערן דער וואס וויל מיך איינשלינגען, סלה; גאט וועט שיקן זיין חסד און זיין טריישאפט. . מיין זעל איז צווישן לייבן, איך ליג צווישן מענטשנקינדער להוטע; זייערע ציין זיינען שפיזן און פיילן, און זייער צונג א שווערד א שארפע. . דערהייב דיך איבער די הימלען, גאט, איבער דער גאנצער ערד זאל זיין דיין כבוד. . א נעץ האבן זיי אנגעברייט פאר מיינע טריט, מע האט איינגעבויגן מיין זעל; זיי האבן געגראבן פאר מיר א גרוב, זיינען זיי אליין אריינגעפאלן אין איר. סלה. . פעסט איז מיין הארץ, גאט, פעסט איז מיין הארץ, איך וועל זינגען און שפילן. . דערוועק דיך, מיין זעל, דערוועק דיך, גיטאר און הארף; לאמיך אויפוועקן דעם באגינען. . איך וועל דיך לויבן צווישן די פעלקער, גאט, איך וועל דיך באזינגען צווישן די אומות. . ווארום גרויס ביז די הימלען איז דיין חסד, און ביז די וואלקן דיין טריישאפט. . דערהייב דיך איבער די הימלען, גאט, איבער דער גאנצער ערד זאל זיין דיין כבוד.

. פאר דעם געזאנגמייסטער; אל־תשחת; פון דודן א מכתם. . רעדט איר אין דער אמת ווי א גערעכטע מאכט\? משפט איר מיט יושר די מענטשנקינדער?. יא, אין הארצן ארבעט איר אויס פארברעכן, אויף דער ערד פירט איר דורך דאס אומרעכט פון אייערע הענט. . די רשעים זיינען אפגעקערט פון טראכט אן, פון מוטערלייב אן בלאנדזשען די ליגנזאגערס. . א גיפט איז ביי זיי גלייך ווי גיפט פון א שלאנג; ווי דער טויבער נאטער וואס פארשטאפט זיין אויער, . וואס הערט ניט צו דעם קול פון באשווערער, פון דעם קליגסטן שפרעכער פון שפרוכן.
. גאט, צעברעך זייערע ציין אין זייער מויל, די באקציין פון די יונגלייבן האק אויס, יהוה. . זאלן זיי צעגיין ווי וואסער וואס צעלויפט זיך; שפאנט ער זיינע פיילן, זאלן זיי ווי אפגעשניטן ווערן. . ווי א צעקראכענע שנעק זאל ער פארגיין, ווי א מפיל, ווי א קראט, וואס האבן די זון ניט געזען. . איידער אייערע טעפ וועלן דערשפירן די דערנער, זאל ער עס אוועקשטורעמען, דאס רויע ווי דאס צוגעברענטע.
. דער צדיק וועט זיך פרייען, אז ער זעט נקמה, זיינע טריט וועט ער וואשן אין בלוט פון דעם רשע. . און מענטשן וועלן זאגן יא, עס איז דא א פרוכט פארן צדיק; יא, פאראן א גאט וואס משפט אויף דער ערד.

. פאר דעם געזאנגמייסטער; אל־תשחת; פון דודן א מכתם, ווען שאול האט געשיקט, און מע האט געהיט דאס הויז, כדי אים צו טייטן. . זיי מיך מציל פון מיינע פיינט, מיין גאט, פון די וואס שטייען אן אויף מיר זאלסטו מיך באשיצן. . זיי מיך מציל פון די וואס טוען אומרעכט, און פון בלוטיקע לייט טו מיך העלפן. . ווארום זע, זיי האבן געלויערט אויף מיין זעל; עס קלייבן זיך די פארשייטע אויף מיר; ניט פאר מיין פארברעך און ניט פאר מיין חטא, גאט. . אן א זינד פון מיר, לויפן זיי און ברייטן זיך אן; דערוועק זיך מיר אנטקעגן, און זע. . דו ביסט דאך יהוה, דער גאט פון צבאות, דער גאט פון ישראל, וואך אויף זיך צו רעכענען מיט אלע פעלקער; ניט לייטזעליקן זאלסטו אלע אומגערעכטע פעלשער. סלה. . אלע אוונט קומען זיי ווידער, זיי ווויען ווי א הונט, און דרייען זיך אום אין שטאט. . זע, זיי גייווערען מיט זייער מויל; שווערדן זיינען אין זייערע ליפן; ווארום „ווער הערט דען?״. אבער דו גאט טוסט לאכן פון זיי, טוסט שפאטן פון אלע פעלקער. . קעגן זיין שטארקייט האר איך אויף דיר; ווארום גאט איז מיין פעסטונג. . דער גאט פון מיין גענאד וועט מיר אנטקעגן קומען, גאט וועט מיך לאזן זען אויף מיינע לויערער. . ניט הרגען זאלסטו זיי, כדי מיין פאלק זאל ניט פארגעסן; צעטרייסל זיי מיט דיין מאכט, און ווארף זיי אנידער, גאט אונדזער שילד. . פאר דער זינד פון זייער מויל, דעם גערייד פון זייערע ליפן, זאלן זיי באצווונגען ווערן אין זייער גאווה, און פאר די קללות און פאר די ליגנס וואס זיי רעדן. . פארלענד אין גרימצארן, פארלענד אז זיי זאלן מער ניט זיין, און זאל מען וויסן אז גאט געוועלטיקט אין יעקב, ביז די עקן פון דער ערד. סלה.
. יא, אלע אוונט קומען זיי ווידער, זיי ווויען ווי א הונט, און דרייען זיך אום אין שטאט. . זיי וואנדערן ארום צו פארצערן, און בלייבן א גאנצע נאכט ביז זיי ווערן ניט זאט. . אבער איך וועל באזינגען דיין שטארקייט, און וועל שאלן פרימארגנס דיין חסד. ווארום דו ביסט מיר געווען א פעסטונג, און אן אנטרינונג אין טאג פון מיין נויט. . מיין שטארקייט, צו דיר וועל איך זינגען, ווארום גאט איז מיין פעסטונג, דער גאט פון מיין גענאד.

. פאר דעם געזאנגמייסטער; אויף שושן־עדות; א מכתם פון דודן פאר א לערנונג, . ווען ער האט מלחמה געהאלטן מיט ארם־נהרים און ארם־צובה, און יואב האט זיך אומגעקערט, און האט געשלאגן פון אדום אין טאל פון זאלץ צוועלף טויזנט.
. גאט, האסט אונדז פארלאזט, האסט אונדז צעבראכן; האסט געצערנט אויף אונדז, זאלסטו אונדז ווידער אויפריכטן. . האסט אויפגעשטורעמט די ערד, האסט זי צעשפאלטן; הייל אירע בראכן, ווארום זי וואקלט זיך. . האסט געמאכט זען דיין פאלק שווערע ליידן, האסט אונדז אנגעטרונקען מיט וויין פון פארטומלעניש. . גיב דיינע פארכטער א פאן, זיך איינצוזאמלען פארן אמת. סלה. . כדי דיינע באליבטע זאלן דערלייזט ווערן, העלף מיט דיין רעכטער האנט, און ענטפער מיר.
. גאט האט גערעדט אין זיין הייליקייט, אז איך וועל דערפרייט ווערן; איך וועל צעטיילן שכם, און דעם טאל סוכות וועל איך אויסמעסטן. . מיין איז גלעד, און מיין איז מנשה, און אפרים איז דער קיווער פון מיין קאפ; יהודה איז מיין צעפטער. . מואב איז מיין וואשטאפ; אויף אדום ווארף איך מיין שוך; איבער מיר, פלשת, וועסטו שרייען.
. ווער ברענגט מיך צו דער באפעסטיקטער שטאט\? ווער טוט מיך פירן קיין אדום?. פאר וואר, דו גאט האסט אונדז פארלאזט, און גייסט ניט ארויס, גאט, מיט אונדזערע מחנות. . גיב אונדז הילף קעגן דעם פיינט, ווארום נישטיק איז די ישועה פון א מענטשן. . מיט גאט וועלן מיר אויפטאן גבורות, און ער וועט צעטרעטן אונדזערע פיינט.

. פאר דעם געזאנגמייסטער, אויף סטרונעשפיל; פון דודן. . הער צו, גאט, מיין געשריי, פארנעם מיין תפילה. . פון עק פון דער ערד רוף איך צו דיר, ווען מיין הארץ פארגייט; אויף דעם פעלדז וואס איז צו הויך פאר מיר, זאלסטו מיך ארויפפירן. . ווארום דו ביסט מיר געווען א באשיצונג, א טורעם פון שטארקייט אקעגן דעם פיינט. . איך וועל אייביק וווינען אין דיין געצעלט. איך וועל מיך שיצן אין דער פארבארגעניש פון דיינע פליגלען. סלה. . ווארום דו, גאט, האסט צוגעהערט צו מיינע נדרים; האסט געגעבן די ארב פון די וואס פארכטן דיין נאמען.
. טעג צו די טעג פון דעם מלך זאלסטו צולייגן, זיינע יארן זאלן זיין ווי א דור אויף א דור. . טראנען זאל ער אייביק פאר גאט; גענאד און טריישאפט באשער, זיי זאלן אים היטן.
. אזוי וועל איך באזינגען דיין נאמען אויף אייביק, ווען איך באצאל מיינע נדרים טאגטעגלעך.

. פאר דעם געזאנגמייסטער, פאר ידותון; א מזמור פון דודן. . נאר צו גאט טוט הארן מיין זעל, פון אים איז מיין הילף. . נאר ער איז מיין פעלדז און מיין הילף, מיין פעסטונג, איך זאל זיך ניט אויסגליטשן שטארק. . ביז וואנען וועט איר אנפאלן אויף א מענטשן\? איר אלע טוט הרגעןווי א וואנט אן איינגעבויגענע, ווי א מויער אן אומגעפאלענע. . רק זיי עצהן זיך פון זיין הויכקייט אים אראפצושטויסן; זיי האבן הנאה פון ליגן; מיט זייער מויל בענטשן זיי, און אין זיך שילטן זיי. סלה.
. נאר צו גאט, טו הארן, מיין זעל, ווארום פון אים איז מיין האפונג. . נאר ער איז מיין פעלדז און מיין הילף, מיין פעסטונג, איך זאל זיך ניט אויסגליטשן. . ביי גאט איז מיין הילף און מיין כבוד; דער פעלדז פון מיין שטארקייט, מיין באשיצונג איז אין גאט. . פארזיכערט אייך אויף אים אין יעטוועדער צייט, איר פאלק, גיסט אויס פאר אים אייער הארץ; גאט איז אונדז א באשיצונג. סלה.
. בלויז א הויך זיינען די מענטשנקינדער, אן אפנאר די אנגעזעענע לייט; ווען מע זאל אויף א וואגשאל ארויפלייגן, זיינען זיי אין איינעם א הויך. . איר זאלט אייך ניט פארזיכערן אויף רויב, און ניט נארן אויף גזלה זאלט איר אייך. אז דער פארמעג וואקסט, זאלט איר ניט לייגן קיין אכט. . איין מאל האט גאט גערעדט, צוויי מאל האב איך דאס געהערט, אז שטארקייט איז ביי גאט. . און ביי דיר, גאט, איז גענאד, ווארום דו באצאלסט איטלעכן לויט זיינע מעשים.

. א מזמור פון דודן, ווען ער איז געווען אין דער מדבר פון יהודה. . גאט, דו ביסט מיין גאט, דיך טו איך זוכן; נאך דיר דארשט מיין זעל, צו דיר געלוסט מיין לייב, אין א לאנד פון טריקעניש, און א פארשמאכטער אן וואסער. . אזוי האב איך אויסגעקוקט אויף דיר, אין הייליקטום צו זען דיין שטארקייט און דיין כבוד. . ווארום דיין חסד איז בעסער פון לעבן; מיינע ליפן וועלן דיך לויבן. . אזוי וועל איך דיך בענטשן דורך מיין לעבן; אין דיין נאמען וועל איך אויפהייבן מיינע הענט. . ווי מיט פעטס און מארך איז זאט מיין זעל, און מיט זינגעדיקע ליפן טוט לויבן מיין מויל, . אז איך דערמאן דיך אויף מיין געלעגער, אז איך טראכט אן דיר אין די וואכן פון דער נאכט. . ווארום ביסט מיר א הילף געווען, און אין שאטן פון דיינע פליגלען טו איך זינגען. . מיין זעל איז באהעפט נאך דיר; דיין רעכטע האנט לענט מיך אונטער. . און די וואס זוכן מיין זעל אויף אומצוברענגען, וועלן אריין אין די טיפענישן פון דער ערד. . מע וועט זיי שליידערן אין מאכט פון דער שווערד; דער חלק פון פיקס וועלן זיי זיין. . אבער דער מלך וועט זיך פרייען מיט גאט; רימען וועט זיך איטלעכער וואס שווערט ביי אים; ווארום פארשטאפט ווערן וועט דאס מויל פון די ליגנזאגער.

. פאר דעם געזאנגמייסטער; א מזמור פון דודן. . הער צו, גאט, מיין קול אין מיין קלאג; פון דער אנגסט פון פיינט זאלסטו באהיטן מיין לעבן. . זאלסט מיך פארבארגן פון דעם באראט פון די שלעכטסטוער, פון דעם טומל פון די וואס ווערקן אומרעכט;. וואס האבן געשארפט ווי א שווערד זייער צונג, געשפאנט זייער פייל – א גיפטיק ווארט, . צו שיסן אין פארבארגענישן דעם אומשולדיקן; פלוצלינג שיסן זיי אים, און האבן ניט מורא. . זיי שטארקן איינאנדער אין דער בייזער זאך; זיי רעדן אפ אונטערצולייגן נעצן; זיי זאגן, ווער קען זיי זען. . זיי זוכן אויס פארברעכן, זיי האבן דורכגעמאכט א גרונטיקע זוכעניש; און די אינעווייניקייט פון איטלעכן און דאס הארץ איז טיף.
. אבער גאט שיסט אויף זיי פלוצלינג א פייל; עס געשעען זייערע שלעק. . און מע מאכט זייער צונג א שטרויכלונג פאר זיי אליין; אויפגעטרייסלט ווערן אלע וואס קוקן אויף זיי. . און אלע מענטשן האבן מורא, און דערציילן דאס ווערק פון גאט, און זיין טוונג פארשטייען זיי. . דער צדיק פרייט זיך מיט גאט, און טוט זיך שיצן אין אים, און עס רימען זיך אלע רעכטפארטיקע הערצער.

. פאר דעם געזאנגמייסטער; א מזמור; פון דודן א געזאנג. . אויף דיר, גאט, הארט לויב אין ציון, און צו דיר ווערן נדרים געצאלט. . דו וואס הערסט צו א תפילה, צו דיר קומען אלע לייבער. . די זינדיקע מעשים זיינען צו שטארק פאר מיר; אונדזערע פארברעכן, זיי זאלסט דו מכפר זיין. . ווויל צו דעם וואס דו וויילסט און דערנענטערסט, ער זאל רוען אין דיינע הויפן. לאמיר זיך זעטן מיט דעם גוטס פון דיין הויז, מיט דער הייליקייט פון דיין טעמפל.
. מיט פארכטיקע ווונדער ענטפערסטו אונדז אין גערעכטיקייט, דו גאט פון אונדזער הילף, דו פארזיכערונג פון אלע עקן ערד, און פון ימען ווייטע;. דער וואס באפעסטיקט די בערג מיט זיין כוח, דער וואס איז באגורט מיט גבורה; . דער וואס שטילט איין די ברומונג פון די ימען, די ברומונג פון זייערע אינדן, און דעם טומל פון די פעלקער, . ביז די באוווינער פון ווייטע עקן האבן מורא פאר דיינע צייכנס; די ארויסגענג פון פרימארגן און אוונט מאכסטו זינגען. . דערמאנסט זיך אן דער ערד און באוועסערסט זי, מאכסט זי שפעדיק רייך, פון דעם טייך פון גאט פול מיט וואסער; ברייטסט אן זייער קארן, ווארום ברייטסט זי צו ריכטיק;. טרינקסט אן אירע בייטן, זעצסט אראפ אירע גרודעס, מאכסט זי ווייך מיט שפריירעגן, בענטשסט איר שפראצונג. האסט געקריינט דאס יאר מיט דיין גוטס, און דיינע שטעגן טריפן מיט פעטקייט. . עס טריפן די פיטערפלעצער פון מדבר, און פרייד גורטן אן די הייכן. . די לאנקעס באקליידן זיך מיט שאף, און די טאלן וויקלען זיך אין תבואה; זיי שאלן און זיי זינגען.

. פאר דעם געזאנגמייסטער; א געזאנג, א מזמור. . שאלט צו גאט, די גאנצע ערד, באזינגט די פראכט פון זיין נאמען, מאכט פראכטיק זיין לויב. . זאגט צו גאט ווי פארכטיק איז דיין ווערק! דורך דיין גרויס שטארקייט גייען איין פאר דיר דיינע פיינט. . די גאנצע ערד זאל זיך בוקן צו דיר און זינגען צו דיר; זיי זאלן באזינגען דיין נאמען. סלה.
. קומט און זעט די מעשים פון גאט; ער איז פארכטיק אין טוונג פאר די מענטשנקינדער. . ער האט פארקערט דעם ים אין יבשה, צו פוס זיינען זיי אריבער דעם טייך; דענצמאל האבן מיר זיך געפרייט מיט אים. . ער געוועלטיקט מיט זיין גבורה אייביק, זיינע אויגן קוקן אויף די פעלקער; זאלן די אפקערער זיך ניט דערהייבן. סלה.
. לויבט, איר פעלקער, אונדזער גאט, און לאזט הערן דעם קול פון זיין לויב;. דער וואס דערהאלט אונדזער זעל ביים לעבן, און האט ניט געלאזט זיך אויסגליטשן אונדזער פוס. . ווארום האסט אונדז געפרוווט, גאט; האסט אונדז געלייטערט ווי מע לייטערט זילבער. . האסט אונדז געבראכט אין א פעסטונג, האסט ארויפגעטאן א קלעם אויף אונדזערע לענדן. . האסט געלאזט רייטן א מענטשן אויף אונדזער קאפ, מיר זיינען געקומען אין פייער און אין וואסער, אבער דו האסט אונדז ארויסגעצויגן אין זעטיקייט.
. איך וועל קומען אין דיין הויז מיט בראנדאפפער, איך וועל דיר באצאלן מיינע נדרים, . וואס מיינע ליפן האבן ארויסגעלאזט, און מיין מויל האט צוגעזאגט אין מיין נויט. . פעטע בראנדאפפער וועל איך דיר אויפברענגען, מיט דעמפונג פון ווידערס; איך וועל מאכן רינדער מיט בעק. סלה.
. קומט הערט, אלע פארכטער פון גאט, און איך וועל דערציילן וואס ער האט געטאן צו מיין זעל. . איך האב גערופן צו אים מיט מיין מויל, און ער איז געווען דערהויבן אויף מיין צונג. . אז איך וואלט אויסגעוויילט אומרעכט אין מיין הארצן, וואלט ניט צוגעהערט גאט. . אבער גאט האט צוגעהערט, ער האט פארנומען דעם קול פון מיין תפילה. . געלויבט איז גאט וואס ער האט ניט אפגעטאן מיין תפילה, און זיין חסד פון מיר.

. פאר דעם געזאנגמייסטער, מיט סטרונעשפיל; א מזמור, א געזאנג. . גאט זאל אונדז לייטזעליקן און אונדז בענטשן, ער זאל דערלייכטן זיין פנים אויף אונדז, סלה; . כדי מע זאל וויסן אויף דער ערד דיין וועג, צווישן אלע פעלקער דיין ישועה.
. לויבן וועלן דיך די פעלקער, גאט, לויבן וועלן דיך די פעלקער אלע. . זיך פרייען און זינגען וועלן די אומות, ווארום דו משפטסט די פעלקער מיט יושר, און די אומות, זיי פירסטו אויף דער ערד. סלה.
. לויבן וועלן דיך די פעלקער, גאט, לויבן וועלן דיך די פעלקער אלע.
. די ערד גיט איר פרוכט, בענטשן וועט אונדז גאט אונדזער גאט, . בענטשן וועט אונדז גאטאון אים וועלן פארכטן אלע עקן פון דער ערד.

. פאר דעם געזאנגמייסטער; פון דודן א מזמור, א געזאנג. . גאט וועט אויפשטיין, וועלן צעשפרייט ווערן זיינע פיינט, און זיינע שונאים וועלן אנטלויפן פאר אים. . ווי רויך ווערט צעטריבן, וועסטו זיי צעטרייבן; ווי וואקס צעגייט פאר פייער, וועלן אונטערגיין די רשעים פאר גאט. . און די צדיקים וועלן זיך פרייען; זיי וועלן זיין לוסטיק פאר גאט, און קוועלן מיט שמחה. . זינגט צו גאט, באזינגט זיין נאמען, דערהייבט דעם וואס רייט דורך די הימלען –יה איז זיין נאמען –און פרייט זיך פאר אים. . דער פאטער פון יתומים, און דער ריכטער פון אלמנות, איז גאט אין זיין הייליקער וווינונג. . גאט באזעצט די עלנדע אין א היים, ער ברענגט ארויס די געפאנגענע אין גליק; נאר די אפקערער בלייבן אין טריקעניש.
. גאט, אז דו ביסט ארויסגעגאנגען פארויס פאר דיין פאלק, אז דו האסט געשפרייזט דורך דער וויסטעניש, סלה, . האט די ערד געציטערט, אויך די הימלען האבן געטריפט פאר גאט; דער דאזיקער סיני – פאר גאט, דעם גאט פון ישראל. . א רעגן פון שפע האסטו אראפגעזיפט, גאט, אז דיין נחלה איז פארשמאכט געווען, האסטו זי אויפגעריכט. . דיין סטאדע האט זיך באזעצט דערין; האסטו אין דיין גוטסקייט, גאט, אנגעברייט פאר די ארימע.
. גאט גיט ארויס א ווארט –אנזאגערינס א גרויסע מחנה. . מלכים פון מחנות לויפן־אנטלויפן, און די שטובזיצערין טיילט רויב. . צי ווילט איר ליגן צווישן די שאפגעהעפטן\? די פליגלען פון דער טויב זיינען מיט זילבער באדעקט, און אירע פלעדערן מיט גרינלעכן גאלד. . אז דער אלמאכטיקער האט צעשפרייט די מלכים אין איר, האט עס געשנייט אויף צלמון.
. א בארג פון גאט איז בארג בשן, א בארג פון שפיצן איז בארג בשן. . וואס קוקט איר קרום, איר פילשפיציקע בערג, אויף דעם בארג וואס גאט האט פאר זיין וווינונג געגלוסט, ווו יהוה וועט אויך רוען אויף אייביק?. די רייטוועגן פון גאט זיינען צענטויזנטן, טויזנטן אויף טויזנטן; גאט איז צווישן זיי ווי אויף סיני אין הייליקייט. . ביסט ארויפגעגאנגען אין דער הייך, האסט געפאנגען א געפאנג, האסט גענומען מתנות אין מענטשן; אז אויך צווישן די אפקערער זאל רוען יה גאט. . געלויבט איז גאט, טאג פאר טאג טוט ער אונדז טראגן; גאט איז אונדזער ישועה. סלה. . גאט איז אונדז א גאט פון ישועות, און ביי גאט דעם האר זיינען די אויסוועגן פון טויט. . פאר וואר, גאט וועט צעלעכערן דעם קאפ פון זיינע פיינט, דעם האריקן שארבן פון דעם וואס גייט אין זיינע זינד. . גאט זאגט פון בשן וועל איך אומקערן, איך וועל אומקערן פון די טיפענישן פון ים;. כדי זאלסט טונקען אין בלוט דיין פוס, די צונג פון דיינע הינט זאל האבן איר חלק פון די פיינט.
. מע קוקט־צו דיינע גייונגען, גאט, די גייונגען צו מיין גאט, מיין קיניג, אין הייליקטום. . פארויס גייען די זינגער, נאך דעם די שפילער, אין מיטן פון מיידלעך וואס פייקלען. . „אין געזעמלען לויבט גאט, לויבט דעם האר, איר פון קוואל פון ישראל. ״. אן איז בנימין דער יינגסטער, זייער געוועלטיקער, די הארן פון יהודה מיט זייער מחנה, די הארן פון זבולון, די הארן פון נפתלי. . דיין גאט זאל באפעלן דיין שטארקייט; שטארק זיך, גאט, דו וואס האסט געטאן פאר אונדז. . פון דיין טעמפל אין ירושלים; זאלן מלכים דיר ברענגען מתנות. . שריי אן אויף דער חיה פונעם וואסערראר, אויפן געזעמל אקסן מיט די קעלבער־פעלקער, זיי זאלן זיך צו די פיס ווארפן מיט זילבערשטיקער; ער זאל צעשפרייטן די אומות וואס באגערן מלחמות. . שררות זאלן קומען פון מצרים, כוש זאל אויסשטרעקן אירע הענט צו גאט.
. איר קיניגרייכן פון דער ערד, זינגט צו גאט, שפילט צו דעם האר, סלה;. צו דעם וואס רייט אויף די אוראלטע הימלען פון די הימלען; זע, ער לאזט ארויס זיין קול, א מאכטיקן קול. . גיט שטארקייט צו גאט; איבער ישראל איז זיין גרויסקייט, און זיין שטארקייט אין די וואלקנס. . גאט איז פארכטיק פון דיינע הייליקטומען; גאט פון ישראל, ער גיט שטארקייט און מאכט צום פאלק; געלויבט איז גאט.

. פאר דעם געזאנגמייסטער, אויף שושנים; פון דודן. . העלף מיך, גאט, ווארום דאס וואסער איז געקומען ביז דער זעל. . איך בין איינגעזונקען אין א טיפן זומפ, און ניטא קיין באשטאנד; איך בין געקומען אין טיפע וואסערן, און דער שטראם האט מיך פארפלייצט. . איך בין מיד פון מיין רופן, מיין קעל איז פארטריקנט, די אויגן גייען מיר אויסהארנדיק אויף מיין גאט. . מער ווי די האר פון מיין קאפזיינען מיינע אומזיסטיקע שונאים; שטארק זיינען מיינע פארטיליקער, מיינע פיינט פאר גארנישט; וואס איך האב ניט געגזלטמוז איך דרום אפגעבן. . גאט, דו ווייסט מיין נארישקייט, און מיינע פארשולדיקונגען זיינען פון דיר ניט פארהוילן. . זאלן ניט אין ביוש בלייבן דורך מיר דיינע האפער, דו האר יהוה פון צבאות; זאלן ניט פארשעמט ווערן דורך מיר דיינע זוכער, גאט פון ישראל. . ווארום פון דיינעט וועגן האב איך געליטן חרפה, א שאנד האט באדעקט מיין פנים. . פארפרעמדט בין איך געווארן צו מיינע ברידער, און ווילדפרעמד צו די זין פון מיין מוטער. . ווארום דער צארן פאר דיין הויז האט מיך געגעסן, און די לעסטערונגען פון דיינע לעסטערער זיינען געפאלן אויף מיר. . און האב איך אויסגעוויינט אין פאסטן מיין זעל, איז דאס מיר צו לעסטערונג געווארן. . און האב איך געמאכט זאק מיין קלייד, בין איך ביי זיי צום שפריכווארט געווארן. . עס רעדן פון מיר די טויערזיצער, און איך בין דאס געזאנג פון די וויינטרינקער.
. אבער איך – מיין תפילה צו דיר, גאט, איז א שעה פון באוויליקונג; גאט, אין דיין גרויס גענאדענטפער מיר מיט דיין אמתער ישועה. . זיי מיך מציל פון דעם ליים, אז איך זאל ניט איינגעזונקען ווערן; לאמיך ניצול ווערן פון מיינע פיינט, און פון די טיפע וואסערן. . לאז מיך ניט פארפלייצן דער שטראם וואסער, און לאז מיך ניט איינשלינגען די טיפעניש, און לאז ניט צומאכן די גרוב איר מויל איבער מיר. . ענטפער מיר, גאט, ווארום גוט איז דיין חסד; לויט דיין גרויס דערבארימונג קער זיך צו מיר. . און זאלסט ניט פארבארגן דיין פנים פון דיין קנעכט, ווארום מיר איז ענג; ענטפער מיר גיך. . גענען צו מיין זעל, לייז זי אויס, קויף מיך אויס פון וועגן מיינע פיינט.
. דו ווייסט מיין חרפה און מיין בושה און מיין שאנד, פאר דיר זיינען אלע מיינע דריקער. . א חרפה צעברעכט מיין הארץ, און איך בין חרוב; און איך האב געהאפט אויף באדויער, און ניטא, און אויף טרייסטער, און ניט געפונען. . און זיי האבן אריינגעטאן גיפט אין מיין שפייז, און פאר מיין דארשט גיבן זיי מיר טרינקען עסיק.
. זאל זייער טיש וואס פאר זיי, ווערן פאר א נעץ, און אין מיטן פון פריד, פאר א פאסטקע. . זאלן זייערע אויגן פינצטער ווערן ניט צו זען, און זייערע לענדן מאך וואקלען תמיד. . גיס אויס אויף זיי דיין כעס, און דיין גרימצארן זאל זיי דערגרייכן. . זאל זייער ישוב זיין פארוויסט, אין זייערע געצעלטן זאל ניט זיין קיין באוווינער. . ווארום דעם וואס דו האסט געשלאגן רודפן זיי, און פון דעם ווייטאג פון דיינע פארווונדטע דערציילן זיי זיך. . לייג צו זינד אויף זייער זינד, און זאלן זיי ניט צוקומען צו דיין גערעכטיקייט. . זאלן זיי אויסגעמעקט ווערן פון בוך פון די לעבעדיקע, און מיט די גערעכטע זאלן זיי ניט פארשריבן ווערן. . אבער איך בין ארים און צעווייטאקט, זאל דיין הילף, גאט, מיך דערהייכן. . איך וועל רימען דעם נאמען פון גאט מיט געזאנג, און וועל אים גרייסן מיט לויב. . און דאס וועט זיין בעסער ביי גאט ווי אן אקס, ווי א בול באהארנט, באקלויט. . זאלן זען די געדריקטע, און זיך פרייען; איר וואס זוכט גאט, זאל אויפלעבן אייער הארץ!. ווארום גאט הערט צו די באדערפטיקע, און זיינע געפאנגענע טוט ער ניט פאראכטן. . לויבן וועלן אים הימל און ערד, די ימען און אלץ וואס ווידמענט אין זיי. . ווארום גאט וועט העלפן ציון, און וועט בויען די שטעט פון יהודה, און זיי וועלן זיך דארטן באזעצן, און זי ירשען. . און דער זאמען פון זיינע קנעכט וועט זי ארבן, און די ליבהאבער פון זיין נאמען וועלן וווינען אין איר.

. פאר דעם געזאנגמייסטער; פון דודן, אויף א דערמאנונג. . גאט, מיך מציל צו זיין, יהוה, צו מיין הילף, טו איילן. . זאלן פארשעמט און צו שאנד ווערןדי וואס זוכן מיין לעבן; זאלן אפטרעטן אהינטער און זיך שעמעןדי וואס ווינטשן מיר בייז. . זאלן זיך צוריקקערן פון וועגן זייער שאנדדי וואס זאגן אהא! אהא!. זאלן לוסטיק זיין און זיך פרייען מיט דיראלע וואס זוכן דיך. און זאלן תמיד זאגן געגרייסט זאל זיין גאט! די וואס האבן ליב דיין ישועה. . אבער איך בין ארים און באדערפטיק, גאט, טו איילן צו מיר; דו ביסט מיין הילף, און דער וואס מאכט מיך אנטרינען; יהוה, זאלסט זיך ניט זאמען.

. אין דיר, גאט, טו איך מיך שיצן, לאמיך קיין מאל ניט פארשעמט ווערן. . אין דיין גערעכטיקייט זאלסטו מיך מציל זיין, און מיך מאכן אנטרינען; נייג צו דיין אויער צו מיר, און העלף מיך. . זיי מיר פאר א פעלדז פון באשיצונגוווהין תמיד צו קומען; באשער מיר צו העלפן, ווארום דו ביסט מיין פעלדז און מיין פעסטונג.
. מיין גאט, מאך מיך אנטרינען פון דער האנט פון רשע, פון פויסט פון דעם פארברעכער און דריקער. . ווארום דו ביסט מיין האפענונג, גאט דער האר, מיין פארזיכערונג פון מיין יוגנט אן. . אויף דיר האב איך זיך אנגעלענט פון מוטערלייב, פון מיין מוטערס אינגעווייד האסט דו מיך ארויסגעצויגן; מיין לויב איז תמיד פון דיר. . ווי א בייזווונדער בין איך געווארן ביי פיל, אבער דו ביסט מיין שטארקע באשיצונג. . מיין מויל איז אנגעפילט מיט דיין לויב, א גאנצן טאג מיט דיין רימונג. . זאלסט מיך ניט אוועקווארפן אין צייט פון זקנה, אז מיינע כוחות גייען אויס, זאלסטו מיך ניט פארלאזן. . ווארום מיינע פיינט רעדן וועגן מיר, און די לויערער אויף מיין זעל עצהן זיך אין איינעם, . אזוי צו זאגן גאט האט אים פארלאזן; יאגט נאך און כאפט אים, ווארום ניטא ווער זאל מציל זיין. . גאט, זאלסט זיך ניט דערווייטערן פון מיר; מיין גאט, אייל מיר צו הילף. . זאלן פארשעמט ווערן, זאלן אויסגייןדי שונאים פון מיין לעבן; זאלן באדעקט ווערן מיט חרפה און שאנדדי וואס זוכן מיר בייז.
. אבער איך וועל תמיד האפן, און וועל נאך צולייגן צו אל דיין לויב. . מיין מויל וועט דערציילן דיין גערעכטיקייט, א גאנצן טאג דיין הילף; ווארום איך קען ניט אויסדערציילן. . איך וועל קומען מיט די גבורות פון גאט דעם האר, איך וועל דערמאנען דיין גערעכטיקייט, דיינע אליין. . גאט, האסט מיך געלערנט פון מיין יוגנט אן, און ביז אהער דערצייל איך דיינע ווונדער. . און אויך ביז זקנה און גראער עלטער, גאט, זאלסטו מיך ניט פארלאזן, ביז איך וועל דעציילן דיין מאכט צום אנדערן דור, צו איטלעכן וואס וועט קומען, דיין גבורה. . יא, דיין גערעכטיקייט, גאט, איז ביזן הימל, דו וואס האסט אויפגעטאן גרויס. גאט, ווער איז דיין גלייכן?. דו וואס האסט מיך געלאזט זען פיל צרות און בייזן, וועסט ווידער מיך אויפלעבן, און פון די תהומען פון דער ערדוועסטו ווידער מיך אויפברענגען. . וועסט מערן מיין גדולה, און וועסט ווידער מיך טרייסטן. . דרומעך וועל איך דיך לויבן אויף א גיטאר, –דיין געטריישאפט, מיין גאט; איך וועל שפילן צו דיר אויף א הארף, דו הייליקער פון ישראל. . מיינע ליפן וועלן זינגען, אז איך וועל שפילן צו דיר, און מיין זעל וואס דו האסט אויסגעלייזט. . אויך מיין צונג א גאנצן טאגוועט רעדן דיין גערעכטיקייט, ווארום פארשעמט, ווארום צו שאנד ווערןדי וואס זוכן מיר בייז.

. פון שלמהן. גאט, גיב דיינע משפטים צום מלך, און דיין גערעכטיקייט צום מלכס זון;. ער זאל משפטן דיין פאלק מיט רעכטפארטיקייט, און דיינע ארימע לויט רעכט. . די בערג זאלן טראגן שלום צום פאלק, און די הייכן – דורך גערעכטיקייט. . ער זאל משפטן די ארימע פון פאלק, ער זאל העלפן די קינדער פון אביון, . און צעדריקן דעם רויבער. מע זאל דיך פארכטן ווי לאנג די זון וועט זיין, . און אזוי ווי די לבנה, אויף דור־דורות. ער זאל נידערן ווי רעגן אויף געשניטן גראז, ווי שפריירעגן וואס באגיסט די ערד. . בליען אין זיינע טעג זאל דער צדיק, און א שפע פון פריד ביז די לבנה וועט מער ניט זיין. . און ער זאל געוועלטיקן פון ים ביז ים, און פון טייך ביז די עקן פון דער ערד. . פאר אים זאלן קניען די מדבר־לייט, און זיינע פיינט זאלן לעקן דעם שטויב. . די מלכים פון תרשיש און די אינדזלען זאלן אפגאב צאלן, די מלכים פון שבא און סבא זאלן מתנות ברענגען. . און בוקן זאלן זיך פאר אים אלע מלכים, אלע פעלקער זאלן אים דינען. . ווארום ער וועט מציל זיין דעם אביון וואס שרייט, און דעם ארימאן וואס האט ניט קיין העלפער. . ער וועט זיך דערבארימען אויפן ארימאן און אביון, און די נפשות פון די אביונים וועט ער העלפן. . פון דריקונג און פון רויב וועט ער אויסלייזן זייער זעל, און טייער וועט זיין זייער בלוט אין זיינע אויגן. . דרום זאל ער לעבן, און מע זאל אים געבן פון דעם גאלד פון שבא; און מע זאל מתפלל זיין פאר אים תמיד, א גאנצן טאג זאל מען אים בענטשן. . ער זאל זיין ווי א גערעטעניש פון תבואה אין לאנד, אויף די שפיץ בערג זאל רוישן ווי דער לבנון זיין פרוכט; און זיי זאלן שפראצן פון דער שטאטאזוי ווי גראז פון דער ערד. . זיין נאמען זאל זיין אייביק, אזוי לאנג ווי די זון זאל בליען זיין נאמען, און מע זאל זיך בענטשן מיט אים; אלע פעלקער זאלן אים רימען.
. געלויבט איז גאט יהוה, דער גאט פון ישראל, וואס ער אליין טוט ווונדער;. און געלויבט זיין פראכטיקער נאמען אויף אייביק; און די גאנצע ערד זאל אנגעפילט ווערן מיט זיין פראכט. אמן און אמן!. געענדיקט די תפילות פון דוד דעם זון פון ישין.

דריטער ספר
. א מזמור פון אספן. פאר וואר, גאט איז גוט צו ישראל, צו די וואס האבן א ריין הארץ. . און איך – מיינע פיס האבן כמעט זיך געבייגט, שיר זיך ניט אויסגעגליטשט האבן מיינע טריט. . ווארום איך האב מקנא געווען די מוטוויליקע, אז דאס גליק פון די רשעים פלעג איך זען. . ווארום זיי האבן ניט קיין יסורים, און זייער לייב איז געזונט. . די מאטערניש פון לייטן האבן זיי ניט, און זיי ווערן ניט געפלאגט אזוי ווי מענטשן. . דרום איז גאווה זייער האלדזבאנד, ווי אן אנטועכץ וויקלט זיי איין אומרעכט. . פון פעטס קריכן ארויס זייערע אויגן, די פארוועלענישן פון הארצן לויפן איבער. . זיי שפעטן און רעדן מיט בייזקייט רויב, פון אויבן אראפ רעדן זיי. . זיי שטעלן אן קעגן הימל זייער מויל, און זייער צונג גייט אום אויף דער ערד. . דרום קערט זיך זיין פאלק אהין צו, ווארום וואסער פון שפע ווערט געזופט ביי זיי. . און זיי זאגן ווי קען גאט וויסן\? און איז דען דא וויסן ביים אויבערשטן?. זע, דאס זיינען די רשעים, און אייביק בשלווה, מערן זיי גוטס. . בלויז אומנישט האב איך געלייטערט מיין הארץ, און געוואשן אין ריינקייט מיינע הענט;. ווארום איך בין געווען געפלאגט א גאנצן טאג, און אלע פרימארגן איז געווען מיין שטראף. . אז איך וואלט געזאגט איך וועל רעדן אזוי, וואלט איך דאך אן דעם דור פון דיינע קינדער געפעלשט. . אבער אז איך האב זיך פארטראכט דאס צו פארשטיין, איז דאס געווען אומרעכט אין מיינע אויגן. . ביז איך בין געקומען אין די הייליקטומען פון גאטהאב איך פארשטאנען זייער סוף. . פאר וואר, אויף א גליטש שטעלסטו זיי, ווארפסט זיי אראפ צום אונטערגאנג. . ווי ווערן זיי צו וויסט אין א רגע! זיי עקן זיך, זיי ווערן פארלענדט פון שרעקענישן. . ווי א חלום אז מע כאפט זיך אויף, אזוי, גאט, וואכנדיק, פאראכטסטו זייער בילד. . יא, מיין הארץ פלעגט זיין פארזויערט, און אין די נירן פלעגט מיר שטעכן;. ווייל איך בין געווען פארגרעבט, און פלעג ניט וויסן; ווי א בהמה בין איך געווען פאר דיר.
. אבער איך בין תמיד ביי דיר, דו האלטסט מיך ביי דער רעכטער האנט. . מיט דיין עצה וועסטו מיך פירן, און צו כבוד וועסטו מיך ברענגען. . וועמען נאך האב איך אין הימל\? און צו דיר באגער איך ניט קיינעם אויף דער ערד. . מיין לייב און מיין הארץ גייט אויס, דער פעלדז פון מיין הארצן און מיין חלק איז אייביק גאט.
. ווארום, זע, די ווייטע פון דיר וועלן אונטערגיין, דו פארשניידסט איטלעכן וואס קערט זיך אפ פון דיר. . אבער איך – די נאנטקייט פון גאט איז מיין גוטס, איך האב געמאכט אין גאט דעם האר מיין באשיצונג, כדי צו דערציילן וועגן אלע דיינע ווערק.

. א באטראכטונג פון אספן. פאר וואס, גאט, האסטו אונדז פארלאזן אויף אייביק\? פאר וואס ברענט דיין צארן אויף די שאף פון דיין פיטערונג?. דערמאן זיך אן דיין עדה וואס דו האסט אויסגעקויפט א מאל, וואס דו האסט אויסגעלייזט צום שבט פון דיין ארב; אן דעם בארג ציון וואס דו האסט אויף אים גערוט. . הייב אויף דיינע טריט צו די אייביקע חורבות; אלץ האט צעבראכן דער שונא אין הייליקטום. . דיינע פיינט האבן געברילט אין מיטן פון דיין זאמלארט, זייערע צייכנס האבן זיי אויפגעשטעלט פאר צייכנס. . עס האט זיך געדאכט, ווי מע וואלט אויפהייבן אין דער הייךהעק אויפן געצווייג פון א בוים. . און אט האבן זיי אירע געשניצן מיט אנאנדער, מיט א ברעכאייזן און האמערס צעהאקט. . זיי האבן אנגעצונדן אין פייער דיין הייליקטום, צו דער ערד האבן זיי פארשוועכט די וווינונג פון דיין נאמען. . זיי האבן געזאגט אין זייער הארצןלאמיר זיי פארטיליקן אין איינעם; זיי האבן פארברענט אלע זאמלערטער פון גאט אין לאנד. . אונדזערע צייכנס זעען מיר ניט, ניטא מער קיין נביא, און ניטא ביי אונדז ווער זאל וויסן ביז וואנען. . ביז וואנען, גאט, וועט לעסטערן דער פיינט\? וועט שענדן דער שונא דיין נאמען נאכאנאנד?. פאר וואס האלטסטו צוריק דיין האנט, דיין רעכטע\? צי זי ארויס פון דיין בוזעם, פארלענד. . גאט איז דאך מיין קיניג פון אייביק אן, ער טוט ישועות אין לאנד. . דו האסט צעברעקלט מיט דיין שטארקייט דעם ים, האסט צעבראכן די קעפ פון די שלענג אויפן וואסער. . דו האסט צעהאקט די קעפ פון לויתן, אים געגעבן פאר שפייז צום פאלק, צו מדבר־לייט. . דו האסט געשפאלטן קוואלן און טייכן, דו האסט אויסגעטריקנט מאכטיקע שטראמען. . דיין איז דער טאג, דיין אויך די נאכט, דו האסט אנגעברייט לבנה און זון. . דו האסט אויפגעשטעלט אלע געמארקן פון דער ערד; זומער און ווינטער, זיי האסט דו באשאפן.
. דערמאן זיך אן דעם, ווי דער פיינט האט געלעסטערט גאט, און דאס נידערטרעכטיקע פאלק האט געשענדט דיין נאמען. . זאלסט ניט איבערגעבן צו א חיה די זעל פון דיין טורטלטויב, זאלסט ניט פארגעסן אויף אייביק דאס לעבן פון דיינע ארימע. . קוק זיך אום אויף דעם בונד, ווארום די פינצטערע ווינקלען פון דער ערדזיינען פול מיט וווינונגען פון רויב. . זאל דער געשלאגענער זיך ניט אומקערן פארשעמט, זאל דער ארימאן און דער אביון לויבן דיין נאמען. . שטיי אויף, גאט, קריג דיין קריג, געדענק דיין לעסטערונג פון דעם נידערטרעכטיקן א גאנצן טאג. . זאלסט ניט פארגעסן דעם ליארעם פון דיינע פיינט, דעם טומל פון דיינע קעגנשטייער וואס גייט אויף נאכאנאנד.

. פאר דעם געזאנגמייסטער; אל־תשחת; א מזמור פון אספן, א געזאנג. . מיר לויבן דיך, גאט, מיר לויבן, און נאנט איז דיין נאמען; מע דערציילט דיינע ווונדער.
. „אז איך נעם א צייט, טו איך משפטן מיט יושר. . מעגן זיך וואקלען די ערד און אלע אירע באוווינער, איך טו באפעסטיקן אירע זיילן. ״ סלה. . איך זאג צו די מוטוויליקע איר זאלט ניט מוטוויליקן, און צו די רשעים איר זאלט ניט אויפהייבן דעם הארן. . איר זאלט ניט אויפהייבן אין דער הייך אייער הארן, ניט רעדן מיט א פארשייטן האלדז. . ווארום ניט פון מזרח אדער פון מערב, און ניט פון מדבר, קומט דערהייכונג. . נאר גאט איז דער ריכטערדעם דערנידערט ער, און דעם דערהייכט ער. . ווארום א כוס איז אין דער האנט פון גאט, מיט וויין וואס שוימט, מיט מישגעטראנק פול, און ער גיסט אן דערפון; בלויז די הייוון דערפון זופן־טרינקעןאלע רשעים פון דער ערד.
. אבער איך וועל אייביק דערציילן, איך וועל זינגען צום גאט פון יעקב. . און אלע הערנער פון די רשעים וועל איך אפהאקן; דערהייכט וועלן ווערן די הערנער פון די צדיקים.

. פאר דעם געזאנגמייסטער, מיט סטרונעשפיל; א מזמור פון אספן, א געזאנג. . באקאנט אין יהודה איז גאט, גרויס איז זיין נאמען אין ישראל. . און אין שלם איז זיין ביידל, און זיין וווינונג אין ציון. . דארטן האט ער צעבראכן די בליציקע פיילן פון בויגן, דעם שילד און די שווערד און מלחמה. סלה.
. ליכטיק ביסטו, מאכטיקער, פון די בערג פון פארצוקונג;. אויסן זינען זיינען געווארן די שטארקהארציקע, זיי זיינען איינגעשלאפן זייער שלאף; און אלע קריגסלייט האבן ניט געפונען זייערע הענט. . פון דיין אנגעשריי, גאט פון יעקב, איז אנטשלומערט געווארן אי רייטער אי פערד.
. דו ביסט פארכטיק, דו, און ווער קען באשטיין פאר דיר, ווי באלד דו ביסט אין כעס?. פון הימל האסטו געלאזט הערן א דין, די ערד האט מורא געקריגן און איז שטיל געווארן, . אז גאט איז אויפגעשטאנען צום משפט, צו העלפן אלע געדריקטע פון דער ערד. סלה.
. פאר וואר, די גרימצארנדיקע וועלן דיך לויבן, דעם איבערבלייב פון גרימצארן וועסטו איינצאמען. . טוט א נדר און באצאלט צו יהוה אייער גאט; אלע ארום אים זאלן ברענגען מתנות צום געפארכטן. . ער האלט איין דאס געמיט פון פירשטן, ער איז פארכטיק פאר אלע מלכים פון דער ערד.

. פאר דעם געזאנגמייסטער, פאר ידותון; פון אספן א מזמור. . מיין קול איז צו גאט, און איך שריי, מיין קול איז צו גאט, און פארנעם צו מיר. . אין טאג פון מיין נויט זוך איך גאט, מיין האנט איז אויסגעשטרעקט ביי נאכט אן אויפהער, מיין זעל וויל זיך ניט טרייסטן. . אז איך דערמאן זיך, גאט, טו איך ברומען, איך קלאג, און מיין געמיט פארגייט זיך. סלה. . דו האלטסט צו די ברעמען פון מיינע אויגן; איך בין צערודערט און קען ניט רעדן. . איך טראכט אן די טעג פון א מאל, אן די יארן פון פארצייטן. . איך דערמאן זיך מיין געזאנג ביי נאכט, איך רעד מיט מיין הארצן, און עס פארשט מיין גייסט. וועט אויף אייביק גאט פארלאזן, און וועט מער ניט באוויליקן ווידער?. איז אויסגעגאנגען אויף אייביק זיין חסד\? איז דער צוזאג געענדיקט אויף דור־דורות?. האט פארגעסן צו לייטזעליקן גאט\? צי האט ער אין צארן פארשלאסן זיין רחמנות? סלה. . און איך זאג דאס איז מיין ווייטאג, וואס געביטן האט זיך די רעכטע האנט פון אויבערשטן. . איך דערמאן די אויפטוען פון גאט, יא, איך דערמאן דיינע ווונדער פון פארצייטן. . און איך טראכט אן אל דיין ווערק, און אן דיינע טוונגען טו איך קלערן. . גאט, אין הייליקייט איז דיין וועג; ווער איז א גרויסער גאט ווי גאט?. דו ביסט דער גאט וואס טוט ווונדער, האסט געלאזט וויסן צווישן די פעלקער דיין שטארקייט. . האסט אויסגעלייזט מיטן ארעם דיין פאלק, די קינדער פון יעקב און יוסף. סלה.
. געזען האבן דיך די וואסערן, גאט, געזען האבן דיך די וואסערן, האבן זיי ווייען געקריגן, און געציטערט האבן די תהומען. . געפלייצט וואסער האבן די וואלקנס, א קול האבן ארויסגעלאזט די הימלען, און דיינע פיילן זיינען אומגעלאפן. . דער קול פון דיין דונער איז געווען אין דעם ווירבל־ווינט, בליצן האבן באלוכטן די וועלט, געציטערט און געשטורעמט האט די ערד. . דורכן ים איז געווען דיין וועג, און דיין שטעג דורך וואסערן גרויסע, און דיינע טריט זיינען ניט געמערקט געווארן. . האסט געפירט אזוי ווי שאף דיין פאלק, דורך דער האנט פון משהן און אהרנען.

. א באטראכטונג פון אספן. פארנעם, מיין פאלק, מיין לערנונג, נייגט אייער אויער צו די ווערטער פון מיין מויל. . איך וועל עפענען מיט א משל מיין מויל, איך וועל רעדן רעטענישן פון פארצייטן. . וואס מיר האבן געהערט און מיר ווייסן, און אונדזערע עלטערן האבן אונדז דערציילט, . וועלן מיר ניט פארהוילן פון זייערע קינדער; דערציילנדיק דעם שפעטערדיקן דורדי לויבן פון גאט און זיין שטארקייט, און זיינע ווונדער וואס ער האט געטאן. . ווארום ער האט אויפגעשטעלט א געזעץ אין יעקב, און א תורה געמאכט אין ישראל, וואס ער האט באפוילן אונדזערע עלטערן, זיי צו מאכן וויסן זייערע קינדער; . כדי וויסן זאל דער שפעטערדיקער דור, די קינדער וואס וועלן געבארן ווערן; זיי זאלן אויפשטיין און דערציילן זייערע קינדער. . און זיי זאלן לייגן אויף גאט זייער בטחון, און ניט פארגעסן די אויפטוען פון גאט, און זיינע געבאט זאלן זיי היטן;. און זיי זאלן ניט זיין ווי זייערע עלטערן, א דור אפגעקערט און ווידערשפעניק, א דור וואס האט ניט געפעסטיקט זיין הארץ, און ניט געטריי געווען איז זיין געמיט צו גאט.
. די קינדער פון אפרים, באוואפנטע בויגן־שיסער, האבן זיך אומגעקערט אין טאג פון מלחמה. . זיי האבן ניט געהיט דעם בונד פון גאט, און אין זיין תורה ניט געוואלט גיין. . און זיי האבן פארגעסן זיינע טוונגען, און זיינע ווונדער וואס ער האט זיי באוויזן. . אנטקעגן פאר זייערע עלטערן האט ער געטאן ווונדער, אין לאנד מצרים, אין פעלד פון צוען. . ער האט געשפאלטן דעם ים, און זיי אריבערגעפירט, און אויפגעשטעלט די וואסערן ווי א סטויג. . און ער האט זיי געפירט מיט א וואלקן ביי טאג, און די גאנצע נאכט מיט א פייערדיקן ליכט. . ער האט געשפאלטן פעלדזן אין מדבר, און זיי אנגעטרונקען זאט ווי פון תהומען. . און ער האט ארויסגעצויגן פלוסן פון פעלדז, און געמאכט נידערן וואסער ווי שטראמען.
. אבער זיי האבן נאך ווייטער געזינדיקט צו אים, צו ווידערשפעניקן דעם אויבערשטן אין דער וויסטע. . און זיי האבן געפרוווט גאט אין זייער הארצן, צו פארלאנגען עסן פאר זייער געלוסט. . און זיי האבן גערעדט קעגן גאט, געזאגט קען גאט גרייטן א טיש אין דער מדבר?. יא, ער האט געשלאגן דעם פעלדז, און וואסער איז געפלאסן, און טייכן האבן געפלייצט, וועט ער אויך קענען ברויט געבן\? צי וועט ער אנברייטן פלייש פאר זיין פאלק?. דרום האט גאט געהערט, און איז אין כעס געווארן, און א פייער האט זיך אנגעצונדן אין יעקב, און פאר וואר, א צארן איז אויפגעגאנגען אין ישראל;. ווייל זיי האבן ניט געגלויבט אין גאט, און זיך ניט פארזיכערט אויף זיין הילף. . און ער האט באפוילן די וואלקנס פון אויבן, און די טירן פון הימל געעפנט. . און ער האט געמאכט רעגענען אויף זיי מן צום עסן, און הימל־תבואה זיי געגעבן. . ברויט פון מלאכים האט איטלעכער געגעסן, שפייז צו זאט האט ער זיי אראפגעשיקט. . ער האט געמאכט ציען דעם מזרח־ווינט אין הימל, און געטריבן מיט זיין שטארקייט דעם דרום־ווינט. . און ער האט געמאכט רעגענען אויף זיי פלייש ווי שטויב, און ווי זאמד פון די ימען פויגלען געפליגלטע. . און ער האט עס געלאזט פאלן אין מיטן פון זייער לאגער, רונד ארום זייערע וווינונגען. . און זיי האבן געגעסן, און זיינען איבערזאט געווארן, און זייער תאווה האט ער זיי געבראכט. . נאך האבן זיי זיך ניט געהאט אפגעעקלט פון זייער תאווה, זייער שפייז איז נאך געווען אין זייער מויל, . און דער צארן פון גאט איז אויפגעגאנגען קעגן זיי, און ער האט געהרגעט פון זייערע שטארקסטע, און די יונגעלייט פון ישראל אנידערגעלייגט.
. ביי אלעם דעם האבן זיי ווידער געזינדיקט, און ניט געגלויבט אין זיינע ווונדער. . און ער האט פארלענדט ווי א הויך זייערע טעג, און זייערע יארן אין א בהלה. . אז ער האט זיי געהרגעט, פלעגן זיי אים זוכן, און פלעגן זיך אומקערן, און פארשן גאט. . און זיי האבן זיך דערמאנט אז גאט איז זייער פעלדז, און גאט דער אייבערשטער איז זייער אויסלייזער. . און זיי האבן אים איבערגעבעטן מיט זייער מויל, און מיט זייער צונג פלעגן זיי אים ליגן זאגן. . אבער זייער הארץ איז ניט געווען פעסט מיט אים, און זיי זיינען ניט געטריי געווען אין זיין בונד. . נאר ער איז א דערבארימער, ער איז מכפר אויף זינד, און ברענגט ניט אום, און ער האלט א סך אפ זיין כעס, און דערוועקט ניט זיין גאנצן גרימצארן. . און ער האט זיך דערמאנט אז זיי זיינען פלייש, א הויך וואס פארגייט, און קערט ניט אום.
. וויפיל מאל האבן זיי אים ווידערשפעניקט אין מדבר, אים געקרענקט אין דער וויסטע!. און ווידער האבן זיי געפרוווט גאט, און דעם הייליקן פון ישראל געערגערט. . זיי האבן ניט געדאכט אן זיין האנט, אן דעם טאג וואס ער האט זיי אויסגעלייזט פון פיינט. ווי ער האט געמאכט זיינע צייכנס אין מצרים, און זיינע ווונדער אין פעלד פון צוען;. און פארקערט אין בלוט זייערע טייכן, און זייערע פלוסן, זיי זאלן ניט קענען טרינקען. . ער האט אנגעשיקט אויף זיי א געמיש פליגן וואס האט זיי אויפגעגעסן, און די פראש וואס האט זיי פארוויסט. . און ער האט איבערגעגעבן צום גריל זייער געוועקס, און זייער מי צום היישעריק. . ער האט געטייט מיט האגל זייער וויינשטאק, און זייערע ווילדע פייגנביימער מיט פראסט. . און ער האט איבערגעענטפערט צום האגל זייער פי, און זייערע סטאדעס צו בליצן. . ער האט אנגעשיקט אויף זיי דעם בראנד פון זיין צארן, כעס און גרימצארן און לייד, אן אנשיקעניש פון בייזע שלוחים. . ער האט געמאכט א וועג פאר זיין צארן, ער האט ניט פארמיטן פון טויט זייער זעל, און ער האט איבערגעענטפערט זייער לעבן צו פעסט. . און ער האט געשלאגן יעטוועדער בכור אין מצרים, די ערשטלינגען פון קראפט, אין די געצעלטן פון חם. . און ער האט געמאכט ציען ווי שאף זיין פאלק, און זיי געפירט ווי א סטאדע אין מדבר. . און ער האט זיי באלייט אין זיכערקייט, און זיי האבן ניט געאנגסט, און זייערע פיינט האט צוגעדעקט דער ים. . און ער האט זיי געבראכט צו זיין הייליקן געמארק, צו דעם בארג וואס זיין רעכטע האנט האט זיך געשאפן. . און ער האט פארטריבן פון פאר זיי פעלקער, און זיי אויסגעווארפן מיט א מעסטשנור פאר א נחלה; און געמאכט רוען אין זייערע געצעלטןדי שבטים פון ישראל.
. אבער זיי האבן געפרוווט און ווידערשפעניקט גאט דעם אויבערשטן, און זיינע אנזאגן האבן זיי ניט געהיט. . און זיי האבן זיך אפגעקערט און געפעלשט ווי זייערע עלטערן, זיי זיינען פארקערט געווארן ווי א פאלשער בויגן. . און זיי האבן אים דערצערנט מיט זייערע במות, און מיט זייערע געצן אים דערבייזערט. . האט גאט געהערט און איז אין כעס געווארן, און ער האט זייער פאראכט ישראל. . און ער האט אוועקגעווארפן דעם משכן פון שילו, דאס געצעלט וואס ער האט געמאכט רוען צווישן מענטשן. . און ער האט געגעבן אין געפאנגענשאפט זיין שטארקייט, און זיין פראכט אין דער האנט פון פיינט. . און ער האט איבערגעענטפערט צום שווערד זיין פאלק, און האט אויף זיין נחלה געצערנט. . זייערע בחורים האט פארצערט א פייער, און זייערע יונגפרויען זיינען געבליבן אן א חתונה־ליד. . זייערע כהנים זיינען געפאלן דורכן שווערד, און זייערע אלמנות פלעגן צו מאל ניט באוויינען.
. אבער גאט האט אויפגעוואכט ווי א שלאפעדיקער, אזוי ווי א גבור וואס ניכטערט זיך אויס פון וויין. . און ער האט צוריקגעשלאגן זיינע פיינט; אן אייביקע שאנד האט ער זיי געגעבן. . אבער ער האט פאראכט דאס געצעלט פון יוסף, און דעם שבט אפרים ניט אויסדערוויילט;. נאר אויסדערוויילט דעם שבט יהודה, דעם בארג ציון וואס ער האט ליב. . און ער האט געבויט ווי די הימלען זיין הייליקטום, ווי די ערד וואס ער האט געגרונטפעסט אויף אייביק. . און ער האט אויסדערוויילט דוד זיין קנעכט, און אים גענומען פון די שאפגעהעפטן. . פון הינטער די מילכשעפסן האט ער אים געבראכטצו פיטערן יעקב זיין פאלק, און ישראל זיין ארב. . ער האט זיי געפיטערט לויט דער ערלעכקייט פון זיין הארצן, און מיט דער פארשטאנדיקייט פון זיינע הענט זיי געפירט.

. א מזמור פון אספן. גאט, פעלקער זיינען געקומען אין דיין ארב; זיי האבן פאראומרייניקט דיין הייליקן טעמפל, זיי האבן געמאכט ירושלים פאר הויפנס. . זיי האבן געגעבן די טויטע לייבער פון דיינע קנעכטפאר שפייז צו דעם פויגל פון הימל, דאס פלייש פון דיינע פרומע צו דער חיה פון דער ערד. . זיי האבן פארגאסן זייער בלוט אזוי ווי וואסער, ארום ירושלים, און ניט געווען קיין באגרעבער. . מיר זיינען געווארן א חרפה ביי אונדזערע שכנים, א געלעכטער און א שפאט ביי אונדזערע ארומיקע. . ביז וואנען גאט וועסטו צערענען נאכאנאנד\? וועט ברענען ווי פייער דיין צארן?. גיס אויס דיין גרימצארן אויף די פעלקערוואס קענען דיך ניט, און אויף די קיניגרייכןוואס רופן ניט דיין נאמען. . ווארום מע האט אויפגעגעסן יעקב, און זיין וווינונג האבן זיי פארוויסט. . זאלסט אונדז ניט דערמאנען די זינד פון די פריערדיקע, גיך זאל אונדז אנטקעגנקומען דיין דערבארימונג, ווארום מיר זיינען געפאלן זייער. . שטיי אונדז ביי, גאט פון אונדזער הילף, צוליב דעם כבוד פון דיין נאמען, און זיי אונדז מציל, און זיי מכפר אויף אונדזערע זינד, פון וועגן דיין נאמען. . נאך וואס זאלן זאגן די פעלקעראווו איז זייער גאט\? זאל באוווסט ווערן צווישן די פעלקער פאר אונדזערע אויגןדי נקמה פאר דעם פארגאסענעם בלוט פון דיינע קנעכט. . זאל קומען פאר דיר דאס קרעכצן פון געפאנגענעם, לויט דער גרויסקייט פון דיין ארעם לאז לעבן די אנגעברייטע צום טויט, . און קער אום אונדזערע שכנים זיבנפאכיק אין זייער בוזעם, זייער לעסטערונג וואס זיי האבן דיך געלעסטערט, גאט. . און מיר, דיין פאלק, און די שאף פון דיין פיטערונג, וועלן דיר דאנקען אויף אייביק, אויף דור־דורות וועלן מיר דערציילן דיין לויב.

. פאר דעם געזאנגמייסטער, אויף שושנים־עדות; פון אספן א מזמור. . דו פאסטוך פון ישראל, פארנעם; דו וואס פירסט אזוי ווי שאף יוסף, דו וואס זיצסט איבער די כרובים, שיין ארויס. . פארויס פאר אפרים און בנימין און מנשה דערוועק דיין גבורה, און קום אונדז צו הילף.
. גאט, ריכט אונדז ווידער אויף, און דערלייכט דיין פנים, אז מיר זאלן געהאלפן ווערן.
. יהוה דו גאט פון צבאות, ביז וואנען וועסטו צערענען אויף דער תפילה פון דיין פאלק?. האסט זיי געשפייזט מיט ברויט פון טרערן, און זיי געמאכט טרינקען עמערסווייז טרערן. . מאכסט אונדז צום גערייד ביי אונדזערע שכנים, און אונדזערע שונאים לאכן זיך אן.
. גאט פון צבאות, ריכט אונדז ווידער אויף, און דערלייכט דיין פנים, אז מיר זאלן געהאלפן ווערן.
. א וויינשטאק האסטו ארויסגעצויגן פון מצרים, האסט פארטריבן פעלקער, און אים איינגעפלאנצט. . האסט אפגעראמט פאר אים, און ער האט איינגעווארצלט זיינע ווארצלען, און אנגעפילט דאס לאנד. . די בערג זיינען פארדעקט געווארן פון זיין שאטן, און זיינע צווייגן זיינען געווען צעדערן פון גאט. . ער האט ארויסגעלאזט זיינע ריטער ביז צום ים, און ביז צום טייך זיינע שפראצן. . פאר וואס האסטו צעבראכן זיינע צאמען, אז אלע וועגגייער זאלן אים ארומקלייבן?. דער חזר פון וואלד פרעסט אים אפ, און די ווידמענונג פון פעלד פיטערט זיך אויף אים. . גאט פון צבאות, קער זיך אום, איך בעט דיך, לוג פון הימל און זע, און גיב אכט אויפן דאזיקן וויינשטאק, . און באפעסטיק דאס וואס דיין רעכטע האט איינגעפלאנצט, און דערהייב דעם צווייג וואס דו האסט דיר אויסדערוויילט. . ער איז פון פייער פארברענט, ער איז אפגעשניטן; פון דעם בייזער פון דיין פנים גייען זיי אונטער. . זאל דיין האנט זיין אויף דעם מאן פון דיין רעכטער האנט, אויף דעם מענטשנקינד וואס דו האסט דיר אויסדערוויילט, . אז מיר זאלן זיך ניט אפקערן פון דיר; זאלסט אונדז אויפלעבן, אז מיר רופן דיין נאמען.
. יהוה דו גאט פון צבאות, ריכט אונדז ווידער אויף, דערלייכט דיין פנים, אז מיר זאלן געהאלפן ווערן.

. פאר דעם געזאנגמייסטער, אויף גתית; פון אספן. . זינגט צו גאט אונדזער שטארקייט, שאלט צו דעם גאט פון יעקב. . הייבט אויף א געזאנג, און שפילט אויף א פויק, אויף א זיסער הארף מיט א גיטאר. . בלאזט א שופר אום ראש־חודש, אין האלב חודש צו אונדזער יום־טוב. . ווארום דאס איז א חוק פאר ישראל, א געזעץ פון דעם גאט פון יעקב. . אן עדות אין יוסף האט ער עס געמאכט, אז ווען ער איז ארויס אויף לאנד מצרים, האב איך א שפראך מיר אומבאקאנט געהערט.
. „איך האב אפגעטאן זיין רוקן פון לאסט, זיינע הענט זאלן אוועק פון דעם טראגקארב. . האסט גערופן אין נויט, און איך האב דיך ארויסגעצויגן, איך האב דיר געענטפערט פון דער פארבארגעניש פון דונער. איך האב דיך געפרוווט ביי די וואסערן פון מריבה. סלה. . הער, מיין פאלק, און איך וועל דיך ווארענען, ישראל, ווען דו זאלסט מיר צוהערן!. קיין אנדער גאט זאל ניט זיין ביי דיר, און זאלסט זיך ניט בוקן צו קיין פרעמדן גאט. . איך בין יהוה דיין גאט, וואס האט דיך אויפגעבראכט פון לאנד מצרים; מאך אויף ברייט דיין מוילאון איך וועל עס אנפילן. ״
. אבער מיין פאלק האט ניט צוגעהערט צו מיין קול, און ישראל האט ניט איינגעוויליקט צו מיר. . און איך האב אים פריי געלאזט אין דער איינגעשפארטקייט פון זיין הארצן, זיי זאלן גיין לויט זייערע באראטן. . ווען מיין פאלק וואלט צוהערן צו מיר, ווען ישראל וואלט אין מיינע וועגן גיין!. איך וואלט גיך אונטערטעניקט זייערע פיינט, און אויף זייערע דריקער געקערט מיין האנט. . די שונאים פון גאט וואלטן איינגעגאנגען פאר אים, און זייער שטראף וואלט געווען אייביק. . און אים וואלט מען געשפייזט מיט דעם פעטס פון ווייץ; און פון פעלדז דיך וואלט איך מיט האניק געזעטיקט.

. א מזמור פון אספן. גאט שטייט אין דער עדה פון גאט, אין מיטן פון די ריכטער טוט ער משפטן. . „ביז וואנען וועט איר משפטן אומגערעכט, און שוינען דעם פנים פון די רשעים? סלה. . טוט רעכט דעם ארימאן און דעם יתום, דעם געדריקטן און דעם באדערפטיקן מאכט גערעכט. . מאכט אנטרינען דעם ארימאן און דעם אביון, פון דער האנט פון די רשעים זייט מציל. . זיי ווייסן ניט, און זיי פארשטייען ניט, אין פינצטערניש גייען זיי אום; אלע גרונטפעסטן פון דער ערד פאלן אום. . איך וואלט געזאגט, געטער זייט איר, און זין פון דעם אויבערשטן זייט איר אלע. . אבער אזוי ווי א מענטש וועט איר שטארבן, און ווי איינער פון די הארן וועט איר פאלן״.
. שטיי אויף, גאט, משפט די ערד, ווארום אלע פעלקער זיינען דיין ארב.

. א געזאנג, א מזמור פון אספן. . גאט, ניט זיי שטיל, זאלסט ניט פארשווייגן און ניט רוען, גאט. . ווארום זע, דיינע פיינט טומלען, און דיינע שונאים הייבן אויף דעם קאפ. . אקעגן דיין פאלק סודען זיי זיך ליסטיק, און זיי עצהן זיך אקעגן דיינע באשיצטע. . זיי האבן געזאגט קומט, און לאמיר זיי פארטיליקן פון זיין א פאלק, אז מער זאל ניט געדאכט ווערן דער נאמען ישראל. . ווארום זיי האבן געהאלטן אן עצה מיט איין הארצן, קעגן דיר א בונד טוען זיי שליסן. . די געצעלטן פון אדום, און די ישמעאלים, מואב, און די הגרים;. גבל, און עמון, און עמלק, פלשת מיט די באוווינער פון צור. . אויך אשור האט זיך באהעפט מיט זיי; זיי זיינען אן ארעם צו די קינדער פון לוט. סלה.
. טו צו זיי אזוי ווי צו מדין, ווי צו סיסראן, ווי צו יבינען ביים טייך קישון, . וואס זיינען פארטיליקט געווארן אין עין־דאר, געווארן ווי מיסט אויף דער ערד. . מאך זייערע אדללייט ווי עורב און ווי זאב, און ווי זבח און ווי צלמנע, אלע זייערע פירשטן;. די וואס זאגן לאמיר ירשען פאר אונדזדי וווינונגען פון גאט. . מיין גאט, מאך זיי ווי ווירבלשטויב, ווי שפריי פארן ווינט. . ווי א פייער וואס פארברענט א וואלד, און ווי א פלאם וואס צעפלאקערט די בערג, . אזוי זאלסטו זיי נאכיאגן מיט דיין שטורעם, און מיט דיין געוויטער זיי דערשרעקן. . פיל זייער פנים מיט שאנד, אז זיי זאלן זוכן דיין נאמען, גאט. . זאלן זיי פארשעמט און דערשראקן ווערן אויף אייביק, און זאלן זיי צו שאנד ווערן און אונטערגיין. . און זאלן זיי וויסן אז דו אליין וואס דיין נאמען איז יהוה, ביסט דער העכסטער איבער דער גאנצער ערד.

. פאר דעם געזאנגמייסטער, אויף גתית; פון די קינדער פון קרח א מזמור. . ווי ליב זיינען דיינע וווינונגען, גאט פון צבאות!. מיין זעל גארט און גייט אויסנאך די הויפן פון גאט; מיין הארץ און מיין לייב זינגעןצום לעבעדיקן גאט. . אפילו א שפערל געפינט א היים, און א שוואלב א נעסט פאר זיך, ווו זי טוט אהין אירע יונגע, ביי דיינע מזבחות, יהוה פון צבאות, מיין קיניג און מיין גאט. . ווויל צו די וואס זיצן אין דיין הויז; תמיד וועלן זיי דיך לויבן. סלה.
. ווויל צו די מענטשן וואס זייער שטארקייט איז אין דיר, וואס דיינע וועגן זיינען אין זייער הארצן. . דורכגייענדיק דעם טאל בכא, מאכן זיי אים פאר א קוואל; יא, א פרירעגן באקליידט אים מיט ברכות. . זיי גייען פון שטארקייט צו שטארקייט, זיי ווייזן זיך פאר גאט אין ציון.
. יהוה דו גאט פון צבאות, הער צו מיין תפילה, פארנעם, דו גאט פון יעקב. סלה. . גאט אונדזער שילד, זע, און קוק אויף דעם פנים פון דיין געזאלבטן. . ווארום בעסער א טאג אין דיינע הויפןאיידער טויזנט [אנדערש ווו];איך וואלט אויסגעוויילט שטיין ביים שוועל אין הויז פון מיין גאט, איידער וווינען אין געצעלטן פון אומרעכט. . ווארום א זון און א שילד איז גאט יהוה, חן און כבוד גיט יהוה; ער פארמיידט ניט קיין גוטספון די וואס גייען אין ערלעכקייט. . גאט פון צבאות, ווויל צו דעם מענטשן וואס פארזיכערט זיך אויף דיר.
. פאר דעם געזאנגמייסטער; פון די קינדער פון קרח א מזמור. . האסט באוויליקט, גאט, דיין לאנד, האסט אומגעקערט די געפאנגענשאפט פון יעקב. . האסט פארגעבן די זינד פון דיין פאלק, האסט פארדעקט זייערע אלע חטאים. סלה. . האסט איינגעטאן אל דיין רוגז, האסט זיך אפגעקערט פון דיין גרימצארן. . ריכט אונדז ווידער אויף, גאט פון אונדזער הילף, און פארשטער דיין כעס קעגן אונדז. . צי אויף אייביק וועסטו צערענען אויף אונדז\? וועסטו ציען דיין כעס אויף דור־דורות?. צי וועסטו אונדז ניט אויפלעבן ווידער, אז דיין פאלק זאל זיך פרייען מיט דיר?. ווייז אונדז, גאט, דיין חסד, און דיין הילף זאלסטו אונדז געבן.
. איך הער וואס גאט יהוה רעדט; פאר וואר, ער רעדט פריד פאר זיין פאלק און פאר זיינע פרומע; נאר זיי זאלן זיך ניט אומקערן צו נארישקייט. . גאר נאנט צו זיינע פארכטער איז זיין ישועה, כדי כבוד זאל רוען אין אונדזער לאנד. . גענאד און אמת האבן זיך באגעגנט, גערעכטיקייט און שלום האבן זיך צעקושט. . אמת שפראצט פון דער ערד, און גערעכטיקייט לוגט פון הימל. . יא, גאט וועט געבן גוטס, און אונדזער לאנד וועט געבן איר פרוכט. . גערעכטיקייט וועט גיין אים פארויס, און קירעווען אין וועג זיינע טריט.

. א תפילה פון דודן. נייג צו, גאט, דיין אויער, ענטפער מיר, ווארום ארים און באדערפטיק בין איך. . באהיט מיין זעל ווארום איך בין פרום, העלף, דו מיין גאט, דיין קנעכט וואס פארזיכערט זיך אויף דיר. . לייטזעליק מיך, גאט, ווארום צו דיר רוף איך א גאנצן טאג. . דערפריי די זעל פון דיין קנעכט, ווארום צו דיר, גאט, הייב איך אויף מיין זעל. . ווארום דו, גאט, ביסט גוט און פארגעביק, און פילגענאדיק צו אלע וואס רופן דיך. . פארנעם, גאט, מיין תפילה, און הארך צו דעם קול פון מיינע געבעטן. . אין טאג פון נויט רוף איך דיך, ווארום דו וועסט מיר ענטפערן. . ניטא אזא ווי דו, יהוה, צווישן די געטער, און ניטא אזוי ווי דיינע מעשים. . אלע פעלקער וואס דו האסט געמאכט, וועלן קומען און זיך בוקן פאר דיר, גאט, און געבן כבוד צו דיין נאמען. . ווארום גרויס ביסטו, און טוסט ווונדער, דו גאט אליין. . לערן מיך, גאט, דיין וועג, איך זאל גיין אין דיין אמת, איינציק מיין הארץ צו פארכטן דיין נאמען. . איך וועל דיך לויבן, מיין גאט, מיט מיין גאנצן הארצן, און ערלעכן דיין נאמען אויף אייביק. . ווארום גרויס איז דיין חסד צו מיר, און האסט מציל געווען מיין זעל פון דער טיפער אונטערערד.
. גאט, מוטוויליקע זיינען אנגעשטאנען אויף מיר, און א באנדע געוואלטטוער זוכן מיין לעבן, און זיי האלט דיך ניט אנטקעגן זיך. . אבער דו יהוה ביסט א דערבארימדיקער און לייטזעליקער גאט, איינגעהאלטן אין צארן און רייך אין גענאד און טריישאפט. . קער זיך צו מיר, און לייטזעליק מיך, גיב דיין שטארקייט צו דיין קנעכט, און העלף דעם זון פון דיין דינסט. . מאך מיר א צייכן צום גוטן, און זאלן זען מיינע שונאים און פארשעמט ווערן, אז דו גאט האסט מיך געהאלפן און מיך געטרייסט.

. פון די קינדער פון קרח א מזמור; א ליד. זיין גרונטפעסט איז אויף די הייליקע בערג. . גאט האט ליב די טויערן פון ציוןמער פון אלע וווינונגען פון יעקב. . פראכטיקס ווערט גערעדט פון דיר, דו שטאט פון גאט. סלה. . איך דערמאן רהב און בבל פאר מיינע באקענטע; אט איז פלשת, און צור מיט כוש„דער דאזיקער איז אין איר געבארן געווארן״. . אבער פון ציון ווערט געזאגט„דער און יענער איז דארטן געבארן געווארן, און דער אייבערשטער אליין באפעסטיקט זי״. . גאט ציילט ביים פארשרייבן די פעלקערדער דאזיקער איז דארטן געבארן געווארן. סלה. . יא, אזוי ווי פלייטנשפילער זינגעןאלע מיינע אינגעווייד, פון דיר.

. א געזאנג; א מזמור פון די קינדער פון קרח; פאר דעם געזאנגמייסטער, אויף מחלת לענות; א באטראכטונג פון הימן דעם אזרחי. . יהוה דו גאט פון מיין הילף, בעת איך שריי ביי נאכט פאר דיר, . זאל קומען מיין תפילה פאר דיר; נייג דיין אויער צו מיין רוף. . ווארום זאט מיט אומגליקן איז מיין זעל, און מיין לעבן האט צו דער אונטערערד דערגרייכט. . איך ווער גערעכנט מיט גענידערטע אין גרוב, איך בין געווארן ווי א מענטש אן כוח, . אן אפגעזונדערטער צווישן מתים; ווי דערשלאגענע וואס ליגן אין קבר, וואס דו דערמאנסט זיי ניט מער, און זיי זיינען פון דיין האנט פארשניטן.
. האסט מיך אריינגעטאן אין דער אונטערשטער גרוב. אין פינצטערנישן, אין טיפענישן. . אויף מיר האט זיך אנגעלייגט דיין גרימצארן, און אלע דיינע אינדן דריקסטו אויף מיר. סלה. . האסט דערווייטערט מיינע באקענטע פון מיר, האסט מיך געמאכט אן אומווערדיקייט ביי זיי; איך בין איינגעשפארט און קען ניט ארויסגיין. . מיין אויג שמאכט פון פיין; איך האב דיך גערופן, גאט, אלע טאג, איך האב אויסגעשפרייט צו דיר מיינע הענט. . וועסטו פאר מתים טאן ווונדער\? צי די טויטע וועלן אויפשטיין דיך לויבן? סלה. . וועט דערציילט ווערן אין קבר דיין חסד\? דיין טריישאפט אין אונטערגאנג?. וועלן באקאנט ווערן אין דער פינצטערניש דיינע ווונדער\? און דיין גערעכטיקייט אין לאנד פון פארגעסונג?
. אבער איך, צו דיר, גאט, שריי איך, און אין פרימארגן קומט פאר דיר מיין תפילה. . פאר וואס פארלאזסטו, גאט, מיין זעל\? פארבארגסטו דיין פנים פון מיר?. איך בין געדריקט און גיי איין פון יוגנט אן, איך טראג דיין אימה, איך בין צעדולט. . איבער מיר איז דיין גרימצארן אריבער, דיינע שרעקענישן האבן מיך פארשניטן. . זיי האבן מיך ארומגערינגלט ווי א וואסער א גאנצן טאג, זיי האבן אין איינעם מיך ארומגענומען. . האסט דערווייטערט פון מיר א גוטן פריינט און א חבר, מיין באקענטשאפט איז די פינצטערניש.

. א באטראכטונג פון איתן דעם אזרחי. . די חסדים פון גאט וועל איך אייביק זינגען, אויף דור־דורות וועל איך באקאנט מאכן דיין טריישאפט מיט מיין מויל. . ווארום איך זאג אויף אייביק געבויט איז די גענאד, די הימלען, אין זיי האסטו באפעסטיקט דיין טריישאפט. איך האב געשלאסן א בונד צו מיין אויסדערוויילטן, איך האב געשווארן צו דוד מיין קנעכט. אויף אייביק וועל איך אויפשטעלן דיין זאמען, און אויף דור־דורות וועל איך אויפבויען דיין טראן. סלה.
. און די הימלען לויבן דיינע ווונדער, גאט, אויך דיין טריישאפט אין דער איינזאמלונג פון די הייליקע. . ווארום ווער אין הימל קען זיך גלייכן צו יהוה\? ווער איז געגליכן צו יהוה צווישן די מאכטיקע? . גאט איז פארכטיק זייער אין דעם באראט פון די הייליקע, און מוראדיק פאר אלע זיינע ארומיקע. . יהוה דו גאט פון צבאות, ווער איז אזוי שטארק ווי דו, יה\? און דיינע געטרייע זיינען רונד ארום דיר. . דו געוועלטיקסט איבער דער שטאלצקייט פון ים, אז זיינע וועלן הייבן זיך, טוסט דו זיי איינשטילן. . דו האסט צעדריקט ווי א דערשלאגענעם, רהב, מיט דיין שטארקן ארעם האסטו צעשפרייט דיינע פיינט. . דיין איז דער הימל, דיין אויך די ערד; די וועלט און איר פולקייט, זיי האסט דו געגרונטפעסט. . צפון און דרום – זיי האסט דו באשאפן, תבור און חרמון זינגען פון דיין נאמען. . דו האסט אן ארעם מיט גבורה, דיין האנט איז שטארק, דיין רעכטע איז דערהויבן. . רעכט און גערעכטיקייט זיינען דאס געשטעל פון דיין טראן, גענאד און אמת זיינען פאר דיין פנים. . ווויל צו דעם פאלק וואס ווייס דיין לייטזעליקייט, וואס גייען, גאט, אין ליכט פון דיין פנים. . מיט דיין נאמען פרייען זיי זיך א גאנצן טאג, און דורך דיין גערעכטיקייט ווערן זיי דערהויבן. . ווארום דו ביסט די פראכט פון זייער שטארקייט, און דורך דיין גוטוויליקייט ווערט דערהויבן אונדזער הארן. . ווארום גאט, ער איז אונדזער שילד, און דער הייליקער פון ישראל, ער איז אונדזער קיניג.
. האסט א מאל אין א זעונג גערעדט צו דיינע פרומע, און האסט געזאגט איך האב ארויפגעטאן הילף אויף א גבור, איך האב דערהויבן אן אויסדערוויילטן פון פאלק. . איך האב געפונען דוד מיין קנעכט, איך האב מיט מיין הייליקן אייל אים געזאלבט;. אז מיין האנט זאל זיין פעסט מיט אים, און מיין ארעם זאל אים שטארקן. . קיין פיינט זאל ניט מאנען פון אים, און קיין באעוולער זאל אים ניט פייניקן. . און איך וועל צעשטויסן זיינע דריקער פון פאר אים, און זיינע שונאים וועל איך שלאגן. . און מיין טריישאפט און מיין חסד וועלן זיין מיט אים, און דורך מיין נאמען וועט דערהויבן ווערן זיין הארן. . און איך וועל ארויפטאן אויפן ים זיין האנט, און אויף די טייכן זיין רעכטע. . ער וועט מיך רופן מיין פאטער ביסטו, מיין גאט, און דער פעלדז פון מיין הילף;. אויך איך וועל אים מאכן פארן בכור, פארן העכסטן איבער די מלכים פון דער ערד. . אויף אייביק וועל איך אים היטן מיין חסד, און מיין בונד וועט אים בלייבן געטריי. . און איך וועל אנהאלטן שטענדיק זיין זאמען, און זיין טראן ווי די טעג פון די הימלען. . אז זיינע קינדער וועלן פארלאזן מיין תורה, און אין מיינע געזעצן וועלן זיי ניט גיין;. אז מיינע חוקים וועלן זיי פארשוועכן, און מיינע געבאט וועלן זיי ניט היטן;. וועל איך שטראפן מיט א רוט זייער פארברעך, און מיט פלאגן זייער זינד. . אבער מיין חסד וועל איך ניט פארשטערן פון אים, און ניט פעלשן אן מיין טריישאפט. . איך וועל ניט פארשוועכן מיין בונד, און דעם ארויסלאז פון מיינע ליפן וועל איך ניט בייטן. . איין מאל האב איך געשווארן אין מיין הייליקייטאויב איך וועל פעלשן אן דודן!. זיין זאמען זאל זיין אייביק, און זיין טראן ווי די זון פאר מיר. . אזוי ווי די לבנה זאל ער אייביק באשטיין, און ווי דער געטרייער עדות אין הימל. סלה.
. אבער דו האסט פארלאזן און פאראכט, האסט זיך פארצארנט אויף דיין געזאלבטן. . האסט אוועקגעווארפן דעם בונד פון דיין קנעכט, האסט פארשוועכט צו דער ערד זיין קרוין. . האסט צעבראכן אלע זיינע צאמען, האסט געמאכט פון זיינע פעסטונגען א תל. . צערויבט האבן אים אלע וועגגייער, ער איז געווארן א חרפה ביי זיינע שכנים. . האסט דערהויבן די רעכטע האנט פון זיינע דריקער, האסט דערפרייט אלע זיינע פיינט. . אויך האלטסטו צוריק דעם שארף פון זיין שווערד, און האסט אים ניט געלאזט אויפשטיין אין מלחמה. . האסט פארשטערט זיין לויטערקייט, און געשליידערט זיין טראן צו דער ערד. . האסט געקירצט די טעג פון זיין יוגנט, האסט אים מיט בושה באדעקט. סלה. . ביז וואנען, גאט, וועסטו זיך פארבארגן נאכאנאנד\? וועט ברענען ווי א פייער דיין גרימצארן?. געדענק, וואס איז מיין געדויער; צו וואס פאר נישטיקייט דו האסט באשאפן אלע מענטשנקינדער. . וואסער מענטש קען לעבן און ניט זען דעם טויט\? מאכן אנטרינען זיין זעל פון דער האנט פון דער אונטערערד? סלה. . ווו זיינען דיינע פריערדיקע חסדים, גאט, וואס דו האסט געשווארן דודן אין דיין טריישאפט?. געדענק, גאט, די לעסטערונג פון דיינע קנעכט, וואס איך טראג אין מיין בוזעם פון אל די פיל פעלקער;. וואס דיינע פיינט, גאט, לעסטערן, וואס זיי לעסטערן די טריט פון דיין געזאלבטן.
. געלויבט איז גאט אייביק, אמן און אמן!

פירטער ספר
. א תפילה פון משה דעם געטלעכן מאן. גאט, דו ביסט אונדז געוועןא באשיצונג אין אלע דורות. . איידער די בערג זיינען געבארן געווארן, און דו האסט באשאפן די ערד און די וועלט, און פון אייביקייט ביז אייביקייט, ביסט דו גאט. . ברענגסט דעם מענטשן ביז דערשלאגנקייט, און זאגסט טוט תשובה, איר מענטשנקינדער. . ווארום טויזנט יאר איז אין דיינע אויגןווי דער נעכטיקער טאג, ווען ער איז פארגאנגען, און ווי א וואך אין דער נאכט. . שטראמסט זיי אוועק, ווי א דרעמל ווערן זיי; אין פרימארגן ווי גראז געוואקסן, . אין פרימארגן געבליט און געוואקסן –צום אוונט אפגעשניטן און פארדארט.
. ווארום מיר ווערן פארלענדט אין דיין כעס, און אין דיין גרימצארן ווערן מיר פארכאפט. . האלטסט אונדזערע זינד אנטקעגן דיר, אונדזערע פארבארגענישן פארן ליכט פון דיין פנים. . ווארום אלע אונדזערע טעג פארגייען אין דיין גרימצארן, מיר ענדיקן אונדזערע יארן אזוי ווי א הויך. . די טעג פון אונדזערע יארן, זיי זיינען זיבעציק יאר, און אז אין גבורה, איז אכציק יאר; און זייער שטאלץ איז מאטערניש און אומגליק; ווארום גיך פארגייט עס, און מיר פליען אוועק.
. ווער פארשטייט די מאכט פון דיין כעס, אז ווי דיין מוראדיקייט אזוי איז דיין גרימצארן?. לערן אונדז ריכטיק צו ציילן אונדזערע טעג, כדי מיר זאלן קריגן א הארץ פון חכמה.
. קער זיך אום, גאט – ווי לאנג נאך? –און דערבארים זיך אויף דיינע קנעכט. . זעטיק אונדז אין פרימארגן מיט דיין חסד, כדי מיר זאלן זינגען און זיין פריילעך אין אלע אונדזערע טעג. . דערפריי אונדז ווי די טעג וואס דו האסט אונדז געפייניקט, די יארן וואס מיר האבן געזען בייז. . זאל באוויזן ווערן דיין טוונג צו דיינע קנעכט, און דיין פראכט אויף זייערע קינדער. . און זאל די ליבלעכקייט פון יהוה אונדזער גאט זיין אויף אונדז; און באפעסטיק פאר אונדז דאס ווערק פון אונדזערע הענט, יא, דאס ווערק פון אונדזערע הענט, באפעסטיק עס.

. דו וואס זיצסט אין דער פארבארגעניש פון אויבערשטן, וואס אין שאטן פון אלמאכטיקן וויילסטו, . איך זאג אויף יהוה, מיין באשיצונג און מיין פעסטונגמיין גאט וואס איך פארזיכער זיך אויף אים, . אז ער וועט דיך מציל זיין פון פויגלפאנגערס נעץ, פון דער פעסט פון פארטיליקונג. . מיט זיין פלעדער וועט ער דיך באשירעמען, און אונטער זיינע פליגלען וועסטו זיך שיצן; א שילד און א פאנצער איז זיין טריישאפט.
. וועסט ניט מורא האבן פאר א שרעק פון דער נאכט, פאר א פייל וואס פליט ביי טאג;. פאר א פעסט וואס גייט אום אין דער פינצטער, פאר א מגפה וואס פארוויסט אין מיטן טאג. . דיר פון זייט וועלן פאלן טויזנט, און צען טויזנט פון דיין רעכטער האנט, –צו דיר וועט עס ניט גענענען. . בלויז מיט דיינע אויגן וועסטו אנקוקן, און די באצאלונג פון די רשעים וועסטו זען. . ווייל דו האסט געזאגט גאט איז מיין באשיצונג, געמאכט דעם אויבערשטן פאר דיין באשירעמונג. . דיך וועט ניט טרעפן קיין בייז, און קיין פלאג וועט ניט גענענען צו דיין געצעלט. . ווארום זיינע מלאכים וועט ער באפעלן וועגן דיר, דיך צו היטן אין אלע דיינע וועגן. . אויף די הענט וועלן זיי דיך טראגן, טאמער וועסטו אפשלאגן אן א שטיין דיין פוס. . אויף לייבן און פיפערנאטערס וועסטו שפרייזן, וועסט צעטרעטן יונגלייבן און שלענג.
. ווייל ער האט געגלוסט צו מיר, וועל איך אים מאכן אנטרינען; איך וועל אים דערהייכן, ווייל ער קען מיין נאמען. . ער וועט מיך רופן, און איך וועל אים ענטפערן, איך וועל זיין מיט אים אין א צרה, איך וועל אים דערלייזן, און אים ברענגען צו כבוד. . מיט לאנגע יארן וועל איך אים זעטן, און וועל אים ווייזן מיין הילף.

. א מזמור; א געזאנג פאר דעם טאג פון שבת. . גוט איז צו לויבן גאט, און זינגען צו דיין נאמען, דו העכסטער;. צו דערציילן אין פרימארגן דיין חסדאון דיין טריישאפט אין די נעכט, . אויף א צענסטרונע און אויף א גיטאר, מיט פארטראכטונג אויף דער הארף. . ווארום האסט מיך דערפרייט, גאט, מיט דיין ווערק, איך זינג וועגן די מעשים פון דיינע הענט. . ווי גרויס זיינען דיינע מעשים, גאט! טיף ביז גאר זיינען דיינע טראכטונגען. . דער בהמישער מענטש ווייס ניט, און דער נאר פארשטייט דאס ניט. . אז די רשעים שפראצן ווי גראז, און עס בליען אלע טוער פון אומרעכט, איז דאס כדאי זיי זאלן פארטיליקט ווערן אויף אייביק. . אבער דו ביסט דערהויבןאויף אייביק, גאט. . ווארום אט דיינע פיינט, גאט, ווארום אט דיינע פיינט וועלן אונטערגיין, צעשפרייט וועלן ווערן אלע טוער פון אומרעכט. . און האסט דערהייכט ווי ביי א וויזלטיר מיין הארן; איך האב מיך באזאלבט מיט פרישן אייל. . און מיין אויג האט זיך אנגעזען אויף מיינע לויערער; אויף די שלעכטסטוער וואס שטייען אן אויף מיר, הערן מיינע אויערן זיך אן.
. דער צדיק וועט בליען ווי א טייטלבוים, ווי א צעדערבוים אין לבנון וועט ער וואקסן. . איינגעפלאנצט אין הויז פון יהוה, אין די הויפן פון אונדזער גאט וועלן זיי בליען. . זיי וועלן נאך שפראצן אין גראער עלטער, פעט און זאפטיק וועלן זיי זיין;. צו דערציילן אז גאט איז רעכטפארטיק, מיין פעלדז וואס קיין אומרעכט איז אין אים ניטא.

. גאט טוט קיניגן; ער האט זיך מיט גרויסקייט באקליידט; גאט האט זיך אנגקליידט, מיט שטארקייט זיך אנגעגורט; אויך איז באפעסטיקט די וועלט, זי זאל זיך ניט וואקלען. . פעסט שטייט דיין טראן פון א מאל, פון אייביק אן ביסטו. . די טייכן, גאט, האבן אויפגעהויבן, די טייכן האבן אויפגעהויבן זייער קול; די טייכן הייבן אויף זייער גערויש. . מער פון די קולות פון וואסערן גרויסע, פון מאכטיקע אינדן פון ים, איז מאכטיק גאט אין דער הייך. . דיינע אנזאגן זיינען זיכער ביז גאר; פאר דיין הויז פאסט זיך הייליקייט, גאט, אויף אייביקע טעג.

. יהוה דו גאט פון נקמות, גאט פון נקמות, שיין ארויס!. דערהייב זיך, דו ריכטער פון דער ערד, קער אום פארגעלטונג צו די שטאלצע. . ביז וואנען וועלן די רשעים, גאט, ביז וואנען וועלן די רשעים זיך פרייען?. זיי גאווערן, זיי רעדן פארשייט, זיי רימען זיך, אלע טוער פון אומרעכט. . דיין פאלק, גאט, צעדריקן זיי, און זיי פייניקן דיין ארב. . די אלמנה און דעם פרעמדן הרגען זיי, און יתומים טייטן זיי. . און זיי זאגן יה וועט ניט זען, און דער גאט פון יעקב וועט ניט מערקן.
. באטראכט, איר פארגרעבטע אין פאלק, און איר נארן, ווען וועט איר קלוג ווערן?. דער וואס פלאנצט דאס אויער, צי וועט ער ניט הערן\? דער וואס פורעמט דאס אויג, צי וועט ער ניט זען?. דער וואס ווארנט די פעלקער, צי וועט ער ניט שטראפן\? ער וואס לערנט דעם מענטשן וויסן. . גאט ווייס די מחשבות פון דעם מענטשן, אז זיי זיינען נישטיק.
. ווויל צו דעם מאן וואס דו מוסערסט אים, גאט, און פון דיין תורה טוסטו אים לערנען;. כדי אים צו בארוען אין טעג פון בייז, ביז א גרוב וועט געגראבן ווערן פארן רשע. . ווארום גאט וועט ניט אוועקווארפן זיין פאלק, און זיין ארב ניט פארלאזן. . ווארום צום גערעכטן וועט זיך אומקערן דאס רעכט, און נאך אים וועלן גיין אלע רעכטפארטיקע הערצער. . ווער וועט אויפשטיין פאר מיר אקעגן די שלעכטסטוער\? ווער וועט זיך שטעלן פאר מיר אקעגן די טוער פון אומרעכט?. ווען ניט גאט וואלט מיר א הילף געווען, וואלט שיר גערוט אין שטילן קבר מיין זעל. . ווען איך זאג מיין פוס גליטשט זיך אויס, לענט מיך אונטער, גאט, דיין חסד. . ביי מיינע פיל זארגענישן אין מיר, קוויקן דיינע טרייסטונגען מיין זעל.
. קען זיך חברן צו דיר דער טראן פון פארברעכן, וואס פורעמט אומגליק דורך געזעץ?. זיי קלייבן זיך אויף דעם נפש פון צדיק, און אומשולדיק בלוט פארמשפטן זיי. . אבער יהוה איז מיר געווען פאר א פעסטונג, און מיין גאט צום פעלדז פון מיין באשיצונג. . און ער האט אומגעקערט אויף זיי זייער אומרעכט, און דורך זייער בייז טוט ער זיי פארשניידן; פארשניידן טוט זיי יהוה אונדזער גאט.

. קומט, לאמיר זינגען צו גאט, לאמיר שאלן צום פעלדז פון אונדזער הילף. . לאמיר קומען פאר זיין פנים מיט דאנק, מיט געזאנגען לאמיר שאלן צו אים. . ווארום א גרויסער גאט איז יהוה, און א גרויסער מלך איבער אלע געטער, . וואס אין זיין האנט זיינען די גרונטן פון דער ערד, און די הייכן פון די בערג זיינען זיינע;. וואס דער ים איז זיינער, און ער האט אים געמאכט; און די יבשה האבן געפורעמט זיינע הענט. . קומט, לאמיר זיך בוקן און בייגן, לאמיר קניען פאר יהוה אונדזער באשעפער. . ווארום ער איז אונדזער גאט, און מיר דאס פאלק פון זיין פיטערונג, און די שאף פון זיין האנט; ווען איר וואלט היינט צוהערן צו זיין קול!. מאכט ניט הארט אייער הארץ ווי ביי מריבה, ווי אין טאג פון מסה אין דער מדבר, . בעת אייערע עלטערן האבן מיך געפרוווט, מיך פראבירט, הגם זיי האבן געזען מיין ווערק. . פערציק יאר האב איך מיך געעקלט מיטן דור, און האב געזאגט א פאלק מיט פארפירטע הערצער זיינען זיי, און זיי ווייסן ניט מיינע וועגן; . וואס דרום האב איך געשווארן אין מיין צארן, אויב זיי וועלן קומען אין מיין רוונג !

. זינגט צו גאט א ניי געזאנג, זינגט צו גאט, די גאנצע ערד. . זינגט צו גאט, בענטשט זיין נאמען, זאגט אן פון טאג צו טאג זיין ישועה. . דערציילט צווישן די פעלקער זיין כבוד, צווישן אלע אומות זיינע ווונדער. . ווארום גרויס איז יהוה, און זייער געלויבט, ער איז פארכטיק איבער אלע געטער;. ווארום די געטער פון אלע פעלקער זיינען נישטיק, און יהוה האט די הימלען געמאכט. . גלאנץ און שיינקייט זיינען פאר זיין פנים, שטארקייט און פראכט אין זיין הייליקטום.
. גיט צו גאט, איר משפחות פון די פעלקער, גיט צו גאט כבוד און שטארקייט. . גיט צו גאט דעם כבוד פון זיין נאמען, ברענגט א געשאנק, און קומט אין זיינע הויפן. . בוקט זיך צו גאט מיט הייליקן אפשיי, ציטערט פאר אים, די גאנצע ערד.
. זאגט צווישן די פעלקער גאט טוט קיניגן; אויך איז באפעסטיקט די וועלט, זי זאל זיך ניט וואקלען, ער וועט משפטן די פעלקער מיט יושר. . זאלן זיך פרייען די הימלען, און זאל לוסטיק זיין די ערד, זאל דונערן דער ים מיט זיין פולקייט. . זאל פריילעך זיין דאס פעלד און אלץ וואס דערין; דענצמאל זאלן זינגען אלע ביימער פון וואלד;. פאר גאט, ווארום ער קומט, ווארום ער קומט משפטן די ערד; ער וועט משפטן די וועלט מיט גערעכטיקייט, און די פעלקער מיט זיין ווארהאפטיקייט.

. גאט טוט קיניגן, זאל לוסטיק זיין די ערד, זאלן זיך פרייען די פיל אינדזלען. . וואלקן און נעבל זיינען ארום אים, רעכט און גערעכטיקייט דאס געשטעל פון זיין טראן. . א פייער גייט אים פארויס, און פארברענט רונד ארום זיינע פיינט. . זיינע בליצן באלייכטן די וועלט; עס זעט די ערד, און זי ציטערט. . די בערג צעגייען ווי וואקס פאר גאט, פאר דעם האר פון דער גאנצער ערד. . די הימלען דערציילן זיין גערעכטיקייט, און אלע פעלקער זעען זיין כבוד.
. צו שאנד ווערן אלע געצנדינער, וואס רימען זיך מיט נישטיקייטן; עס בוקן זיך צו אים אלע געטערט. . ציון הערט און זי פרייט זיך, און לוסטיק זיינען די טעכטערשטעט פון יהודה, פון וועגן דיינע משפטים, יהוה. . ווארום דו יהוה ביסט דער העכסטער איבער דער גאנצער ערד, הויך דערהויבן איבער אלע געטער.
. איר ליבהאבער פון גאט, האט פיינט שלעכטס! ער היט די נפשות פון זיינע פרומע, פון דער האנט פון רשעים איז ער זיי מציל. . א ליכט איז פארזייט פארן צדיק, און פאר די רעכטפארטיקע הערצער א פרייד. . פרייט זיך, איר צדיקים, מיט גאט, און דאנקט זיין הייליקער געדעכעניש.

. א מזמור. זינגט צו גאט א ניי געזאנג, ווארום ווונדער האט ער געטאן; זיין רעכטע האנט האט אים געהאלפן, און זיין הייליקער ארעם. . גאט האט געלאזט וויסן זיין ישועה, פאר די אויגן פון אלע פעלקער האט ער אנטפלעקט זיין גערעכטיקייט. . ער האט געדאכט אן זיין חסד און זיין טריישאפטצו דעם הויז פון ישראל; אלע עקן פון דער ערד האבן געזעןדי ישועה פון אונדזער גאט.
. שאלט צו גאט, די גאנצע ערד, ברעכט אויס און זינגט און שפילט. . שפילט צו גאט אויף א הארף, אויף א הארף מיט א קול פון געזאנג. . מיט טרומייטן און א קול פון שופרשאלט פאר גאט דעם מלך.
. זאל דונערן דער ים מיט זיין פולקייט, די וועלט און די וווינער אין איר. . די טייכן זאלן קלאפן די הענט, די בערג זאלן זינגען אין איינעם;. פאר גאט, ווארום ער קומט משפטן די ערד; ער וועט משפטן די וועלט מיט גערעכטיקייט, און די פעלקער מיט יושר.

. גאט טוט קיניגן, זאלן ציטערן די פעלקער; ער טראנט איבער די כרובים, זאל זיך וואקלען די ערד. . גאט איז גרויס אין ציון, און ער איז דערהויבן איבער אלע פעלקער. . זאלן זיי לויבן דיין גרויסן און פארכטיקן נאמען – הייליק איז ער! –. און די שטארקייט פון דעם מלך וואס האט ליב גערעכטיקייט. דו האסט אויפגעשטעלט יושר, רעכט און גערעכטיקייט האסטו אין יעקב געטאן. . דערהייבט יהוה אונדזער גאט, און בוקט זיך צו זיין פוסבענקל – הייליק איז ער!
. משה און אהרן זיינען געווען צווישן זיינע כהנים, און שמואל צווישן די וואס רופן זיין נאמען; זיי פלעגן רופן צו גאט, און ער פלעגט זיי ענטפערן. . אין א וואלקנזייל פלעגט ער רעדן צו זיי; זיי האבן געהיט זיינע אנזאגן, און דאס געזעץ וואס ער האט זיי געגעבן. . יהוה אונדזער גאט, דו האסט זיי געענטפערטא פארגעביקער גאט ביסטו זיי געווען, און האסט זיך נוקם געווען פון זייערט וועגן. . דערהייבט יהוה אונדזער גאט, און בוקט זיך צו זיין הייליקן בארג, ווארום הייליק איז יהוה אונדזער גאט.
. א מזמור פון דאנקגעבונג. שאלט צו גאט, די גאנצע ערד. . דינט גאט מיט שמחה, קומט פאר אים מיט געזאנג. . ווייסט אז יהוה, ער איז גאט; ער האט אונדז באשאפן, און זיינע זיינען מיר, זיין פאלק, און די שאף פון זיין פיטערונג. . קומט אין זיינע טויערן מיט דאנק, אין זיינע הויפן מיט לויב; גיט א דאנק צו אים, בענטשט זיין נאמען. . ווארום גוט איז גאט, אויף אייביק איז זיין חסד, און ביז דור־דורות זיין טריישאפט.

. א מזמור פון דודן. גענאד און גערעכטיקייט וועל איך באזינגען, צו דיר גאט וועל איך זינגען. . איך אכט אויפן ערלעכן וועג; ווען וועסטו קומען צו מיר\? איך גיי אום אין מיין הויזאין דער ערלעכקייט פון מיין הארצן. . איך האלט ניט פאר מיינע אויגןא נידערטרעכטיקע זאך; דאס טאן פון די אפקערערס האב איך פיינט, עס טוט זיך ניט באהעפטן אן מיר. . א קרום הארץ איז אפגעטאן פון מיר, פון שלעכטיקייט ווייס איך ניט. . דער וואס בארעדט אין פארבארגעניש זיין חבר, אים האק איך אפ; דער וואס האט האפערדיקע אויגן און א שטאלץ הארץ, אים קען איך ניט ליידן. . מיינע אויגן זיינען אויף די געטרייע פון לאנד, זיי זאלן זיצן מיט מיר; דער וואס גייט אויפן וועג פון ערלעכקייט, ער איז אין מיין דינסט. . אין מיין הויז טאר ניט זיצןדער וואס באגייט באטרוג; דער וואס רעדט ליגנסדער וואס רעדט ליגנסקען ניט באשטיין פאר מיינע אויגן. אלע פרימארגן פארשנייד איךאלע רשעים פון לאנד, כדי צו פארשניידן פון גאטס שטאטאלע טוער פון אומרעכט.

. א תפילה פאר דעם געדריקטן ווען ער פארגייט זיך, און ער גיסט אויס פאר גאט זיין קלאג. . גאט, הער צו מיין תפילה, און מיין געשריי זאל קומען צו דיר. . זאלסט ניט פארבארגן דיין פנים פון מיר, אין טאג פון מיין נויט נייג דיין אויער צו מיר, אין טאג וואס איך רוף, ענטפער מיר גיך. . ווארום אזוי ווי רויך פארגייען מיינע טעג, און מיינע ביינער זיינען ווי אן אויוון צעברענט. . צעקלאפט ווי גראז און פארטריקנט איז מיין הארץ, ווארום איך פארגעס צו עסן מיין ברויט. . פון וועגן די קולות פון מיין קרעכצןאיז מיין געביין צוגעקלעפט צו מיין הויט. . איך בין געגליכן צו א פעליקאן פון מדבר, איך בין געווארן ווי אן אייל פון די חורבות. . איך בין וואך נאכאנאנד און בין געווארןווי אן עלנדער פויגל אויף א דאך. . א גאנצן טאג לעסטערן מיך מיינע פיינט, די וואס ווילדעווען קעגן מיר, שילטן זיך מיט מיר. . ווארום אש האב איך אזוי ווי ברויט געגעסן, און מיינע טראנקען האב איך מיט געוויין געמישט. . פון וועגן דיין כעס און דיין צארן; ווארום האסט מיך אויפגעהויבן און מיך אוועקגעשליידערט. . מיינע טעג זיינען ווי א שאטן וואס נייגט זיך, און אזוי ווי גראז טריקן איך איין.
. אבער דו גאט טראנסט אויף אייביק, און דיין געדעכעניש איז אויף דור־דורות. . דו וועסט אויפשטיין און זיך דערבארימען אויף ציון, ווארום עס איז צייט זי צו לייטזעליקן, ווארום געקומען איז די שעה. . ווארום דיינע קנעכט גארן נאך אירע שטיינער, און איר שטויב האבן זיי ליב. . און די פעלקער וועלן פארכטן דעם נאמען פון גאט, און אלע מלכים פון דער ערד דיין פראכט, . ווען גאט האט אויפגעבויט ציון, זיך באוויזן אין זיין פראכט;. זיך געקערט צו דער תפילה פון דעם עלנדן, און ניט פאראכט זייער תפילה.
. דאס וועט פארשריבן ווערן פארן שפעטערדיקן דור, און דאס פאלק וואס וועט באשאפן ווערן, וועט לויבן גאט. . ווארום ער האט אראפגעקוקט פון זיין הייליקער הייך; גאט האט פון הימל געלוגט אויף דער ערד, . צו הערן דאס קרעכצן פון געפאנגענעם, פריי צו מאכן די אנגעברייטע צום טויט. . כדי מע זאל דערציילן אין ציון גאטס נאמען, און זיין לויב אין ירושלים, . ווען די פעלקער זאמלען זיך איין אין איינעם, און די קיניגרייכן צו דינען גאט.
. ער האט אפגעשלאפט אין וועג מיין כוח, ער האט געקירצט מיינע טעג. . איך זאג מיין גאט, זאלסט מיך ניט אוועקנעמען אין העלפט פון מיינע טעג, דו וואס אויף דור־דורות זיינען דיינע יארן. . לאנג צוריק האסטו די ערד געגרונטפעסט, און דאס ווערק פון דיינע הענט זיינען די הימלען. . זיי וועלן אונטערגיין, און דו וועסט באשטיין, יא, זיי אלע וועלן ווי א בגד צעקריכן, ווי א מלבוש וועסטו זיי בייטן, און זיי וועלן פארגיין;. אבער דו ביסט דער אייגענער, און דיינע יארן וועלן זיך ניט ענדיקן. . די קינדער פון דיינע קנעכט וועלן בלייבן, און זייער זאמען וועט שטיין פעסט פאר דיר.

. פון דודן. . לויב, מיין זעל, גאט, און אלע מיינע אינגעווייד, זיין הייליקן נאמען. לויב גאט, מיין זעל, און זאלסט ניט פארגעסן אלע זיינע טובות;. דער וואס פארגיט אל די זינד דיינע, וואס היילט אלע קראנקשאפטן דיינע;. וואס לייזט אויס פון גרוב דיין לעבן, וואס קריינט דיך מיט גענאד און דערבארימונג;. וואס זעטיקט מיט גוטס דיין עלטער, ווי אן אדלער באנייט זיך די יוגנט דיינע.
. גאט טוט גערעכטיקייטן, און רעכט צו אלע געדריקטע. . ער האט געלאזט וויסן משהן זיינע וועגן, די קינדער פון ישראל זיינע מעשים. . גאט איז דערבארימדיק און לייטזעליק, איינגעהאלטן אין צארן און רייך אין גענאד. . ניט שטענדיק וועט ער קריגן, און ניט אייביק וועט ער האלטן א כעס. . ניט לויט אונדזערע חטאים האט ער אונדז געטאן, און ניט לויט אונדזערע זינד האט ער אונדז פארגאלטן. . ווארום ווי דער הימל איז הויך איבער דער ערד, אזוי איז שטארק זיין חסד צו די וואס פארכטן אים. . ווי מזרח איז ווייט פון מערב, אזוי האט ער דערווייטערט פון אונדז אונדזערע פארברעכן. . ווי א פאטער דערבארימט זיך אויף זיינע קינדער, אזוי דערבארימט זיך גאט אויף די וואס פארכטן אים. . ווארום ער ווייס אונדזער באשאפונג, ער געדענקט אז מיר זיינען שטויב. . דער מענטש – אזוי ווי גראז זיינען זיינע טעג, ווי א שפראצונג פון פעלד, אזוי שפראצט ער. . ווארום א ווינט גייט אריבער אויף אים, און ער איז ניטא, און זיין ארט קען אים ניט מער. . אבער דער חסד פון גאט איז פון אייביק ביז אייביקאויף די וואס פארכטן אים, און זיין גערעכטיקייט צו קינדסקינדער;. צו די וואס היטן זיין בונד, און צו די וואס געדענקען זיינע באפעלן זיי צו טאן.
. גאט האט אין הימל אויפגעשטעלט זיין טראן, און זיין מלוכה געוועלטיקט איבער אלץ. . לויבט גאט, זיינע מלאכים, איר שטארקע גיבורים וואס טוט זיין ווארט, ביים הערן דעם קול פון זיין ווארט. . לויבט גאט, אלע זיינע חילות, זיינע משרתים וואס טוט זיין רצון. . לויבט גאט, אלע זיינע ווערק, אין אלע ערטער פון זיין געוועלטיקייט; לויב גאט, מיין זעל.

. לויב גאט, מיין זעל; יהוה מיין גאט, ביסט גרויס ביז גאר, אין גלאנץ און שיינקייט ביסטו אנגעקליידט. . דער וואס וויקלט זיך אין ליכט ווי אין א מאנטל, וואס שפרייט אויס די הימלען ווי א פארהאנג. . וואס באלקנט מיט וואסער זיינע אויבערשטובן; וואס מאכט וואלקנס פאר זיין רייטוואגן, וואס גייט אויף די פליגלען פון ווינט. . וואס מאכט זיינע שלוחים די ווינטן, זיינע משרתים – פלאקעריק פייער. . ער האט געגרונטפעסט די ערד אויף אירע געשטעלן, זי זאל זיך ניט וואקלען, אייביק און שטענדיק. . דעם תהום, אים האסטו ווי א קלייד איבערגעדעקט; איבער די בערג זיינען געשטאנען די וואסערן. . פון דיין אנגעשריי זיינען זיי אנטלאפן, פון קול פון דיין דונער האבן זיי אוועקגעאיילט –. בערג האבן זיך אויפגעהויבן, טאלן האבן גענידערט –צו דעם ארט וואס דו האסט געגרונטפעסט פאר זיי. . האסט געמאכט א גבול וואס זיי זאלן ניט אריבערגיין, כדי זיי זאלן ניט ווידער באדעקן די ערד.
. ער איז דער וואס שיקט קוואלן אין די טאלן, זיי זאלן גיין צווישן די בערג. . זיי טרינקען אן אלע חיות פון פעלד, די וואלדאייזלען שטילן זייער דארשט. . לעבן זיי רוען די פויגלען פון הימל, פון צווישן די צווייגן גיבן זיי ארויס א קול. . ביסט דער וואס טרינקט אן די בערג פון זיינע אויבערשטובן; פון דער פרוכט פון דיינע טוונגען ווערט געזעטיקט די ערד.
. ער מאכט שפראצן גראז פאר דער בהמה, און היי פאר די ארבעטפי פון דעם מענטשן, כדי ארויסצוציען ברויט פון דער ערד;. און וויין וואס דערפרייט דעם מענטשנס הארץ, צו מאכן גלאנצן דעם פנים מער ווי אייל; און ברויט וואס לענט אונטער דעם מענטשנס הארץ. . די ביימער פון גאט זעטן זיך אן, די צעדערן פון לבנון וואס ער האט געפלאנצט, . וואס דארטן נעסטן די פויגלען; דער שטארך, זיין הויז זיינען ציפרעסן. . די הויכע בערג זיינען פאר די שטיינבעק, די פעלדזן א באשיצונג פאר די קיניגלס. . ער האט געמאכט די לבנה פאר די צייטן; די זון ווייס איר אונטערגאנג. . מאכסט פינצטערניש, און עס ווערט נאכט, אין איר ווידמענען זיך אלע חיות פון פעלד. . די יונגלייבן ברילן נאך רויב, און בעטן פון גאט זייער שפייז. . גייט אויף די זון, ווערן זיי איינגעטאן, און זיי הויערן אין זייערע נארעס. . גייט ארויס דער מענטש צו זיין ווערק, און צו זיין ארבעט ביז אוונט.
. ווי פיל זיינען דיינע ווערק, גאט! זיי אלע האסטו מיט חכמה געמאכט; די גאנצע ערד איז פול מיט דיין באשאף. . אן איז דער ים, גרויס און ברייט, דארט איז א ווידמענונג אן א צאל, חיות גרויסע מיט קליינע. . דארט גייען אום שיפן; דער לויתן וואס דו האסט באשאפן זיך צו שפילן דערין. . זיי אלע קוקן אויס צו דיר, צו געבן זייער שפייז אין איר צייט. . גיסטו זיי, קלייבן זיי אויף, עפנסט דיין האנט, זעטן זיי זיך מיט גוטס. . פארבארגסטו דיין פנים, ווערן זיי פארכאפט, טוסט איין זייער אטעם, פארגייען זיי, און קערן זיך אום צו זייער שטויב. . שיקסט ארויס דיין אטעם, ווערן זיי באשאפן, און דו באנייסט דעם פנים פון דער ערד.
. זאל דער כבוד פון גאט זיין אויף אייביק! זאל גאט זיך פרייען מיט זיינע ווערק!. דער וואס קוקט אן די ערד, און זי ציטערט, וואס רירט אן די בערג, און זיי רייכערן. . איך וועל זינגען צו יהוה כל־זמן איך לעב, איך וועל שפילן צו מיין גאט ווי לאנג איך בין. . זאל אים געזיסט זיין מיין רעדן; איך פריי זיך מיט גאט. . זאלן די זינדיקע פארלענדט ווערן פון דער ערד, און די רשעים זאלן מער ניט זיין. לויב גאט, מיין זעל, הללויה.

. גיט א דאנק צו גאט, רופט זיין נאמען, לאזט וויסן צווישן די פעלקער זיינע טוונגען. . זינגט צו אים, שפילט צו אים, רעדט פון אלע זיינע ווונדער. . רימט אייך מיט זיין הייליקן נאמען; זאל זיך פרייען דאס הארץ פון די וואס זוכן גאט. . פארשט גאט און זיין שטארקייט, זוכט זיין פנים תמיד. . דערמאנט זיינע ווונדער וואס ער האט געטאן, זיינע צייכנס, און די משפטים פון זיין מויל, . איר זאמען פון אברהם זיין קנעכט, איר קינדער פון יעקב, זיינע אויסדערוויילטע.
. ער איז יהוה אונדזער גאט, איבער דער גאנצער ערד זיינען זיינע משפטים. . ער געדענקט אייביק זיין בונד, דאס ווארט וואס ער האט באפוילן אויף טויזנט דורות;. וואס ער האט געשלאסן מיט אברהמען, און זיין שבועה צו יצחקן. . און ער האט עס אויפגעשטעלט פאר א חוק צו יעקב, פאר אן אייביקן בונד צו ישראל, . אזוי צו זאגן דיר וועל איך געבן דאס לאנד כנען, דעם טייל פון אייער נחלה.
. אז איר זייט געווען מענטשן געציילטע, ווינציק און פרעמדע דערין, . און זיי זיינען אומגעגאנגען פון פאלק צו פאלק, און פון איין קיניגרייך צו אן אנדער אומה, . האט ער ניט געלאזן א מענטשן זיי דריקן, און האט געשטראפט מלכים וועגן זיי. איר זאלט ניט אנרירן מיינע געזאלבטע, און מיינע נביאים זאלט איר ניט בייז טאן. . און ער האט גערופן א הונגער אויפן לאנד, יעטוועדער אונטערלען פון ברויט האט ער צעבראכן. . ער האט זיי פארויס געשיקט א מאןפאר א קנעכט איז פארקויפט געווארן יוסף. . מע האט געפייניקט אין קייטן זיין פוס, אין אייזן איז אריינגעטאן געווארן זיין לייב;. ביז דער צייט וואס זיין ווארט איז געשען, האט דער באפעל פון גאט אים געפרוווט. . דער מלך האט געשיקט און אים לויז געלאזט, דער געוועלטיקער פון פעלקער – און אים פריי געמאכט. . ער האט אים געמאכט פאר א האר איבער זיין הויז, און פאר א געוועלטיקער איבער זיין גאנצן אייגנס, . צו בינדן זיינע הארן לויט זיין באראט, און זיינע עלטסטע זאל ער קליגן.
. און ישראל איז געקומען קיין מצרים. און יעקב האט זיך אויפגעהאלטן אין לאנד חם. . און ער האט זייער געפרוכפערט זיין פאלק, און זיי געמאכט שטארקער פון זייערע דריקער. . ער האט פארקערט זייער הארץ פיינט צו האבן זיין פאלק, זיך צו קליגן אקעגן זיינע קנעכט. . ער האט געשיקט משה זיין קנעכט, אהרנען וועמען ער האט אויסדערוויילט. . האבן זיי געמאכט צווישן זיי די זאכן פון זיינע צייכנס, און ווונדער אין לאנד פון חם. . ער האט אנגעשיקט פינצטערניש און פינצטער געמאכט; און זיי האבן ניט ווידערשפעניקט זיין ווארט. . ער האט פארקערט זייערע וואסערן אין בלוט, און האט געטייט זייערע פיש. . זייער לאנד האט געווידמעט פרעש, ביז אין די קאמערן פון זייערע מלכים. . ער האט געהייסן, און א געמיש פליגן איז געקומען, אומגעציפער אין זייער גאנצן געמארק. . ער האט געגעבן אנשטאט זייערע רעגנס האגל, א פלאמפייער אין זייער לאנד. . און ער האט איינגעשלאגן זייער וויינשטאק און זייער פייגנבוים, און אויסגעבראכן די ביימער פון זייער געמארק. . ער האט געהייסן, און א היישעריק איז געקומען, און א גראזפרעסער אזש אן א צאל;. און ער האט אויפגעגעסן יעטוועדער קרייטעכץ אין זייער לאנד, און אויפגעגעסן די פרוכט פון זייער ערד. . און ער האט געשלאגן יעטוועדער בכור אין זייער לאנד, די ערשטלינגען פון אל זייער קראפט. . און האט זיי ארויסגעצויגן מיט זילבער און גאלד; און ניט געווען צווישן זיינע שבטים א שטרויכלער. . מצרים האט זיך געפרייט מיט זייער ארויסגיין, ווארום זייער שרעק איז געפאלן אויף זיי.
. ער האט פארשפרייט א וואלקן צום צודעק, און א פייער צו לייכטן ביי נאכט. . מע האט פארלאנגט, און ער האט געבראכט וואכטלפויגלען, און מיט ברויט פון הימל פלעגט ער זיי זעטן. . ער האט געעפנט א פעלדז, און וואסער איז גערונען, געגאנגען ווי א טייך דורך די טריקענישן. . ווארום ער האט געדאכט אן זיין הייליקן צוזאגצו אברהם זיין קנעכט. . און ער האט ארויסגעצויגן זיין פאלק מיט פרייד, מיט געזאנג זיינע אויסדערוויילטע. . און ער האט זיי געגעבן די לענדער פון די פעלקער, און די מי פון די אומות האבן זיי געירשעט;. כדי זיי זאלן האלטן זיינע געזעצן, און זיינע לערנונגען זאלן זיי היטן. הללויה.

. הללויה. גיט א דאנק צו גאט, ווארום ער איז גוט, ווארום אויף אייביק איז זיין חסד. . ווער קען אויסרעדן די גבורות פון גאט\? מאכן הערן זיין גאנצן לויב?. ווויל צו די וואס היטן גערעכטיקייט, צו דעם וואס טוט רעכט אין יעטוועדער צייט. . געדענק מיך, גאט, ווען דו באוויליקסט דיין פאלק, דערמאן מיך אין דיין הילף;. כדי איך זאל זען דאס גוטס פון דיינע אויסדערוויילטע, זיך פרייען אין דער פרייד פון דיין פאלק, זיך רימען אין איינעם מיט דיין ארב.
. מיר האבן געזינדיקט אזוי ווי אונדזערע עלטערן, מיר האבן פארבראכן, מיר האבן שלעכטס געטאן. . אונדזערע עלטערן אין מצרים האבן ניט באטראכט דיינע ווונדער, זיי האבן ניט געדאכט אן דיינע פיל חסדים, און האבן ווידערשפעניקט ביים ים, ביים ים־סוף. . אבער ער האט זיי געהאלפן פון זיין נאמען וועגן, כדי צו לאזן וויסן זיין גבורה. . און ער האט אנגעשריען אויפן ים־סוף, און ער איז געווארן טרוקן, און ער האט זיי געפירט דורך די תהומען ווי דורך א סטעפ. . און ער האט זיי געהאלפן פון דעם שונאס האנט, און זיי אויסגעלייזט פון דער האנט פון פיינט. . און די וואסערן האבן צוגעדעקט זייערע דריקער, ניט אן איינציקער פון זיי איז געבליבן. . און זיי האבן געגלויבט אין זיינע ווערטער, זיי האבן געזונגען זיין לויב.
. גיך האבן זיי פארגעסן זיינע טוונגען; זיי האבן ניט געהארט אויף זיין עצה. . און זיי האבן געגלוסט א גלוסטונג אין דער מדבר, און געפרוווט גאט אין דער וויסטע. . און ער האט זיי געגעבן זייער פארלאנג, אבער ער האט געשיקט א דער אין זייער לייב.
. און זיי האבן זיך מקנא געווען אן משהן אין לאגער, און אן אהרן דעם הייליקן פון גאט. . האט די ערד זיך געעפנט, און איינגעשלונגען דתנען, און צוגעדעקט דאס געזעמל פון אבירמען. . און א פייער האט זיך אנגעצונדן אין זייער געזעמל, א פלאם האט פארברענט די רשעים.
. זיי האבן געמאכט א קאלב אין חורב, און זיך געבוקט צו א געגאסענעם געץ. . און זיי האבן פארביטן זייער כבודאויף דער געשטאלט פון אן אקס וואס עסט גראז. . זיי האבן פארגעסן אן גאט זייער העלפער, וואס האט געטאן גרויסע זאכן אין מצרים, . ווונדער אין לאנד פון חם, פארכטיקע זאכן ביים ים־סוף. . און ער האט געוואלט זיי פארטיליקן, ווען ניט משה זיין אויסדערוויילטערוואלט זיך געשטעלט פאר אים אין דעם בראך, אפצוהאלטן זיין גרימצארן פון אומברענגען.
. און זיי האבן פאראכט דאס גלוסטיקע לאנד, ניט געגלויבט אין זיין ווארט. . און זיי האבן געמורמלט אין זייערע געצעלטן, ניט צוגעהערט צו דעם קול פון גאט. . און ער האט אויפגעהויבן זיין האנט וועגן זיי, זיי צו מאכן פאלן אין דער מדבר, . און צעווארפן זייער זאמען צווישן די פעלקער, און זיי צעשפרייטן אין די לענדער.
. און זיי האבן זיך באהעפט אן דעם בעל פון פעור, און געגעסן שלאכטאפפער צו טויטע. . און זיי האבן דערכעסט מיט זייערע מעשים, און א מגפה האט אויסגעבראכן צווישן זיי. . און פינחס איז אויפגעשטאנען, און האט א משפט געטאן, און די מגפה איז פארהאלטן געווארן. . און עס איז אים גערעכנט געווארן פאר א גערעכטיקייט, אויף דור־דורות ביז אייביק.
. און זיי האבן דערצערנט ביי די וואסערן פון מריבה, און משהן איז געשען בייז פון וועגן זיי;. ווארום זיי האבן פארביטערט זיין געמיט, און ער האט זיך ארויסגערעדט מיט זיינע ליפן. . זיי האבן ניט פארטיליקט די פעלקער, אזוי ווי גאט האט זיי אנגעזאגט. . און זיי האבן זיך געמישט מיט די פעלקער, און זיך אפגעלערנט זייערע מעשים. . און זיי האבן געדינט זייערע געצנבילדער, וואס זיינען געווארן א שטרויכלונג פאר זיי. . און זיי האבן געשלאכט זייערע זיןאון זייערע טעכטער צו די שדים, . און האבן פארגאסן אומשולדיק בלוט, דאס בלוט פון זייערע זין און זייערע טעכטער, וואס זיי האבן געשלאכט צו די געצנבילדער פון כנען; און דאס לאנד איז זינדיק געווארן דורך בלוט. . און זיי זיינען געווארן אומריין דורך זייערע מעשים, און פארפירט געווארן אין זייערע טוונגען. . און דער צארן פון גאט האט געגרימט אויף זיין פאלק, און ער האט פאראומווערדיקט זיין ארב. . און ער האט זיי געגעבן אין דער האנט פון די פעלקער, און זייערע שונאים האבן געוועלטיקט איבער זיי. . און זייערע פיינט האבן זיי געדריקט, און זיי זיינען אונטערטעניק געווארן אונטער זייער האנט. . פיל מאל פלעגט ער זיי מציל זיין, אבער זיי פלעגן ווידערשפעניקן אין זייער באראט, און זיינען אראפגעקומען דורך זייער זינד. . און ער האט צוגעזען זייער נויט, אז ער האט געהערט זייער געשריי. . און ער האט זיי געדענקט זיין בונד, און זיך באדאכט לויט זיין גרויס גענאד. . און ער האט זיי געגעבן דערבארימונגביי אלע זייערע פאנגער. . העלף אונדז, יהוה אונדזער גאט, און זאמל אונדז איין פון די פעלקער, צו דאנקען דיין הייליקן נאמען, זיך צו רימען מיט דיין לויב. . געלויבט איז יהוה דער גאט פון ישראלפון אייביקייט און ביז אייביקייט, און זאל דאס גאנצע פאלק זאגן אמן! הללויה.

פינפטער ספר
. „גיט א דאנק צו גאט, ווארום ער איז גוט, ווארום אויף אייביק איז זיין חסד״, . זאלן זאגן די אויסגעלייזטע פון גאט, וואס ער האט זיי אויסגעלייזט פון דער האנט פון פיינט, . און פון די לענדער זיי איינגעזאמלט, פון מזרח און פון מערב, פון צפון און פון ים.
. זיי האבן געבלאנדזשעט אין מדבר אויף א וויסטן וועג, קיין שטאט פון ישוב ניט געפונען. . הונגעריקע און דארשטיקע, איז זייער זעל געווען פארחלשט אין זיי. . האבן זיי געשריען צו גאט אין זייער נויט, און ער האט זיי מציל געווען פון זייער קלעם. . און ער האט זיי געפירט אויף א גלייכן וועג, צו קומען צו א שטאט פון ישוב. . זיי דארפן דאנקען גאט פאר זיין חסד, און פאר זיינע ווונדער צו די מענטשנקינדער. . ווארום ער האט געזעטיקט די פארשמאכטע זעל, און די הונגעריקע זעל האט ער אנגעפילט מיט גוטס.
. די וואס זיינען געזעסן אין פינצטערניש און טויטשאטן, געקייט אין פיין און אייזן –. ווייל זיי האבן ווידערשפעניקט די ווערטער פון גאט, און די עצה פון דעם אויבערשטן געלעסטערט;. און ער האט אונטערטעניקט מיט לייד זייער הארץ; זיי זיינען געשטרויכלט געווארן, און ניט געווען קיין העלפער –. האבן זיי געשריען צו גאט אין זייער נויט, און ער האט זיי געהאלפן פון זייער קלעם. . ער האט זיי ארויסגעצויגן פון פינצטערניש און טויטשאטן, און זייערע בינדשטריק האט ער צעריסן. . זיי דארפן דאנקען גאט פאר זיין חסד, און פאר זיינע ווונדער צו די מענטשנקינדער. . ווארום ער האט צעבראכן די קופערנע טירן, און די אייזערנע ריגלען צעהאקט.
. נארן האבן פאר זייער זינדיקן וועגאון פאר זייערע פארברעכן געליטן;. זייער זעל האט זיך געעקלט מיט איטלעכער שפייז, און זיי האבן דערגרייכט ביז די טויערן פון טויט. . האבן זיי געשריען צו גאט אין זייער נויט, און ער האט זיי געהאלפן פון זייער קלעם. . ער האט געשיקט זיין ווארט און זיי געהיילט, און געמאכט אנטרינען פון זייערע קברים.
. זיי דארפן דאנקען גאט פאר זיין חסד, און פאר זיינע ווונדער צו די מענטשנקינדער. . און זיי דארפן שלאכטן דאנקאפפער, און דערציילן זיינע מעשים מיט געזאנג.
. די וואס נידערן אין שיפן אויפן ים, די וואס טוען מסחר אויף גרויסע וואסערן, . זיי האבן געזען די מעשים פון גאט, און זיינע ווונדער אויף דער טיפעניש. . ווארום ער האט געהייסן און געמאכט אויפשטיין א שטורעמווינט, וואס האט אויפגעהויבן זיינע אינדן. . זיי זיינען ארויף ביזן הימל, גענידערט ביז די תהומען, זייער זעל איז צעגאנגען פון אנגסט. . זיי האבן זיך געדרייט און געווארפן ווי א שיכורער, און זייער גאנצע חכמה איז צעמישט געווארן. . האבן זיי געשריען צו גאט אין זייער נויט, און ער האט זיי ארויסגעצויגן פון זייער קלעם. . ער האט איינגעשטעלט דעם שטורעם אין שטילקייט, און אנטשוויגן געווארן זיינען די אינדן. . און זיי האבן זיך געפרייט וואס זיי זיינען איינגעשטילט, און ער האט זיי געפירט צו דעם בארטן פון זייער באגער.
. זיי דארפן דאנקען גאט פאר זיין חסד, און פאר זיינע ווונדער צו די מענטשנקינדער. . און זיי דארפן אים דערהייבן אין דער איינזאמלונג פון פאלק, און אין דער זיצונג פון די עלטסטע אים לויבן.
. ער מאכט שטראמען פאר א מדבר, און אויסגאנגען וואסער פאר א דארשטעניש;. א פרוכטיק לאנד פאר א זאלצוויסטעניש, פון וועגן דער שלעכטיקייט פון די וווינער אין איר. . ער מאכט א מדבר פאר א טייך וואסער, און א טרוקן לאנד פאר אויסגאנגען וואסער. . און ער באזעצט דארטן די הונגעריקע, און זיי שטעלן אויף א שטאט פון ישוב. . און זיי פארזייען פעלדער, און פלאנצן וויינגערטנער, וואס ברענגען פרוכט צום איינקום. . און ער בענטשט זיי, און זיי מערן זיך זייער, און ער לאזט ניט זייערע בהמות זיין ווינציק. . און אנדערע ווערן געמינערט און געבויגן, פון דער דריקעניש פון אומגליק און קומער. . ער גיסט אויס פאראכטונג אויף פירשטן, און מאכט זיי בלאנדזשען אין א וויסטע אן א וועג. . און ער הייבט אויף דעם אביון פון ארימקייט, און מאכט ווי שאף זיינע משפחות. . די רעכטפארטיקע זעען און פרייען זיך, און איטלעך אומרעכט מאכט צו זיין מויל.
. ווער עס איז קלוג, זאל מערקן דאס דאזיקע, און זאלן זיי באטראכטן די חסדים פון גאט.

. א געזאנג, א מזמור פון דודן. . פעסט איז מיין הארץ, גאט, איך וועל זינגען און שפילן, יא, מיט מיין זעל. . דערוועק דיך, גיטאר און הארף; לאמיך אויפוועקן דעם באגינען. . איך וועל דיך לויבן, גאט, צווישן די פעלקער, און דיך באזינגען צווישן די אומות. . ווארום גרויס איבער די הימלען איז דיין חסד, און ביז די וואלקן דיין טריישאפט. . דערהייב דיך איבער די הימלען, גאט, און איבער דער גאנצער ערד זאל זיין דיין כבוד. . כדי דיינע באליבטע זאלן דערלייזט ווערן, העלף מיט דיין רעכטער האנט, און ענטפער מיר.
. גאט האט גערעדט אין זיין הייליקייט, אז איך וועל דערפרייט ווערן; איך וועל צעטיילן שכם, און דעם טאל סוכות וועל איך אויסמעסטן. . מיין איז גלעד, מיין איז מנשה, און אפרים איז דער קיווער פון מיין קאפ; יהודה איז מיין צעפטער. . מואב איז מיין וואשטאפ, אויף אדום ווארף איך מיין שוך, איבער פלשת טו איך שאלן.
. ווער ברענגט מיך צו דער באפעסטיקטער שטאט, ווער פירט מיך קיין אדום?. פאר וואר, גאט, האסט אונדז פארלאזט, און גייסט ניט ארויס, גאט, מיט אונדזערע מחנות. . גיב אונדז הילף קעגן דעם פיינט, ווארום נישטיק איז די ישועה פון א מענטשן. . מיט גאט וועלן מיר אויפטאן גבורות, און ער וועט צעטרעטן אונדזערע פיינט.

. פאר דעם געזאנגמייסטער; פון דודן א מזמור. גאט פון מיין לויב, זאלסט ניט שווייגן. . ווארום א בייז מויל און א מויל פון באטרוגהאבן זיי געעפנט אויף מיר; זיי האבן גערעדט צו מיר מיט א צונג פון ליגן. . און מיט רייד פון שנאה האבן זיי מיך ארומגערינגלט, און געשטריטן קעגן מיר פאר אומזיסט, . פאר מיין ליבשאפט פיינטן זיי מיך, בעת איך בין לויטער געבעט. . און זיי האבן מיר אפגעטאן א רעה פאר א טובה, און שנאה פאר מיין ליבשאפט.
. זעץ אן אויף אים א רשע, און אן אנקלאגער זאל שטיין ביי זיין רעכטער זייט. . אז ער ווערט געמשפט, זאל ער ארויסגיין שולדיק, און זיין תפילה זאל ווערן צו זינד. . זיינע טעג זאלן זיין ווינציק, זיין אפגעשפארטס זאל צונעמען אן אנדערער. . זיינע קינדער זאלן ווערן יתומים, און זיין ווייב אן אלמנה. . און וואגלען זאלן וואגלען זיינע קינדער, און בעטלען, און זוכן ברויט פון זייערע חורבות ארויס. . פארנעמען זאל א בעל־חוב אלץ וואס ער האט, און פרעמדע זאלן אוועקרויבן זיין מי. . קיינער זאל ניט נייגן צו אים גענאד, און קיינער זאל ניט לייטזעליקן זיינע יתומים. . זיין נאכקום זאל פארשניטן ווערן; אין אנדער דור זאל זייער נאמען זיין אויסגעמעקט. . זאל די זינד פון זיינע פאטערס דערמאנט ווערן פאר גאט, און דער חטא פון זיין מוטער זאל ניט פארמעקט ווערן; . זיי זאלן זיין אנטקעגן גאט תמיד, און ער זאל פארשניידן פון דער ערד זייער געדעכעניש. . פאר וואס ער האט ניט געדאכט צו טאן חסד, און ער האט גערודפט דעם ארימאן און דעם אביון, און דעם וואס זיין הארץ איז באטריבט, צו טייטן. . יא, ער האט ליב געהאט די קללה, טא זאל זי אים אנקומען; און ער האט ניט געווונטשן קיין ברכה, טא זאל זי ווייט זיין פון אים. . און ער האט אנגעטאן די קללה ווי זיין קלייד, טא זאל זי אריין ווי וואסער אין זיינע אינגעווייד, און ווי אייל אין זיינע ביינער. . זאל זי אים זיין ווי א בגד וואס ער טוט אן, און פאר א גארטל זאל ער עס אנגורטן תמיד. . דאס זאל זיין דער לוין פון גאט צו מיינע שונאים, און צו די וואס רעדן בייז אקעגן מיין זעל. . און דו גאט דער האר, טו מיט מיר פון דיין נאמען וועגן, ווייל דיין חסד איז גוט, זיי מיך מציל. . ווארום ארים און באדערפטיק בין איך, און מיין הארץ איז צעלעכערט אין מיר. . אזוי ווי א שאטן ווען ער נייגט זיך, פארגיי איך, איך בין אפגעטרייסלט געווארן ווי א היישעריק. . מיינע קני שטרויכלען פון פאסטן, און מיין לייב איז אפגעצערט, אן פעטקייט. . און איך בין געווארן א חרפה ביי זיי, אז זיי זעען מיך, שאקלען זיי זייער קאפ.
. שטיי מיר ביי, יהוה מיין גאט, העלף מיך לויט דיין גענאד. . און זאלן זיי וויסן אז דאס איז דיין האנט, אז דו, גאט, האסט דאס געטאן. . זאלן זיי שילטן, און דו זאלסט בענטשן; אז זיי שטייען אויף, זאלן זיי פארשעמט ווערן, און דיין קנעכט זאל זיך פרייען. . זאלן מיינע פיינט זיך באקליידן מיט שאנד, און אנטאן ווי א מאנטל זייער בושה. . איך וועל געבן גרויס דאנק צו גאט מיט מיין מויל, און צווישן פיל מענטשן וועל איך אים לויבן. . ווארום ער שטייט ביי דער רעכטער האנט פון באדערפטיקן, צו העלפן פון די וואס פארמשפטן זיין זעל.

. פון דודן א מזמור. גאט זאגט צו מיין הארזיץ ביי מיין רעכטער האנט, ביז איך וועל מאכן דיינע פיינטפאר א בענקל צו דיינע פיס. . דעם צעפטער פון דיין מאכט וועט גאט אויסשטרעקן פון ציון; געוועלטיק צווישן דיינע פיינט. . דיין פאלק באט זיך אןאין טאג פון דיין מלחמה; אין הייליקער שיינקייט, פון טראכט פון באגינען, קומט דיר דער טוי פון דיין יוגנט.
. גאט האט געשווארן, און וועט ניט חרטה האבןביסט א כהן אויף אייביק, אויפן שטייגער פון מלכי־צדק. . גאט ביי דיין רעכטער האנטצעהאקט מלכים אין טאג פון זיין צארן. . ער וועט טאן א משפט צווישן די פעלקער; ער פילט אן מיט טויטע לייבער; ער צעהאקט קעפ אויף א ברייטן לאנד. . פון באך אויפן וועג וועט ער טרינקען; דרום וועט ער אויפהייבן דעם קאפ.

. הללויה. איך וועל לויבן גאט מיטן גאנצן הארצן, אין א געזעמל פון רעכטפארטיקע און אן עדה. . די ווערק פון גאט זיינען גרויס, זיי ווערן געפארשט פון אלע וואס גארן זיי. . פראכט און שיינקייט איז זיין טוונג, און זיין גערעכטיקייט באשטייט אויף אייביק. . ער האט געמאכט אן אנדענק פאר זיינע ווונדער; גאט איז דערבארימדיק און לייטזעליק. . ער גיט שפייז צו די וואס פארכטן אים, ער געדענקט אויף אייביק זיין בונד. . די שטארקייט פון זיינע ווערק האט ער געוויזן זיין פאלק, כדי זיי צו געבן די ארב פון די פעלקער. . די ווערק פון זיינע הענט זיינען אמת און גערעכטיקייט, זיכער זיינען אלע זיינע באפעלן;. אויפגעהאלטן אויף אייביק און שטענדיק, געמאכט מיט אמת און יושר. . אן אויסלייזונג האט ער געשיקט צו זיין פאלק; ער האט באפוילן אויף אייביק זיין בונד; הייליק און פארכטיק איז זיין נאמען. . דער אנהייב פון חכמה איז מורא פאר גאט; וווילפארשטאנדיקייט איז ביי אלע וואס טוען דאס. . זיין לויב באשטייט אייביק.

. הללויה. ווויל צו דעם מאן וואס האט מורא פאר גאט, וואס נאך זיינע געבאט טוט ער גארן זייער. . מאכטיק אין לאנד וועט זיין זיין נאמען; דער דור פון די רעכטפארטיקע וועט זיין געבענטשט. . גוטס און עשירות איז ביי אים אין הויז, און זיין גערעכטיקייט באשטייט אויף אייביק. . ער שיינט פאר די רעכטפארטיקע ווי א ליכט אין דער פינצטער, ער איז לייטזעליק און דערבארימדיק און גערעכט. . גוט איז דער מאן וואס איז לייטזעליק און לייט, וואס פירט זיינע זאכן מיט גערעכטיקייט. . ווארום ער וועט קיין מאל ניט אומפאלן; צו אייביקער געדעכעניש וועט זיין דער צדיק. . פאר א בייזער בשורה האט ער ניט מורא, פעסט איז זיין הארץ, ער איז בטוח אויף גאט. . זיכער איז זיין הארץ, ער האט ניט קיין מורא, ביז ער זעט זיך אן אויף זיינע פיינט. . ער טיילט פאנאנדער, ער גיט די באדערפטיקע, זיין צדקה באשטייט אויף אייביק; . זיין הארן וועט דערהויבן זיין אין כבוד. דער רשע וועט זען און זיך ערגערן, זיינע ציין וועט ער קריצן און וועט צעגאנגען ווערן;. דער באגער פון די רשעים וועט אונטערגיין.
. הללויה. לויבט, איר קנעכט פון גאט, לויבט דעם נאמען פון גאט. . זאל געבענטשט זיין דער נאמען פון גאטפון אצונד און ביז אייביק. . פון אויפגאנג פון דער זון ביז איר אונטערגאנגווערט געלויבט דער נאמען פון גאט. . גאט איז דערהויבן איבער אלע פעלקער, איבער די הימלען איז זיין פראכט. . ווער איז ווי יהוה אונדזער גאט, וואס טראנט אין דער הייך?. וואס קוקט אראפ טיףאויף די הימלען און אויף דער ערד. . ער שטעלט אויף פון שטויב דעם ארימאן, פון מיסטן דערהייבט ער דעם אביון, . צו זעצן מיט פירשטן, מיט די פירשטן פון זיין פאלק. . ער מאכט די עקרה זיצן אין הויזא פריילעכע מוטער פון קינדער. הללויה.

. אז ישראל איז ארויס פון מצרים, דאס הויז פון יעקב פון א ווילדשפראכיקן פאלק, . איז יהודה געווארן פאר זיין הייליקטום, ישראל זיין געוועלטיקונג.
. דער ים האט דערזען און איז אנטלאפן, דער ירדן האט אפגעטראטן אהינטער. . די בערג זיינען געשפרונגען ווי ווידערס, די הייכן ווי יונגע שאף. . וואס איז דיר, ים, וואס דו לויפסט\? דו ירדן, וואס דו טרעטסט אפ אהינטער?. איר בערג, וואס איר שפרינגט ווי ווידערס\? איר הייכן – ווי יונגע שאף?
. פאר דעם האר, טו ציטערן, ערד, פאר דעם גאט פון יעקב, . וואס פארקערט דעם פעלדז אין א טייך וואסער, קיזלשטיין אין א וואסערקוואל.

. ניט אונדז, יהוה, ניט אונדז, נייערט דיין נאמען גיב כבוד, פון וועגן דיין חסד, פון וועגן דיין טריישאפט. . פאר וואס זאלן זאגן די פעלקערווו אקארשט איז זייער גאט?
. אבער אונדזער גאט איז אין הימל, אלץ וואס ער באגערט, טוט ער. . זייערע געצנבילדער זיינען זילבער און גאלד, דאס ווערק פון א מענטשנס הענט. . זיי האבן א מויל און רעדן ניט, זיי האבן אויגן און זעען ניט;. זיי האבן אויערן און הערן ניט, זיי האבן א נאז און שמעקן ניט;. הענט ביי זיי, אבער זיי קענען ניט אנטאפן, פיס בי זיי, אבער זיי גייען ניט; זיי טוען ניט א הויך מיט זייער קעל. . זאלן ווערן ווי זיי די וואס מאכן זיי, איטלעכער וואס פארזיכערט זיך אויף זיי.
. ישראל, פארזיכער זיך אויף גאט. ער איז זייער הילף און זייער שילד. . הויז פון אהרן, פארזיכערט אייך אויף גאט. ער איז זייער הילף און זייער שילד. . איר פארכטער פון גאט, פארזיכערט אייך אויף גאט. ער איז זייער הילף און זייער שילד.
. גאט האט געדאכט אן אונדז, ער וועט בענטשן, ער וועט בענטשן דאס הויז פון ישראל, ער וועט בענטשן דאס הויז פון אהרן.
. ער וועט בענטשן די וואס פארכטן גאט, די קליינע אזוי ווי די גרויסע. . גאט וועט אייך מערן, אייך און אייערע קינדער. . געבענטשט זאלט איר זיין פון גאט, דעם באשעפער פון הימל און ערד.
. די הימלען זיינען די הימלען פון גאט, אבער די ערד האט ער געגעבן צו די מענטשנקינדער. . ניט די טויטע וועלן לויבן יה, און ניט די אלע וואס נידערן אין שטילן קבר. . אבער מיר וועלן בענטשן יה, פון אצונד און ביז אייביק. הללויה.

. איך גאר אז גאט זאל צוהערןמיין קול, מיינע געבעטן. . ווייל ער האט גענייגט זיין אויער צו מיר, דרום אין מיינע טעג וועל איך אים רופן. . ארומגערינגלט האבן מיך די שטריק פון טויט, און אנגסטן פון אונטערערד האבן מיך געטראפן; לייד און קומער האב איך געטראפן. . האב איך דעם נאמען פון גאט גערופן איך בעט דיך, גאט, מאך אנטרינען מיין זעל. . לייטזעליק איז יהוה און גערעכט, און אונדזער גאט איז דערבארימדיק. . גאט פארהיט די אומגעניטע; איך בין געווען געפאלן, און ער האט מיך געהאלפן.
. קער זיך אום, מיין זעל, צו דיין רויקייט. ווארום גאט האט דיר גוטס געטאן. . ווארום האסט ארויסגעצויגן מיין זעל פון טויט, פון טרערן מיין אויג, מיין פוס פון שטרויכלונג. . איך וועל אומגיין פאר גאטאין די לענדער פון די לעבעדיקע. . איך האב געגלויבט, ווען איך האב גערעדט; איך בין געבייגט געווען זייער. . איך האב געזאגט אין מיין אנגסטאלע מענטשן זיינען פאלש. . ווי זאל איך אפצאלן גאטאלע זיינע טובות צו מיר?. דעם כוס פון ישועות וועל איך אויפהייבן, און דעם נאמען פון גאט וועל איך רופן, . מיינע נדרים צו גאט וועל איך באצאלןאנטקעגן פאר זיין גאנצן פאלק.
. שווער אין די אויגן פון גאטאיז דער טויט פון זיינע פרומע. . איך בעט דיך, גאט, ווארום איך בין דיין קנעכט, איך בין דיין קנעכט, דער זון פון דיין דינסט; האסט לויזגעמאכט מיינע בינדשטריק. . איך וועל שלאכטן צו דיר א שלאכטאפפער פון דאנק, און דעם נאמען פון גאט וועל איך רופן. . מיינע נדרים צו גאט וועל איך באצאלןאנקעגן פאר זיין גאנצן פאלק, . אין די הויפן פון גאטס הויז, אין מיטן פון דיר, ירושלים. הללויה.

. לויבט גאט, אלע פעלקער, גיט א שבח צו אים, אלע אומות, . ווארום שטארק איז זיין חסד אויף אונדז, און די טריישאפט פון גאט איז אויף אייביק. הללויה.
. גיט א דאנק צו גאט, ווארום ער איז גוט, ווארום אויף אייביק איז זיין חסד. . זאל נון זאגן ישראלווארום אויף אייביק איז זיין חסד. . זאל נון זאגן דאס הויז פון אהרןווארום אויף אייביק איז זיין חסד. . זאלן נון זאגן די וואס פארכטן גאטווארום אויף אייביק איז זיין חסד.
. פון ענגעניש האב איך גערופן גאט, האט ער מיר געענטפערט מיט דערברייטערניש. . גאט איז מיט מיר, איך האב ניט קיין מורא, וואס קען א מענטש מיר טאן?. גאט איז מיר מיין העלפער, און איך וועל זען אויף מיינע שונאים. . בעסער זיך באשיצן אין גאט, איידער זיך פארזיכערן אויף א מענטשן. . בעסער זיך באשיצן אין גאט, איידער זיך פארזיכערן אויף פירשטן. . אלע פעלקער האבן מיך ארומגערינגלט; מיט דעם נאמען פון גאט אבער וועל איך זיי פארשניידן. . זיי האבן מיך ארומגערינגלט, יא ארומגערינגלט האבן זיי מיך; מיט דעם נאמען פון גאט אבער וועל איך זיי פארשניידן. . זיי האבן מיך ארומגערינגלט ווי בינען; זיי זיינען פארלאשן געווארן ווי פייער פון דערנער; פאר וואר, מיט דעם נאמען פון גאט וועל איך זיי פארשניידן. . שטויסן האסטו מיך געשטויסן צום פאלן, אבער יה האט מיך געהאלפן. . מיין שטארקייט און געזאנג איז יה, און ער איז מיר געווען א ישועה. . א קול פון געזאנג און ישועהאיז אין די געצעלטן פון די צדיקים; די רעכטע האנט פון גאט טוט גבורות. . די רעכטע האנט פון גאט איז דערהויבן, די רעכטע האנט פון גאט טוט גבורות. . איך וועל ניט שטארבן נאר לעבן, און דערציילן די מעשים פון יה. . שטראפן געשטראפט האט מיך יה, אבער צום טויט האט ער מיך ניט געגעבן. . עפנט מיר די טויערן פון גערעכטיקייט, איך וועל אריינגיין אין זיי, איך וועל דאנקען יה. . דאס איז דער טויער פון גאט, די גערעכטע זאלן אריינגיין אין אים. . איך דאנק דיר, ווארום האסט מיר געענטפערט, און ביסט מיר געווען א ישועה.
. דער שטיין וואס די בוימיינסטער האבן פאראכט, איז געווארן צום הויפטווינקל.
. פון גאט איז דאס געשען, ווונדערלעך איז עס אין אונדזערע אויגן.
. דאס איז דער טאג וואס גאט האט געמאכט, לאמיר לוסטיק זיין און זיך פרייען אין אים. . איך בעט דיך, גאט, העלף נון! איך בעט דיך, גאט באגליק נון!
. געבענטשט דער וואס קומט אין נאמען פון גאט! מיר בענטשן אייך פון גאטס הויז.
. יהוה איז גאט, און ער האט אונדז דערלוכטן; פלעכט א טאנץ מיט צווייגןביז די הערנער פון מזבח.
. מיין גאט ביסטו, און איך וועל דיר דאנקען; מיין גאט – וועל איך דיך דערהייבן.
. גיט א דאנק צו יהוה, ווארום ער איז גוט, ווארום אויף אייביק איז זיין חסד.

א
. ווויל צו די וואס זייער וועג איז ערלעך, וואס גייען אין דער תורה פון גאט. . ווויל צו די וואס היטן זיינע אנזאגן, וואס זוכן אים מיטן גאנצן הארצן, . און זיי טוען ניט קיין אומרעכט, זיי גייען אין זיינע וועגן. . האסט געבאטן דיינע באפעלן, זיי אפצוהיטן זייער. . הלוואי זאלן פעסט זיין מיינע וועגן, צו היטן דיינע געזעצן. . דענצמאל וועל איך זיך ניט שעמען. ווען איך קוק אויף אלע דיינע געבאט. . איך וועל דיך לויבן מיט רעכטפארטיקייט פון הארצן, ווען איך לערן דיינע גערעכטע משפטים. . דיינע געזעצן וועל איך היטן; זאלסט מיך ניט פארלאזן ביז גאר.
ב
. מיט וואס קען א יונגער מענטש האלטן ריין זיין וועג, צו זיין אפגעהיט לויט דיין ווארט?. מיט מיין גאנצן הארצן האב איך דיך געזוכט; לאז מיך ניט אוועקבלאנדזשען פון דיינע געבאט. . אין מיין הארצן האב איך באהאלטן דיין ווארט, כדי איך זאל ניט זינדיקן צו דיר. . געלויבט ביסטו, גאט; לערן מיך דיינע געזעצן. . מיט מיינע ליפן האב איך דערציילטאלע משפטים פון דיין מויל. . מיט דעם וועג פון דיינע אנזאגן האב איך מיך געפרייטווי מיט אלע עשירות. . איך טראכט אן דיינע באפעלן, און איך קוק אויף דיינע וועגן. . מיט דיינע געזעצן קוויק איך מיך, איך פארגעס ניט דיין ווארט.
ג
. באשער דיין קנעכט, איך זאל לעבן, און איך וועל היטן דיין ווארט. . אנטפלעק מיינע אויגן, איך זאל זעןדי ווונדער פון דיין תורה. . א פרעמדער בין איך אויף דער ערד; ניט פארבארג פון מיר דיינע געבאט. . צעבראכן איז מיין זעל פון גלוסטענישנאך דיינע משפטים אין יעטוועדער צייט. . שרייסט אן אויף די פארשאלטענע מוטוויליקע, וואס בלאנדזשען אוועק פון דיינע געבאט. . קייקל אראפ פון מיר שאנד און בזיון, ווארום דיינע אנזאגן האב איך געהיט. . הגם הארן זיצן און רעדן קעגן מיר, טראכט דיין קנעכט אן דיינע געזעצן, . יא, דיינע אנזאגן זיינען מיין קוויקונג, די עצה־געבער מיינע.
ד
. באהעפט צום שטויב איז מיין זעל; לעב מיך אויף לויט דיין ווארט. . איך האב דערציילט מיינע וועגן, און דו האסט מיר געענטפערט. לערן מיך דיינע געזעצן. . דעם וועג פון דיינע באפעלן מאך מיך פארשטיין, און איך וועל רעדן פון דיינע ווונדער. . מיין זעל טרערט פון קומער; ריכט מיך אויף לויט דיין ווארט. . דעם וועג פון ליגן טו אפ פון מיר, און מיט דיין תורה לייטזעליק מיך. . דעם וועג פון אמת האב איך אויסגעוויילט, דיינע משפטים האב איך געהאלטן פאר מיר . . איך בין באהעפט אן דיינע אנזאגן; גאט, זאלסט מיך ניט פארשעמען. . אין דעם וועג פון דיינע געבאט טו איך לויפן, ווארום דו דערברייטערסט מיין הארץ.
ה
. לערן מיך, גאט, דעם וועג פון דיינע געזעצן, און איך וועל אים היטן ביז לעצט. . מאך מיך פארשטיין, כדי איך זאל היטן דיין תורה, און זי האלטן מיטן גאנצן הארצן. . פיר מיך אין דעם שטעג פון דיינע געבאט, ווארום נאך אים האב איך געגארט. . נייג מיין הארץ צו דיינע אנזאגן, און ניט צו גייציקייט. . נעם אוועק מיינע אויגן פון קוקן אויף נישטיקייט; אין דיינע וועגן לעב מיך אויף. . זיי מקיים צו דיין קנעכט דיין צוזאגוואס צו דיינע פארכטער. . טו אפ מיין שאנד וואס איך שרעק מיך דערפאר, ווארום דיינע משפטים זיינען גוט. . זע, איך האב געשמאכט נאך דיינע באפעלן; אין דיין גערעכטיקייט לעב מיך אויף.
ו
. און זאלן קומען דיינע חסדים אויף מיר, גאט, דיין הילף לויט דיין צוזאג, . אז איך זאל קענען ענטפערן מיין לעסטערער א ווארט; ווארום איך האב מיך פארזיכערט אויף דיין ווארט. . און זאלסט ניט אפרייסן אין גאנצן פון מיין מויל דאס ווארט פון אמת, ווארום אויף דיינע משפטים האב איך געהארט. . און איך וועל תמיד היטן דיין תורה, אויף אייביק און שטענדיק. . און לאמיך אומגיין אין דערברייטערנישווארום דיינע באפעלן האב איך געזוכט. . און איך וועל רעדן פון דיינע אנזאגן פאר מלכים, און איך וועל מיך ניט שעמען. . און איך וועל מיך קוויקן מיט דיינע געבאטוואס איך האב ליב. . און איך וועל אויפהייבן מיינע הענט צו דיינע געבאט וואס איך האב ליב, און איך וועל טראכטן אן דיינע געזעצן.
ז
. געדענק דאס ווארט צו דיין קנעכט, וועדליק דו האסט מיך געמאכט האפן. . דאס איז מיין טרייסט אין מיין פיין, וואס דיין צוזאג לעבט מיך אויף. . די מוטוויליקע האבן געשפעט פון מיר זייער –פון דיין תורה האב איך זיך ניט אפגענייגט. . איך האב געדאכט, גאט, אן דיינע משפטים פון אייביק אן, און איך האב מיך געטרייסט. . א ברענעדיקער צארן האט מיך אנגענומען, פון וועגן די רשעים וואס פארלאזן דיין תורה. . געזאנגען זיינען מיר געווען דיינע געזעצןאין הויז פון מיין פארפרעמדטקייט. . איך האב דערמאנט ביי נאכט דיין נאמען, גאט, און איך האב געהיט דיין תורה. . דאס האב איך געהאטוואס איך האב געהאלטן דיינע באפעלן.
ח
. מיין טייל, גאט, האב איך געזאגט, איז צו היטן דיינע ווערטער. . איך האב געבעטן ביי דיר מיטן גאנצן הארצןלייטזעליק מיך לויט דיין צוזאג. . איך האב בארעכנט מיינע וועגן, און געקערט מיינע פיס צו דיינע אנזאגן. . איך האב זיך געאיילט און ניט געזאמטצו היטן דיינע געבאט. . די שטריק פון די רשעים האבן מיך ארומגעקניפט –דיין תורה האב איך ניט פארגעסן. . האלבע נאכט שטיי איך אויף דיר צו דאנקעןפאר דיינע גערעכטע משפטים. . א חבר בין איך צו אלע וואס פארכטן דיך, און צו די וואס היטן דיינע באפעלן. . דיין חסד, גאט, איז פול די ערד; לערן מיך דיינע געזעצן.
ט
. האסט געטאן גוטס מיט דיין קנעכט, גאט, לויט דיין ווארט. . וווילפארשטאנדיקייט און וויסן לערן מיך, ווארום איך גלויב אין דיינע געבאט. . איידער איך האב געליטן פלעג איך פארזען, אבער אצונד טו איך היטן דיין ווארט. . א גוטער ביסטו און א באגיטיקער; לערן מיך דיינע געזעצן. . די מוטוויליקע האבן אנגעשמירט אויף מיר ליגן; איך היט מיטן גאנצן הארצן דיינע באפעלן. . פארשטאפט ווי פעטס איז זייער הארץ; איך האב מיך געקוויקט מיט דיין תורה. . ווויל איז צו מיר וואס איך בין געפייניקט געווארן, כדי איך זאל לערנען דיינע געזעצן. . מיר איז בעסער די תורה פון דיין מוילאיידער טויזנטן גאלד און זילבער.
י
. דיינע הענט האבן מיך געשאפן און מיך געפורעמט; מאך מיך פארשטיין, כדי איך זאל לערנען דיינע געבאט. . דיינע פארכטער וועלן מיך זען און זיך פרייען, ווארום אויף דיין ווארט האב איך געהארט. . איך ווייס, גאט, אז גערעכט זיינען דיינע משפטים, און אויס טריישאפט האסטו מיך געפייניקט. . זאל זיין, איך בעט דיך, דיין חסד מיך צו טרייסטן, אזוי ווי דיין צוזאג צו דיין קנעכט. . זאל קומען אויף מיר דיין דערבארימונג, כדי איך זאל לעבן, ווארום דיין תורה איז מיין קוויקונג. . זאלן פארשעמט ווערן די מוטוויליקע, ווייל זיי האבן מיך געקריוודעט אומנישט; איך וועל טראכטן אן דיינע באפעלן. . זאלן זיך קערן צו מיר די וואס פארכטן דיך, און די וואס ווייסן דיינע אנזאגן. . זאל מיין הארץ זיין גאנץ אין דיינע געזעצן, כדי איך זאל ניט פארשעמט ווערן.
כ
. מיין זעל גייט אויס נאך דיין הילף, אויף דיין ווארט טו איך הארן. . מיינע אויגן גייען אויס נאך דיין צוזאג, אזוי צו זאגן ווען וועסטו מיך טרייסטן? . הגם איך בין געווארן ווי א לאגל אין רויך, האב איך דיינע געזעצן ניט פארגעסן. . ווי פיל זיינען די טעג פון דיין קנעכט\? ווען וועסטו א משפט טאן אויף מיינע נאכיאגער?. די מוטוויליקע האבן מיר געגראבן גריבער, וואס איז ניט לויט דיין תורה. . אלע דיינע געבאט זיינען ווארהאפטיק; אומנישט האבן זיי מיך גערודפט; העלף מיך. . זיי האבן מיך שיר פארלענדט אויף דער ערד, אבער איך האב ניט פארלאזן דיינע באפעלן. . לעב מיך אויף לויט דיין חסד, און איך וועל היטן דעם אנזאג פון דיין מויל.
ל
. אויף אייביק, גאט, באשטייט דיין ווארט אין הימל. . אויף דור־דורות איז דיין טריישאפט; האסט באפעסטיקט די ערד, און זי שטייט. . לויט דיינע געזעצן שטייען זיי היינט, ווארום אלע זאכן זיינען דיינע קנעכט. . ווען ניט דיין תורה איז מיין קוויקונג, וואלט איך אונטערגעגאנגען אין מיין פיין. . איך וועל אייביק ניט פארגעסן דיינע באפעלן, ווארום מיט זיי האסטו מיך אויפגעלעבט. . דיינער בין איך, העלף מיך, ווארום דיינע באפעלן האב איך געפארשט. . די רשעים האבן אויסגעקוקט אויף מיר, מיך אונטערצוברענגען; איך קליג מיך אין דיינע אנזאגן. . צו יעטוועדער שטרעבונג האב איך געזען אן ענד –דיינע געבאט זיינען ברייט ביז גאר.
מ
. ווי ליב איך האב דיין תורה! א גאנצן טאג איז זי מיין טראכטונג. . קליגער פון מיינע פיינט מאכן מיך דיינע געבאט, ווארום זיי זיינען אייביק ביי מיר. . פון אלע מיינע לערער בין איך פארשטאנדיקער, ווארום דיינע אנזאגן זיינען מיין טראכטונג. . מער פון זקנים פארשטיי איך, ווייל דיינע באפעלן האב איך געהאלטן. . פון יעטוועדער בייזן וועג פארמייד איך מיינע פיס, כדי איך זאל היטן דיין ווארט. . פון דיינע געזעצן האב איך ניט אפגעקערט, ווארום דו האסט מיך געלערנט. . ווי זיס זיינען דיינע ווערטער צו מיין גומען, מער פון האניק פאר מיין מויל!. פון דיינע באפעלן ווער איך פארשטאנדיק, דרום האב איך פיינט יעטוועדער וועג פון ליגן.
נ
. א ליכט פאר מיין פוס איז דיין ווארט, און א ליכטיקייט פאר מיין שטעג. . איך האב געשווארן, און האב מקיים געווען, צו היטן דיינע גערעכטע משפטים. . איך בין געדריקט ביז גאר, גאט, לעב מיך אויף לויט דיין ווארט. . די פרייגאבן פון מיין מויל באוויליק, איך בעט דיך, גאט, און דיינע משפטים לערן מיך. . מיין נפש איז תמיד אין מיין האנט, אבער דיין תורה האב איך ניט פארגעסן. . די רשעים האבן מיר א פאסטקע געשטעלט, אבער פון דיינע באפעלן האב איך ניט אוועקגעבלאנדזשעט. . איך האב געמאכט דיינע אנזאגן פאר מיין אייביקער ארב, ווארום זיי זיינען די פרייד פון מיין הארצן. . איך האב גענייגט מיין הארץ צו טאן דיינע געזעצןתמיד ביז לעצט.
ס
. צווייפלער האב איך פיינט, נאר דיין תורה האב איך ליב. . מיין פארבארגעניש און מיין שילד ביסטו, אויף דיין ווארט טו איך הארן. . קערט אייך אפ פון מיר, איר שלעכטסטוער, כדי איך זאל היטן די געבאט פון מיין גאט. . האלט מיך אויף לויט דיין צוזאג, כדי איך זאל לעבן, און לאז מיך ניט פארשעמט ווערן אין מיין האפענונג. . לען מיך אונטער, און לאמיך געהאלפן ווערן, און איך וועל מיך תמיד פארנעמען מיט דיינע געזעצן. . פאראכטסט אלע וואס בלאנדזשען אוועק פון דיינע געזעצן, ווארום אומזיסט איז זייער אפנארעניש. . ווי פסולת שאפסטו אפ אלע רשעים פון דער ערד, דרום האב איך ליב דיינע אנזאגן. . מיין לייב שוידערט פון אנגסט פאר דיר, און פאר דיינע משפטים האב איך מורא.
ע
. איך האב געטאן רעכט און גערעכטיקייט; זאלסט מיך ניט איבערלאזן צו מיינע דריקער. . שטעל זיך איין פאר דיין קנעכט צום גוטן, אז מיך זאלן ניט דריקן די מוטוויליקע. . מיינע אויגן גייען אויס נאך דיין הילף, און נאך דעם ווארט פון דיין גערעכטיקייט. . טו מיט דיין קנעכט לויט דיין חסד, און דיינע געזעצן לערן מיך. . דיין קנעכט בין איך; מאך מיך פארשטיין, כדי איך זאל וויסן דיינע אנזאגן. . עס איז צייט פאר גאט צו טאן; זיי האבן פארשטערט דיין תורה. . פאר וואר, איך האב ליב דיינע געבאט, מער פון גאלד און פון גינגאלד. . דרום האלט איך פאר ריכטיק אלע כלערליי באפעלן; יעטוועדער וועג פון ליגן האב איך פיינט.
פ
. ווונדערלעך זיינען דיינע אנזאגן, דרום היט זיי מיין זעל. . די אנטפלעקונג פון דיינע ווערטער מאכט ליכטיק, זי מאכט פארשטאנדיק דעם נארן. . איך האב אויפגעשפארט מיין מויל און געלעכצט, ווארום נאך דיינע געבאט האב איך געגארט. . קער זיך צו מיר, און לייטזעליק מיך, ווי עס איז רעכט צו די וואס האבן ליב דיין נאמען. . פעסטיק מיינע טריט מיט דיין ווארט, און לאז ניט געוועלטיקן איבער מיר קיין אומרעכט. . לייז מיך אויס פון דער דריקונג פון מענטשן, כדי איך זאל היטן דיינע באפעלן. . דערלייכט דיין פנים אויף דיין קנעכט, און לערן מיך דיינע געזעצן. . בעכן וואסער האבן פארגאסן מיינע אויגן, איבער די וואס האבן ניט געהיט דיין תורה.
צ
. גערעכט ביסטו, גאט, און רעכטפארטיק זיינען דיינע משפטים. . האסט באפוילן מיט גערעכטיקייט דיינע אנזאגן, און מיט געטריישאפט ביז גאר. . מיך האט אומגעבראכט מיין ערגערנישווייל מיינע פיינט האבן פארגעסן דיינע ווערטער. . געלייטערט איז דיין ווארט ביז גאר, און דיין קנעכט האט עס ליב. . קליין בין איך און פאראכט –דיינע באפעלן האב איך ניט פארגעסן. . דיין גערעכטיקייט איז אייביק גערעכט, און דיין תורה איז אמת. . נויט און אנגסט האבן מיך געטראפן –דיינע געבאט זיינען מיינע קוויקונגען. . גערעכט זיינען דיינע אנזאגן אויף אייביק; מאך מיך פארשטיין, כדי איך זאל לעבן.
ק
. איך האב גערופן מיטן גאנצן הארצן; ענטפער מיר, גאט; דיינע געזעצן וועל איך האלטן. . איך רוף דיך, העלף מיך, און איך וועל היטן דיינע אנזאגן. . איך האב מיך געפעדערט באגינען און געשריען; אויף דיין ווארט האב איך געהארט. . מיינע אויגן זיינען פארויסגעלאפן די נאכטוואכן, צו טראכטן אן דיין ווארט. . הער צו מיין קול לויט דיין חסד, גאט, לעב מיך אויף אזוי ווי דיין שטייגער. . עס גענענען די וואס יאגן זיך נאך שענדלעכקייט; פון דיין תורה זיינען זיי ווייט. . דו ביסט נאנט, גאט, און אלע דיינע געבאט זיינען אמת. . פון לאנג אן האב איך געוווסט פון דיינע אנזאגן, אז דו האסט זיי אויף אייביק געגרונטפעסט.
ר
. זע מיין פיין, און דערלייז מיך, ווארום דיין תורה האב איך ניט פארגעסן. . קריג מיין קריג, און לייז מיך אויס, לויט דיין צוזאג לעב מיך אויף. . ווייט איז פון רשעים הילף, ווייל דיינע געזעצן זוכן זיי ניט. . דיין דערבארימונג איז גרויס, גאט; לעב מיך אויף אזוי ווי דיין שטייגער. . פיל זיינען מיינע נאכיאגער און מיינע דריקער –פון דיינע אנזאגן האב איך זיך ניט אפגענייגט. . איך האב געזען די פעלשער און זיך געקריגט מיט זיי, וואס זיי האבן דיין ווארט ניט געהיט. . זע אז דיינע באפעלן האב איך ליב; גאט, לעב מיך אויף לויט דיין חסד. . דער עיקר פון דיין ווארט איז אמת, און אויף אייביק איז אל דיין גערעכטער משפט.
ש
. הארן האבן מיך גערודפט פאר אומזיסט, אבער פאר דיינע ווערטער האט געאנגסט מיין הארץ. . איך פריי זיך איבער דיין ווארט, ווי איינער וואס געפינט א סך רויב. . ליגן האב איך פיינט און פאראומווערדיק, דיין תורה האב איך ליב. . זיבן מאל א טאג לויב איך דיךפאר דיינע גערעכטע משפטים. . גרויס פריד איז פאר די ליבהאבער פון דיין תורה, און ניטא פאר זיי קיין שטרויכלונג. . איך האב אויסגעקוקט אויף דיין הילף, גאט, און דיינע געבאט האב איך געטאן. . מיין זעל האט געהיט דיינע אנזאגן, און איך האב זיי ליב זייער. . איך האב געהיט דיינע באפעלן און דיינע אנזאגן, ווארום אלע מיינע וועגן זיינען פאר דיר.
ת
. זאל גענענען מיין געשריי פאר דיר, גאט; מאך מיך פארשטיין, לויט דיין ווארט. . זאל קומען מיין געבעט פאר דיר; זיי מיך מציל לויט דיין צוזאג. . מיינע ליפן וועלן שטראמען מיט לויב, אז דו וועסט מיך לערנען דיינע געזעצן. . מיין צונג וועט זינגען דיין ווארט, ווארום אלע דיינע געבאט זיינען גערעכטיקייט. . זאל דיין האנט זיין מיר צו הילף, ווארום דיינע באפעלן האב איך אויסדערוויילט. . איך האב געשמאכט נאך דיין ישועה, גאט, און דיין תורה איז מיין קוויקונג. . זאל לעבן מיין זעל, און דיך לויבן, און זאלן דיינע משפטים מיך העלפן. . איך האב געבלאנדזשעט ווי א פארלארענע שאף; זוך אויף דיין קנעכט, ווארום דיינע געבאט האב איך ניט פארגעסן.

. א געזאנג פון די ארויפגאנגען. אין מיין נויט האב איך גערופן צו גאט, און ער האט מיר געענטפערט. . גאט, זיי מציל מיין זעלפון דער ליפ פון ליגן, פון דער צונג פון באטרוג. . וואס וועט מען דיר געבן, און וואס וועט מען דיר צולייגן, דו צונג פון באטרוג?. שארפע גיבור־פיילן, מיט קוילן פון בעזעמביימלעך.
. וויי מיר, וואס איך האלט זיך אויף אין משך, וואס איך וווין ביי די געצעלטן פון קדר. . לאנג האט זיך אנגעוווינט מיין זעלביי דעם שונא פון שלום. . איך בין לויטער שלום, אבער אז איך רעד, זיינען זיי פאר מלחמה.

. א געזאנג פון די ארויפגאנגען. . איך הייב אויף מיינע אויגן צו די בערגפון וואנען וועט קומען מיין הילף\? מיין הילף איז פון גאט, דעם באשעפער פון הימל און ערד.
. ניט לאזן וועט ער זיך אויסגליטשן דיין פוס; ניט שלומערן וועט דיין היטער. . זע, עס שלומערט ניט און שלאפט ניטדער היטער פון ישראל.
. גאט איז דיין היטער, גאט איז דיין שאטן ביי דיין רעכטער האנט;. ביי טאג וועט די זון דיך ניט שלאגן, און ניט ביי נאכט די לבנה.
. גאט וועט דיך באהיטן פון אלעם בייז, ער וועט באהיטן דיין זעל. . גאט וועט היטן דיין גיין און דיין קומען, פון אצונד און ביז אייביק.
. א געזאנג פון די ארויפגאנגען; פון דודן. איך פריי זיך אז מע זאגט מירלאמיר גיין אין גאטס הויז. . אונדזערע פיס שטייעןאין דיינע טויערן, ירושלים;. ירושלים וואס איז אויפגעבויטווי א שטאט וואס איז זיך באהעפט אין איינעם;. וואס אהין גייען ארויף די שבטים, די שבטים פון יה, פאר אן עדות צו ישראל, צו דאנקען דעם נאמען פון גאט. . ווארום דארטן שטייען טראנען פון משפט, די טראנען פון דודס הויז.
. בעט פאר דעם שלום פון ירושלים; זאלן אין שלוה זיין אלע דיינע ליבהאבער. . זאל זיין שלום אין דיין מויער, שלוה אין דיינע פאלאצן. . פון וועגן מיינע ברידער און מיינע חבריםלאמיך זאגן שלום אין דיר!. פון וועגן דעם הויז פון יהוה אונדזער גאטווינטש איך דיר גוטס.

. א געזאנג פון די ארויפגאנגען. צו דיר הייב איך אויף מיינע אויגן, דו וואס טראנסט אין די הימלען. . זע, ווי די אויגן פון קנעכטצו דער האנט פון זייער האר, ווי די אויגן פון א דינסטצו דער האנט פון איר הארינטע, אזוי זיינען אונדזערע אויגן צו יהוה אונדזער גאט, ביז ער וועט אונדז לייטזעליקן.
. לייטזעליק אונדז, גאט, לייטזעליק אונדז, ווארום איבערזאט זיינען מיר מיט פאראכטונג. . איבערזאט איז אונדזער זעלמיט דעם געשפעט פון די רויקע, מיט דער פאראכטונג פון די האפערדיקע דריקער.

. א געזאנג פון די ארויפגאנגען; פון דודן. . ווען ניט גאט וואס איז געווען מיט אונדז –זאל נון זאגן ישראל –ווען ניט גאט וואס איז געווען מיט אונדז, בעת מענטשן זיינען אויפגעשטאנען אויף אונדז, . דענצמאל וואלטן זיי אונדז לעבעדיקערהייט איינגעשלונגען, ווען זייער צארן האט געגרימט אויף אונדז;. דענצמאל וואלטן אונדז די וואסערן פארפלייצט, דער טייך וואלט אריבערגעגאנגען איבער אונדזער זעל;. דענצמאל וואלטן אריבער איבער אונדזער זעלדי מוטוויליקע וואסערן.
. געלויבט איז גאט, וואס ער האט אונדז ניט געגעבןפאר רויב צו זייערע ציין. . אונדזער זעל איז אנטרונען געווארן ווי א פויגלפון די פאנגערס פאסטקע; די פאסטקע איז צעבראכן געווארן, און מיר זיינען אנטרונען געווארן. . אונדזער הילף איז אין נאמען פון גאט, דעם באשעפער פון הימל און ערד.

. א געזאנג פון די ארויפגאנגען. די וואס פארזיכערן זיך אויף גאטזיינען אזוי ווי בארג ציון, וואס רירט זיך ניט; אייביק פארבלייבט ער. . ירושלים – ארום איר זיינען בערג, און גאט איז ארום זיין פאלק, פון אצונד און ביז אייביק. . ווארום דער שטעקן פון שלעכטיקייט וועט ניט רועןאויף דעם גורל פון די גערעכטע, כדי די גערעכטע זאלן ניט אויסשטעקןאין אומגערעכטיקייט זייערע הענט.
. באגיטיק, גאט, די גוטע, און די וואס זיינען רעכטפארטיק אין זייערע הערצער. . אבער די וואס נייגן זיך אויף זייערע קרומע וועגן, זיי וועט גאט אוועקפירן מיט די טוער פון אומרעכט. שלום אויף ישראל!

. א געזאנג פון די ארויפגאנגען. אז גאט האט אומגעקערט די אומקערונג פון ציון, זיינען מיר געווען ווי אין חלום. . דענצמאל איז פול געווארן אונדזער מויל מיט געלעכטער, און אונדזער צונג מיט געזאנג; דענצמאל האט מען געזאגט צווישן די פעלקערגרויס געטאן האט גאט מיט די דאזיקע. . גרויס געטאן האט גאט מיט אונדז, מיר זיינען דערפרייט געווארן.
. ריכט אונדז, גאט, ווידער אויף. ווי שטראמען אין טרוקענעם לאנד. . די וואס זייען מיט טרערן, זאלן שניידן מיט געזאנג. . גיין גייט און וויינטדער וואס טראגט דעם אויסשיט פון זריעה, אבער קומען זאל קומען מיט געזאנגדער וואס טראגט זיינע גארבן.

. א געזאנג פון די ארויפגאנגען; פון שלמהן. אז גאט בויט ניט א הויז, אומזיסט מיען זיך זיינע בויערס אויף אים; אז גאט היט ניט א שטאט, אומזיסט וואכט דער שומר. . אומזיסט אייך, איר וואס פעדערט אייך אויפצושטיין, וואס זיצט־אויף שפעט, וואס עסט ברויט מיט מאטערניש; אזוי וואס גיט ער זיין באליבטן אין שלאף.
. זע, די ארב פון גאט זיינען קינדער, דער שכר איז פרוכט פון לייב. . ווי פיילן אין דער האנט פון גבור, אזוי זיינען קינדער פון דער יוגנט. . ווויל צו דעם מאןוואס האט אנגעפילט זיין פיילבייטל מיט זיי! זיי וועלן ניט פארשעמט ווערן, אז זיי וועלן רעדן מיט די פיינט אין טויער.

. א געזאנג פון די ארויפגאנגען. ווויל צו איטלעכן וואס פארכט גאט, וואס גייט אין זיינע וועגן. . די מי פון דיינע הענט אז דו עסט, ווויל איז צו דיר, און גוט איז צו דיר. . דיין ווייב ווי א פרוכטיקער וויינשטאק, אין די ווינקלען פון דיין הויז; דיינע קינדער ווי איילבערטפלאנצן, רונד ארום דיין טיש. . יא, אט אזוי ווערט געבענטשטדער מאן וואס פארכט גאט. . גאט זאל דיך בענטשן פון ציון, און זע דאס גוטס פון ירושליםאלע טעג פון דיין לעבן; . און זע קינדער ביי דיינע קינדער. שלום אויף ישראל!

. א געזאנג פון די ארויפגאנגען. פיל האבן זיי מיך געדריקט פון מיין יוגנט –זאל נון זאגן ישראל –. פיל האבן זיי מיך געדריקט פון מיין יוגנט, און האבן מיך ניט בייגעקומען. . אויף מיין רוקן האבן אקערער געאקערט, זיי האבן לאנג געמאכט זייערע בייטן. . גאט דער גערעכטערהאט דורכגעהאקט די שטריק פון די רשעים. . זיך שעמען און אפטרעטן אהינטערוועלן אלע שונאים פון ציון. . זיי וועלן זיין ווי גראז פון דעכער, וואס איידער עס איז ארויס, איז עס פארטריקנט;. וואס דער שניטער פילט ניט דערמיט זיין האנט, און דער גארבנבינדער זיין בוזעם;. און די פארבייגייער זאגן ניטגאטס ברכה אויף אייך! מיר בענטשן אייך אין נאמען פון גאט.

. א געזאנג פון די ארויפגאנגען. פון די טיפענישן רוף איך דיך, גאט. . גאט, הער צו מיין קול; זאלן דיינע אויערן זיין פארנעמיקצו דעם קול פון מיינע געבעטן. . אז דו, גאט, זאלסט אכטן אויף זינד, ווער, גאט, קען באשטיין?. ווארום ביי דיר איז פארגעבונג, דרום ווערסטו געפארכט.
. איך האב געהאפט אויף גאט,
געהאפט האט מיין זעל, און אויף זיין ווארט האב איך געהארט. . מיין זעל קוקט אויס אויף גאטמער ווי וועכטער אויף פרימארגן, וועכטער אויפן פרימארגן. . האר, ישראל, אויף גאט, ווארום ביי גאט איז גענאד, און ביי אים איז גרויס אויסלייזונג. . און ער וועט אויסלייזן ישראלפון אלע זיינע זינד.

. א געזאנג פון די ארויפגאנגען; פון דודן. גאט, ניט האפערדיק איז מיין הארץ, און ניט דערהויבן זיינען מיינע אויגן, און איך בין ניט אומגעגאנגען מיט זאכןצו גרויס און פארהוילן פון מיר. . פאר וואר, איך האב בארוט און איינגעשטילט מיין זעלאזוי ווי אן אנטוווינטער ביי זיין מוטער; אזוי ווי אן אנטוווינטער איז ביי מיר מיין זעל.
. האר, ישראל, אויף גאטפון אצונד און ביז אייביק.

. א געזאנג פון די ארויפגאנגען. געדענק, גאט, דודןאל זיין פלאגן זיך. . ווי ער האט געשווארן צו גאט, א נדר געטאן צום מאכטיקן פון יעקב. אויב איך וועל קומען אין געצעלט פון מיין הויז, אויב איך וועל ארויף אויף דעם בעט פון מיין געלעגער, . אויב איך וועל געבן שלאף צו מיינע אויגן, צו מיינע ברעמען שלומער, . ביז איך וועל געפינען אן ארט פאר גאט, א וווינונג פאר דעם מאכטיקן פון יעקב!
. זע, מיר האבן געהערט אז עס איז אין אפרת, מיר האבן עס געפונען אין פעלד פון יער. . לאמיר קומען צו זיין וווינונג, לאמיר זיך בוקן צו זיין פוסבענקל. . שטיי אויף, גאט, צו דיין רו, דו און דער ארון פון דיין שטארקייט. . דיינע כהנים זאלן זיך אנקליידן אין גערעכטיקייט, און דיינע פרומע זאלן זינגען. . פון וועגן דודן דיין קנעכט, זאלסט ניט אפשטויסן דעם פנים פון דיין געזאלבטן.
. גאט האט אמת געשווארן צו דודן, ער וועט זיך ניט אפקערן דערפוןפון דער פרוכט פון דיין לייבוועל איך זעצן אויף דיין טראן. . אויב דיינע זין וועלן היטן מיין בונד, און מיין געזעץ וואס איך וועל זיי לערנען, וועלן אויך זייערע זין ביז אייביקזיצן אויף דיין טראן. . ווארום גאט האט אויסדערוויילט ציון, זי געגלוסט פאר זיין וווינונג. דאס איז מיין רוונג ביז אייביק, דא וועל איך זיצן, ווייל איך גלוסט זי. . בענטשן וועל איך בענטשן איר שפייז, אירע באדערפטיקע וועל איך זעטן מיט ברויט. . און אירע כהנים וועל איך אנקליידן אין הילף, און זינגען וועלן זינגען אירע פרומע. . דארטן וועל איך מאכן שפראצן א הארן פאר דודן, איך האב אנגעברייט א ליכט פאר מיין געזאלבטן. . זיינע פיינט וועל איך אנקליידן אין שאנד, און אויף אים וועט שיינען זיין קרוין.

. א געזאנג פון די ארויפגאנגען; פון דודן, זע, ווי גוט און ווי ליבאיז דאס זיצן פון ברידער באנאנד. . אזוי ווי טייער אייל אויפן קאפ, וואס נידערט אראפ אויף דער בארד –אויף דער בארד פון אהרנען, וואס נידערט אויפן קאלנער פון זיינע קליידער; . אזוי ווי דער חרמון־טוי וואס נידערטאויף די בערג פון ציון; ווארום דארטן האט גאט באפוילן א ברכה, לעבן ביז אייביק.

. א געזאנג פון די ארויפגאנגען. פאר וואר, בענטשט גאט, אלע קנעכט פון גאט, וואס שטייט אין גאטס הויז אין די נעכט. . הייבט אויף אייערע הענט צום הייליקטום, און בענטשט גאט. . בענטשן זאל דיך פון ציון גאט, דער באשעפער פון הימל און ערד.

. הללויה. לויבט דעם נאמען פון גאט, לויבט, איר קנעכט פון גאט, . וואס שטייט אין הויז פון יהוה, אין די הויפן פון אונדזער גאטס הויז. . לויבט גאט ווארום גאט איז גוט, זינגט צו זיין נאמען, ווארום ער איז ליב. . ווארום גאט האט אויסדערוויילט פאר זיך יעקב, ישראל פאר זיין באזונדער אייגנס.
. ווארום איך ווייס אז יהוה איז גרויס, און אונדזער האר איבער אלע געטער. . אלץ וואס גאט באגערט, טוט ער, אין הימל און אויף דער ערד, אין די ימען און אלע תהומען. . ער ברענגט אויף וואלקנס פון עק ערד, ער מאכט בליצן צום רעגן, ער ציט ארויס פון זיינע שפייכלערס דעם ווינט.
. ער איז דער וואס האט געשלאגן די בכורים פון מצרים, פון א מענטשן ביז א בהמה. . האט געשיקט צייכנס און ווונדער צווישן דיר, מצרים, אויף פרעהן און אויף אלע זיינע קנעכט.
. ער איז דער וואס האט געשלאגן פיל פעלקער, און געהרגעט מאכטיקע מלכים. סיחון דעם מלך פון אמורי, און עוג דעם מלך פון בשן, און אלע קיניגרייכן פון כנען;. און געגעבן זייער לאנד פאר א נחלה, א נחלה פאר ישראל זיין פאלק.
. גאט, דיין נאמען איז אויף אייביק, גאט, דיין געדעכעניש איז אויף דור־דורות. . ווארום גאט וועט זיך אננעמען פאר זיין פאלק, און אויף זיינע קנעכט וועט ער זיך דערבארימען. . די געצנבילדער פון די פעלקער זיינען זילבער און גאלד, דאס ווערק פון א מענטשנס הענט. . זיי האבן א מויל און רעדן ניט, זיי האבן אויגן און זעען ניט;. זיי האבן אויערן און הערן ניט; ניטא צו מאל אן אטעם אין זייער מויל. . זאל ווערן ווי זיי די וואס מאכן זיי, איטלעכער וואס פארזיכערט זיך אויף זיי. . הויז פון ישראל, לויבט גאט; הויז פון אהרן, לויבט גאט;. הויז פון לוי, לויבט גאט; איר גאטספארכטיקע, לויבט גאט. . געלויבט איז פון ציון גאט, וואס רוט אין ירושלים. הללויה.

. גיט א דאנק צו גאט, ווארום ער איז גוט, ווארום אויף אייביק איז זיין חסד. . גיט א דאנק צו גאט פון די געטער, ווארום אויף אייביק איז זיין חסד. . גיט א דאנק צום האר פון די הארן, ווארום אויף אייביק איז זיין חסד. . צו דעם וואס טוט אליין גרויסע ווונדער, ווארום אויף אייביק איז זיין חסד. . צו דעם וואס האט געמאכט די הימלען מיט פארשטאנדיקייט, ווארום אויף אייביק איז זיין חסד. . צו דעם וואס האט אויסגעשפרייט די ערד איבער די וואסערן, ווארום אויף אייביק איז זיין חסד. . צו דעם וואס האט געמאכט די גרויסע ליכטער, ווארום אויף אייביק איז זיין חסד;. די זון פאר געוועלטיקונג ביי טאג, ווארום אויף אייביק איז זיין חסד;. די לבנה און שטערן פאר געוועלטיקונגען ביי נאכט, ווארום אויף אייביק איז זיין חסד.
. צו דעם וואס האט געשלאגן מצרים אין זייערע בכורים, ווארום אויף אייביק איז זיין חסד;. און ארויסגעצויגן ישראל פון צווישן זיי, ווארום אויף אייביק איז זיין חסד;. מיט א שטארקער האנט און מיט אן אויסגעשטרעקטן ארעם, ווארום אויף אייביק איז זיין חסד. . צו דעם וואס האט צעשניטן דעם ים־סוף אין שטיקער, ווארום אויף אייביק איז זיין חסד;. און דורכגעפירט ישראל אין מיטן, ווארום אויף אייביק איז זיין חסד. . און אריינגעטרייסלט פרעהן און זיין חיל אין ים־סוף, ווארום אויף אייביק איז זיין חסד.
. צו דעם וואס האט געפירט זיין פאלק אין דער מדבר, ווארום אויף אייביק איז זיין חסד. . צו דעם וואס האט געשלאגן גרויסע מלכים, ווארום אויף אייביק איז זיין חסד;. און געהרגעט שטארקע מלכים, ווארום אויף אייביק איז זיין חסד;. סיחון דער מלך פון אמורי, ווארום אויף אייביק איז זיין חסד;. און עוג דעם מלך פון בשן, ווארום אויף אייביק איז זיין חסד;. און געגעבן זייער לאנד פאר א נחלה, ווארום אויף אייביק איז זיין חסד;. א נחלה פאר ישראל זיין קנעכט, ווארום אויף אייביק איז זיין חסד.
. צו דעם וואס האט אין אונדזער דערנידערונג געדאכט אן אונדז, ווארום אויף אייביק איז זיין חסד;. און אונדז אויסגעלייזט פון אונדזערע דריקער, ווארום אויף אייביק איז זיין חסד. . וואס גיט ברויט צו יעטוועדער באשעפעניש, ווארום אויף אייביק איז זיין חסד.
. גיט א דאנק צום גאט פון די הימלען, ווארום אויף אייביק איז זיין חסד.

. ביי די טייכן פון בבל, דארטן זיינען מיר געזעסן און געוויינט, אז מיר האבן זיך דערמאנט אן ציון. . אויף די ווערבעס וואס אין אירהאבן מיר אויפגעהאנגען אונדזערע הארפן;. ווארום דארטן האבן אונדזערע פאנגערפארלאנגט פון אונדז ווערטער פון געזאנג, און אונדזערע פייניקער, פריילעכקייטזינגט אונדז פון דעם געזאנג פון ציון. . ווי זאלן מיר זינגען דאס געזאנג פון גאטאויף פרעמדער ערד?
. אויב איך וועל דיך פארגעסן, ירושלים, זאל מיין רעכטע האנט זיך פארגעסן צו רירן . . זאל צוגעקלעפט ווערן מיין צונג צו מיין גומען, אויב איך וועל דיך ניט געדענקען, אויב איך וועל ניט דערמאנען ירושליםאויף מיין העכסטער שמחה.
. געדענק, גאט, די קינדער פון אדוםדעם טאג פון ירושלים; די וואס האבן געזאגט ווארפט איין, ווארפט איין ביז צום גרונט אין איר. . טאכטער בבל, דו אנגעברייטע צו פארוויסטונג, ווויל צו דעם וואס וועט דיר אפצאלןדיין טוונג וואס דו האסט אונדז געטאן;. ווויל צו דעם וואס וועט אננעמען און צעהאקןדיינע קליינע קינדער אן פעלדז.

. פון דודן. איך וועל דיך לויבן מיט מיין גאנצן הארצן, פאר די מאכטיקע וועל איך דיך באזינגען. . איך וועל זיך בוקן צו דיין הייליקן טעמפל, און איך וועל לויבן דיין נאמען, פאר דיין חסד און פאר דיין טריישאפט; ווארום איבער אל דיין נאמעןהאסטו געגרייסט דיין צוזאג. . אין טאג וואס איך האב גערופן האסטו מיר געענטפערט, האסט מיר געמוטיקט מיט שטארקייט מיין זעל. . לויבן וועלן דיך, גאט, אלע מלכים פון דער ערד, ווארום זיי האבן געהערט די ווערטער פון דיין מויל. . און זיי וועלן זינגען פון די וועגן פון גאט, ווארום גרויס איז דער כבוד פון גאט. . ווארום גאט איז דערהויבן, אבער ער זעט דעם נידעריקן, און ווי הויך ער איז, ווייס ער פון דער ווייטן. . אז איך גיי אין דער מיט פון נויט, לעבסטו מיך אויף; צו להכעיס מיינע פיינט שטרעקסטו אויס דיין האנט, און דיין רעכטע האנט העלפט מיך. . גאט פירט אויס פאר מיר; גאט, דיין חסד איז אויף אייביק; די ווערק פון דיינע הענט זאלסטו ניט פארלאזן.

. פאר דעם געזאנגמייסטער; פון דודן א מזמור. גאט, דו האסט מיך אויסגעפארשט, און קענסט מיך. . דו ווייסט מיין זיצן און מיין אויפשטיין, פארשטייסט מיין טראכטונג פון דער ווייטן. . מיין גיין און מיין ליגן זיפסטו דורך, און אין אלע מיינע וועגן ביסטו באהאוונט. . ווארום דאס ווארט איז נאך צו מאל ניט אויף מיין צונג, ווייסטו עס דאך, גאט, שוין אין גאנצן. . הינטן און פארנט האסטו מיך באלעגערט, און ארויפגעטאן אויף מיר דיין האנט. . צו ווונדערלעך איז דאס פאר מיר צו פארשטיין, צו הויך, איך קען עס ניט באנעמען. . וווהין זאל איך אוועקגיין פון דיין גייסט\? און וווהין זאל איך פון דיין פנים אנטלויפן?. זאל איך ארויפגיין אין הימל, ביסטו דארטן, און זאל איך מיר אויסבעטן אין אונטערערד, ערשט ביסט דא. . זאל איך נעמען די פליגלען פון באגינען, זאל איך רוען אין עק פון ים, . וועט אויך דארטן מיך פירן דיין האנט, און מיך וועט האלטן דיין רעכטע. . און זאל איך זאגן לויטער פינצטערניש זאל מיך באדעקן, און נאכט זאל דאס ליכט פאר מיר ווערן, . איז אויך פינצטערניש ניט פינצטער פאר דיר, און נאכט טוט אזוי ווי דער טאג לייכטן; אזוי פינצטערקייט אזוי ליכטיקייט.
. ווארום דו האסט געשאפן מיינע נירן, האסט מיך געוועבט אין לייב פון מיין מוטער. . איך לויב דיך, ווארום מוראדיק ווונדערלעך בין איך געמאכט; ווונדערלעך זיינען דיינע ווערק, און מיין זעל ווייס דאס ווויל. . ניט פארהוילן איז געווען מיין געביין פאר דיר, ווען איך בין געמאכט געווארן אין פארבארגענישגעשטריקט געווארן אין טיפענישן פון דער ערד. . מיין אומגעפורעמט לייב האבן געזען דיינע אויגן; יא, אין דיין בוך ווערן זיי אלע אנגעשריבן, די טעג ווען מע זאל באשאפן ווערן, און איינער צווישן זיי איז געווען פאר אים. . און ווי הארב פאר מיר זיינען דיינע טראכטונגען, גאט, ווי געוואלטיק איז זייער מספר!. זאל איך זיי ציילן, זיינען זיי מער פון זאמד, זאל איך דערגיין צום סוף, דארף מיין דויער זיין ווי דיינער.
. ווען דו, גאט, וואלסט טייטן דעם רשע! און איר בלוטיק לייט, טוט זיך אפ פון מיר!. די וואס רעדן דיך ארויס מיט א בייזער כוונה, דיינע פיינט וואס דערמאנען דיך צום פאלשן. . פאר וואר, דיינע פיינט, גאט, האב איך פיינט, און מיט דיינע קעגנשטייער טו איך קריגן. . פיינט ביז גאר האב איך זיי פיינט, שונאים זיינען זיי ביי מיר. . פארש מיך, גאט, און דערקען מיין הארץ, פרווו מיך, און ווייס מיינע געדאנקען;. און זע אויב אין מיר איז דא א פארדראסיקער וועג, און פיר מיך אין דעם אייביקן וועג.

. פאר דעם געזאנגמייסטער; א מזמור פון דודן. . דערלייז מיך יהוה פון דעם שלעכטן מענטשן, פון דעם רויבמענטשן זאלסטו מיך באהיטן;. די וואס טראכטן בייז אין הארצן, אלע טאג העצן זיי מלחמות. . זיי שארפן זייער צונג ווי א שלאנג, גיפט פון אן אטערשלאנג איז אונטער זייערע ליפן. סלה. . היט מיך, גאט, פון די הענט פון דעם רשע, פון דעם רויבמענטשן זאלסטו מיך באהיטן; די וואס טראכטן אומצושטויסן מיינע טריט. . די האפערדיקע האבן מיר א פאסטקע אונטערגעלייגט, און שטריק, זיי האבן אויסגעשפרייט א נעץ לעבן שטעג, שטרויכלונגען האבן זיי מיר געשטעלט. סלה.
. איך זאג צו יהוה מיין גאט ביסט דו; פארנעם, יהוה, דעם קול פון מיינע געבעטן. . גאט דו האר, די שטארקייט פון מיין הילף, האסט באשירעמט מיין קאפ אין טאג פון באוואפענונג;. זאלסט ניט געבן, גאט, די באגערן פון דעם רשע, זיין כוונה זאלסטו ניט לאזן אויספירן, אז זיי זאלן זיך דערהייבן. סלה. . דאס גיפט פון מיינע ארומרינגלער, דאס אומגליק פון זייערע ליפן זאל זיי אליין צודעקן. . זאלן פאלן אויף זיי קוילן, אין פייער זאל ער זיי ווארפן, אין גריבער, אז זיי זאלן ניט אויפשטיין. . דער צונגמענטש זאל ניט באשטיין אויף דער ערד, דעם בייזן רויבמענטשן, אים זאל ער יאגן צו פארשטויסונג. . איך ווייס אז גאט וועט טאן דאס רעכט פון דעם ארימאן, די גערעכטיקייט פון די באדערפטיקע. . פאר וואר, די צדיקים וועלן דאנקען דיין נאמען, די רעכטפארטיקע וועלן זיצן פאר דיין פנים.

. א מזמור פון דודן. גאט, איך רוף דיך, אייל צו מיר, פארנעם מיין קול, אז איך רוף צו דיר. . זאל באשטיין מיין תפילה ווי וויירויך פאר דיר, די אויפהייבונג פון מיינע הענט ווי דער קרבן פון אוונט. . מאך, גאט, א היטונג אויף מיין מויל, גיב אכט אויף דער טיר פון מיינע ליפן. . זאלסט ניט נייגן מיין הארץ צו א בייזער זאך, צו טאן טוונגען אין שלעכטיקייטמיט לייט וואס ווערקן אומרעכט; און לאמיך ניט עסן פון זייערע זיסע שפייזן –. זאל מיך שלאגן דער צדיק אויס גינציקייט, און מיך שטראפן; מיין קאפ וועט ניט אפשטויסן דאס טייערע אייל –ווארום תמיד איז מיין תפילה אקעגן זייערע בייזן. . זאלן געשליידערט ווערן אן א פעלדז זייערע ריכטער; און מע זאל הערן מיינע ווערטער אז זיי זיינען ליבלעך. . אזוי ווי ווען מע שפאלט און ברעכט אויף די ערד, זיינען צעשאטן אונדזערע ביינער ביים מויל פון אונטערערד. . ווארום אויף דיר, גאט דו האר, זיינען מיינע אויגן; אין דיר שיץ איך מיך, זאלסט ניט אויסגיסן מיין זעל. . היט מיך פון דער פאסטקע וואס זיי האבן מיר געשטעלט, און פון די שטרויכלונגען פון די אומרעכטטוער. . זאלן אריינפאלן אין זייערע נעצן די רשעים, בעת איך אליין וועל אריבערגיין.

. א באטראכטונג פון דודן, ווען ער איז געווען אין דער הייל; א תפילה. . מיט מיין קול שריי איך צו גאט, מיט מיין קול בעט איך צו גאט. . איך גיס אויס פאר אים מיין קלאג, מיין נויט דערצייל איך פאר אים. . ווען מיין געמיט פארגייט אין מיר, דו ווייסט דאך מיין שטעג –אויף דעם וועג וואס איך גיי, האבן זיי מיר א פאסטקע באהאלטן. . קוק רעכטס, און זע, אז איך האב ניט קיין באקענטן; פארלארן איז אנטרינונג פון מיר, קיינער פרעגט ניט אויף מיין זעל.
. איך שריי צו דיר, גאט, איך זאג ביסט מיין באשיצונג, מיין טייל אין דעם לאנד פון די לעבעדיקע. . פארנעם מיין געשריי, ווארום איך בין געפאלן זייער; זיי מיך מציל פון מיינע נאכיאגער, ווארום זיי זיינען שטארקער פון מיר. . צי ארויס פון פעסטונג מיין זעל, צו לויבן דיין נאמען; דורך מיר וועלן די צדיקים זיך קריינען, אז דו וועסט מיר גוטס טאן.
. א מזמור פון דודן. גאט, הער מיין תפילה, פארנעם מיינע געבעטן, אין דיין טריישאפט ענטפער מיר, אין דיין גערעכטיקייט. . און זאלסט ניט גיין אין משפט מיט דיין קנעכט, ווארום קיין לעבעדיקער קען ניט גערעכט זיין פאר דיר.
. ווארום דער פיינט האט גערודפט מיין זעל, ער האט צוגעדריקט צו דער ערד מיין לעבן, ער האט מיך אריינגעזעצט אין פינצטערנישן, ווי געשטארבענע פון לאנג אן. . און מיין געמיט פארגייט אין מיר, מיין הארץ ווערט באנומען אין מיר.
. איך האב זיך דערמאנט די טעג פון א מאל, איך האב געטראכט אן אל דיין טוונג; אן דעם ווערק פון דיינע הענט טו איך קלערן. . איך האב אויסגעשפרייט מיינע הענט צו דיר, מיין זעל ווי א פארשמאכט לאנד צו דיר. סלה.
. ענטפער מיר גיך, גאט, מיין געמיט גייט אויס; זאלסט ניט פארבארגן דיין פנים פון מיר, אזיסט וועל איך געגליכן זיין צו די גענידערטע אין גרוב. . לאז מיך הערן אין פרימארגן דיין חסד, ווארום אויף דיר האב איך מיך פארזיכערט. לאז מיך וויסן דעם וועג וואס איך זאל גיין, ווארום צו דיר האב איך אויפגעהויבן מיין זעל. . זיי מיך מציל, גאט, פון מיינע פיינט; ביי דיר האב איך מיך פארבארגן. . לערן מיך צו טאן דיין רצון, ווארום דו ביסט מיין גאט; דיין גוטער גייסט זאל מיך פירןאויף א גלייכן לאנד. . פון דיין נאמען וועגן, גאט, זאלסטו מיך אויפלעבן, אין דיין גערעכטיקייט זאלסטו ארויסציען פון נויט מיין זעל. . און אין דיין חסד זאלסטו פארשניידן מיינע פיינט, און אונטערברענגן אלע וואס דריקן מיין זעל, ווארום איך בין דיין קנעכט.

. פון דודן. געלויבט איז גאט מיין פעלדז, וואס לערנט מיינע הענט צו קריג, מיינע פינגער צו מלחמה. . מיין גענאד און מיין פעסטונג, מיין טורעם און דער וואס מאכט מיך אנטרינעןמיין שילד און דער וואס איך שיץ מיך אין אים, דער וואס אונטערטעניקט מיין פאלק אונטער מיר.
. גאט, וואס איז דער מענטש, אז דו זאלסט זיך קימערן אום אים\? און א מענטשנקינד, אז דו זאלסט אכטן אויף אים?. א מענטש איז געגליכן צו א הויך, זיינע טעג זיינען ווי א שאטן וואס פארגייט. . גאט, נייג דיינע הימלען און זאלסט אראפנידערן, ריר אן די בערג, און זיי זאלן רייכערן. . בליץ ארויס א בליץ, און זאלסט זיי צעשפרייטן, שיק דיינע פיילן, און פארטומל זיי. . שטרעק אויס דיינע הענט פון דער הייך, רייס מיך ארויס און זיי מיך מציל פון וואסערן גרויסע, פון דער האנט פון פרעמדגעבארענע, . וואס זייער מויל רעדט פאלשקייט, און זייער רעכטע האנט איז א רעכטע האנט פון ליגן.
. גאט, א ניי געזאנג וועל איך דיר זינגען, אויף א גיטאר פון צען סטרונעס וועל איך שפילן צו דיר, . וואס גיסט הילף צו די מלכים, וואס רייסט ארויס דוד זיין קנעכט פון דער בייזער שווערד. . רייס מיך ארויס און זיי מיך מציל פון דער האנט פון פרעמדגעבארענע, וואס זייער מויל רעדט פאלשקייט, און זייער רעכטע האנט איז א רעכטע האנט פון ליגן.
. וואס אונדזערע זין זיינעןווי אויפגעוואקסענע פלאנצן אין זייער יוגנט; אונדזערע טעכטער ווי ווינקלזיילןגעשניצט לויט דעם בוי פון א טעמפל;. אונדזערע שפייכלערס פול, ארויסגעבנדיק אלערליי מינים; אונדזערע שאף אין טויזנטן, אין צענטויזנטן, אויף אונדזערע פעלדער; . אונדזערע אקסן באלאדן; קיין בראך, און קיין מינערונג, און קיין ווייגעשריי אין אונדזערע גאסן –. ווויל צו דעם פאלק וואס ביי אים איז אזוי, ווויל צו דעם פאלק וואס יהוה איז זיין גאט.

. א לויבונג פון דודן. איך וועל דיך דערהייבן, מיין גאט דער קיניג, און בענטשן דיין נאמען אייביק און שטענדיק. . אלע טאג וועל איך דיך בענטשן, און רימען דיין נאמען אייביק און שטענדיק. . גרויס איז גאט און זייער גערימט, און זיין גרויסקייט איז ניט צו דערפארשן. . א דור צו א דור וועט לויבן דיינע מעשים, און דיינע גבורות וועלן זיי אנזאגן. . די פראכטיקע שיינקייט פון דיין גלאנץ, און די מעשיות פון דיינע ווונדער וועל איך דערציילן. . און פון דער שטארקייט פון דיינע פארכטיקע אויפטוען וועט מען רעדן, און דיין גרויסקייט, זי וועל איך פארציילן. . די דערמאנונג פון דיין גרויס גוטסקייט וועט מען ארויסזאגן, און דיין גערעכטיקייט וועט מען באזינגען. . לייטזעליק און דערבארימדיק איז גאט, איינגעהאלטן אין צארן און גרויס אין גענאד. . גוט איז גאט צו אלעמען, און זיין רחמנות איז אויף אלע זיינע ווערק. . דיך וועלן לויבן, גאט, אלע דיינע ווערק, און דיינע פרומע וועלן דיך בענטשן. . די פראכט פון דיין מלוכה וועלן זיי דערציילן, און פון דיין גבורה וועלן זיי רעדן; . צו לאזן וויסן די מענטשנקינדער זיינע גבורות, און די פראכטיקע שיינקייט פון זיין מלוכה. . דיין מלוכה איז די מלוכה פון אלע אייביקייטן, און דיין געוועלטיקונג איז אין אלע דור־דורות. . גאט לענט אונטער אלע געפאלענע, און שטעלט אויף אלע געבויגענע. . די אויגן פון אלעמען קוקן אויס אויף דיר, און דו גיסט זיי זייער עסן אין זיין צייט. . עפנסט דיין האנט, און זעטיקסט יעטוועדער לעבעדיקן מיט גוטוויליקייט. גערעכט איז גאט אין אלע זיינע וועגן, און גענאדיק אין אלע זיינע מעשים. . גאט איז נאנט צו אלע וואס רופן אים, צו אלע וואס רופן אים מיט אמת. . ער טוט דעם רצון פון די וואס פארכטן אים, און זייער געשריי הערט ער צו, און העלפט זיי. . גאט באהיט אלע וואס האבן אים ליב, און אלע רשעים וועט ער פארטיליקן. . דעם לויב פון גאט זאל רעדן מיין מויל, און יעטוועדער לייב זאל בענטשן זיין הייליקן נאמעןאייביק און שטענדיק.

. הללויה. לויב גאט, מיין זעל; איך וועל לויבן גאט כל־זמן איך לעב, . איך וועל זינגען צו מיין גאט ווי לאנג איך בין. . איר זאלט אייך ניט פארזיכערן אויף פירשטן, אויף א מענטשנקינד וואס ניטא ביי אים קיין הילף. . גייט אויס זיין אטעם, קערט ער זיך אום צו זיין שטויב; אין יענעם טאג גייען אונטער זיינע טראכטונגען. . ווויל צו דעם וואס דער גאט פון יעקב איז זיין הילף, וואס זיין אויסקוק איז אויף יהוה זיין גאט, . וואס האט געמאכט דעם הימל און די ערד, דעם ים, און אלץ וואס אין זיי; דער וואס היט טריישאפט אויף אייביק;. וואס טוט רעכט צו די געדריקטע, וואס גיט ברויט צו די הונגעריקע.
. גאט בינדט אפ די געבונדענע, גאט מאכט זעעדיק די בלינדע, גאט שטעלט אויף די געבויגענע, גאט האט ליב די גערעכטע. . גאט באהיט די פרעמדע; דעם יתום און די אלמנה ריכט ער אויף, און דעם וועג פון די רשעים פארדרייט ער. . יהוה וועט קיניגן אויף אייביק, דיין גאט, ציון, אויף דור־דורות. הללויה.

. הללויה; ווארום גוט איז זינגען צו אונדזער גאט, ווארום עס איז ליבלעך; שיין איז דאס לויבן. . גאט בויט ירושלים, די פארשטויסענע פון ישראל וועט ער איינזאמלען;. דער וואס היילט די צעבראכענע הערצער, און פארבינדט זייערע ווונדן. . ער ציילט דעם מספר פון די שטערן, זיי אלע מיט נעמען רופט ער אן. . גרויס איז אונדזער האר און מאכטיק אין כוח, ניטא קיין שיעור צו זיין פארשטאנדיקייט. . גאט ריכט אויף די געדריקטע, ער דערנידערט די רשעים ביז דער ערד.
. זינגט צו יהוה מיט דאנק, שפילט צו אונדזער גאט אויף דער הארף. . דער וואס באדעקט דעם הימל מיט וואלקנס, וואס ברייט אן רעגן פאר דער ערד, וואס באשפראצט די בערג מיט גראז. . ער גיט דער בהמה איר שפייז, די קינדער פון ראב וואס רופן. . ניט די גבורה פון דעם פערד באגערט ער, ניט די שענקלען פון דעם מאן וויל ער. . גאט וויל די וואס פארכטן אים, די וואס הארן אויף זיין חסד.
. גיב א שבח צו יהוה, ירושלים, לויב דיין גאט, ציון. . ווארום ער האט געשטארקט די ריגלען פון דיינע טויערן, ער האט געבענטשט דיינע קינדער אין דיר;. דער וואס גיט דיין געמארק שלום, דיך זעטיקט מיט פעטס פון ווייץ;. דער וואס שיקט זיין אנזאג אויף דער ערד –אויף גיך לויפט זיין ווארט;. דער וואס גיט שניי אזוי ווי וואל, פראסט ווי אש טוט ער שפרייטן. . ער ווארפט זיין אייז אזוי ווי ברעקלעך; פאר זיין קעלט ווער קען באשטיין?. ער שיקט זיין ווארט, און מאכט זיי צעגיין; ער מאכט בלאזן זיין ווינט, רינען וואסערן. . ער זאגט זיינע ווערטער צו יעקב, זיינע חוקים און זיינע געזעצן צו ישראל. . ער האט אזוי ניט געטאן צו קיין פאלק, און געזעצן, דערפון ווייסן זיי ניט. הללויה.

. הללויה. לויבט גאט, פון די הימלען, לויבט אים אין די הייכן. . לויבט אים, אלע זיינע מלאכים; לויבט אים, אלע זיינע חילות. . לויבט אים, זון און לבנה; לויבט אים, אלע ליכטיקע שטערן. . לויבט אים, די הימלען פון די הימלען, און די וואסערן וואס איבער די הימלען. . זאלן זיי לויבן דעם נאמען פון גאט, ווארום ער האט באפוילן, און זיי זיינען באשאפן געווארן. . און ער האט זיי אויפגעשטעלט אויף שטענדיק, אויף אייביק; ער האט געשטעלט א געזעץ וואס זאל ניט פארגיין.
. לויבט גאט, פון דער ערד, איר ים־חיות און אלע תהומען;. פייער און האגל, שניי און נעבל; דער שטורעמווינט וואס טוט זיין ווארט;. בערג און אלע הייכן, פרוכטביימער און אלע צעדערן; . חיות און אלע בהמות, שרצים און געפליגלטע פויגלען;. מלכים פון דער ערד און אלע פעלקער, הארן און אלע ריכטער פון דער ערד;. בחורים און אויך יונגפרויען, זקנים מיט יינגלעך. . זיי זאלן לויבן דעם נאמען פון גאט, ווארום זיין נאמען אליין איז דערהויבן; זיין גלאנץ איבער ערד און הימל. . און ער האט דערהייכט דעם הארן פון זיין פאלק –א לויב פאר אלע זיינע פרומע, פאר די קינדער פון ישראל, דעם פאלק וואס איז אים נאנט. הללויה.

. הללויה. זינגט צו גאט א ניי געזאנג, זיין לויב אין דער איינזאמלונג פון די פרומע. . זאל זיך פרייען ישראל מיט זיין באשעפער, די קינדער פון ציון זאלן לוסטיק זיין מיט זייער מלך. . זאלן זיי לויבן זיין נאמען מיט טאנץ, מיט פויק און הארף זאלן זיי שפילן צו אים. . ווארום גאט באוויליקט זיין פאלק, ער באשיינט די געדריקטע מיט הילף. . זאלן די פרומע זיך פרייען אין כבוד, זאלן זיי זינגען אויף זייערע געלעגערס. . דערהייבונגען פון גאט אין זייער קעל, און א צוויישארפיקע שווערד אין זייער האנט, . צו טאן א נקמה אן די פעלקער, שטראפונגען אויף די אומות; . צו שמידן זייערע מלכים אין קייטן, און זייערע אנגעזעענע אין אייזערנע רינגען; . צו טאן אויף זיי דעם אנגעשריבענעם משפט. שיין וועט דאס זיין פאר אלע זיינע פרומע. הללויה.
. הללויה. לויבט גאט אין זיין הייליקטום, לויבט אים אין זיין מאכטיקן הימל. . לויבט אים וועגן זיינע גבורות, לויבט אים לויט זיין פיל גרויסקייט. . לויבט אים מיט בלאזונג פון שופר, לויבט אים מיט גיטאר און הארף. . לויבט אים מיט פויק און טאנץ, לויבט אים מיט סטרונעס און פלייט. . לויבט אים מיט קלינגעדיקע צימבלען, לויבט אים מיט הילכיקע צימבלען. . אלץ וואס אטעמט זאל לויבן יה. הללויה.

 יידיש פון יהואש
משלי

. די שפריכווערטער פון שלמה דעם זון פון דודן, דעם מלך פון ישראל;. כדי צו וויסן חכמה און מוסר, צו פארשטיין די ווערטער פון פארשטאנדיקייט;. צו נעמען דעם מוסר פון קלוגשאפט, גערעכטיקייט און רעכט און יושר;. צו געבן די נארן געשייטקייט, דעם יונגן קענשאפט און געדאנקען;. דער חכם זאל הערן און מערן לערנונג, און דער פארשטאנדיקער זאל קריגן תחבולות;. צו פארשטיין א שפריכווארט און א מליצה, די ווערטער פון די חכמים און זייערע רעטענישן.
. דער אנהייב פון קענשאפט איז מורא פאר גאט, אבער די נארן פאראכטן חכמה און מוסר. . הער צו, מיין זון, דעם מוסר פון דיין פאטער, און זאלסט ניט פארלאזן די לער פון דיין מוטער;. ווארום א קראנץ פון חן וועלן זיי זיין פאר דיין קאפ, און האלדזבענדער פאר דיין האלדז.
. מיין זון, אז די זינדיקע וועלן דיך אנרעדן, זאלסטו ניט איינוויליקן. . אז זיי וועלן זאגן „קום מיט אונדז! לאמיר לויערן אויף בלוט, לאמיר לאקערן אויפן אומשולדיקן פאר אומזיסט;. לאמיר זיי איינשלינגען לעבעדיקערהייט ווי די אונטערערד, און גאנצערהייט ווי די וואס נידערן אין גרוב; . אלערליי טייערע גוטס וועלן מיר געפינען, מיר וועלן אנפילן אונדזער הויז מיט רויב; . ווארף דיין גורל צווישן אונדז, איין בייטל וועט זיין ביי אונדז אלעמען״;. זאלסטו ניט גיין, מיין זון, מיט זיי אין וועג, פארמייד דיין פוס פון זייער שטעג. . ווארום זייערע פיס לויפן צו בייז, און זיי איילן צו פארגיסן בלוט. . ווארום אומשולדיק איז אויסגעשפרייט די נעץ, אין די אויגן פון אלע געפליגלטע, . בעת מע לויערט אויף זייער בלוט, מע לאקערט אויף זייערע לעבנס. . אזוי זיינען די וועגן פון איטלעכן וואס איז גייציק נאך רויב; עס נעמט אוועק דאס לעבן פון דעם וואס האט עס. . די חכמה שרייט אויף דער גאס, אין די מערק לאזט זי ארויס איר קול;. אין עק פון רוישיקע גאסן רופט זי, ביי די טויעראיינגאנגען, אין שטאט, רעדט זי אירע רייד. ביז וואנען, איר פארנארטע, וועט איר ליב האבן נארישקייט, און די שפעטער וועלן זיך גלוסטן געשפעט, און די נארן וועלן פיינט האבן וויסן?. קערט אייך צו מיין מוסר, אט וועל איך אויסגיסן מיין גייסט צו אייך, איך וועל אייך מאכן וויסן מיינע ווערטער. . ווייל איך האב גערופן, און איר האט ניט געוואלט, אויסגעשטרעקט מיין האנט, און קיינער האט ניט פארנומען, . נאר איר האט געמאכט צו נישט מיין יעטוועדער עצה, און מיין מוסר האט איר ניט געוואלט, . וועל איך אויך לאכן אויף אייער בראך, איך וועל שפעטן ווען אייער שרעק וועט קומען; . ווען עס קומט ווי א געוויטער אייער שרעק, און אייער בראך וועט ווי א שטורעמווינט אנקומען; ווען עס קומט אויף אייך נויט און אנגסט. . דענצמאל וועלן זיי מיך רופן, און איך וועל ניט ענטפערן, זיי וועלן מיך זוכן, און וועלן מיך ניט געפינען. . דערפאר וואס זיי האבן פיינט געהאט וויסן, און גאטספארכטיקייט ניט אויסגעוויילט;. ניט איינגעוויליקט צו מיין עצה, פאראכט מיין גאנצן מוסר. . דרום וועלן זיי עסן פון דער פרוכט פון זייער וועג, און מיט זייערע עצות זיך זעטן. . ווארום די אפקערונג פון די פארנארטע וועט זיי הרגען, און די שלווה פון די נארן וועט זיי אונטערברענגען. . אבער דער וואס הערט מיר צו וועט וווינען אין זיכערקייט, און בארוט זיין פון שרעק פאר בייז.

. מיין זון, אז דו וועסט אננעמען מיינע ווערטער, און מיינע געבאט וועסטו באהאלטן ביי זיך, . צוצולייגן צו חכמה דיין אויער, נייגן דיין הארץ צו פארשטאנדיקייט;. נאר בלויז צום שכל וועסטו רופן, צו פארשטאנדיקייט אויפהייבן דיין קול; . אז דו וועסט זי זוכן ווי זילבער, און ווי נאך אוצרות זי פארשן;. דענצמאל וועסטו פארשטיין מורא פאר יהוה, און דערקענונג פון גאט וועסטו געפינען. . ווארום יהוה שענקט חכמה, פון זיין מויל איז וויסן און פארשטאנדיקייט. . ער באהאלט פאר די רעכטפארטיקע הילף, א שילד פאר די וואס גייען מיט ערלעכקייט, . אויפצופאסן די שטעגן פון גערעכטיקייט, און די וועגן פון זיינע פרומע באהיט ער. . דענצמאל וועסטו פארשטיין גערעכטיקייט און רעכטאון יושר – יעטוועדער גוטן וועג. . ווארום חכמה וועט קומען אין דיין הארצן, און וויסן וועט זיין זיס פאר דיין זעל. . קלוגשאפט וועט אויפפאסן אויף דיר, פארשטאנדיקייט וועט דיך באהיטן; . דיך מציל צו זיין פון דעם שלעכטן וועג, פון די לייט וואס רעדן פארקערטקייט;. וואס פארלאזן די שטעגן פון רעכטפארטיקייט, צו גיין אין די וועגן פון פינצטערניש;. וואס פרייען זיך צו טאן בייז, וואס קוועלן פון בייזער פארקערטקייט;. וואס זייערע וועגן זיינען קרום, און וואס זיינען פארדרייט אין זייערע גענג. . כדי דיך מציל צו זיין פון דער פרעמדער פרוי, פון דער אומבאקענטער וואס מאכט גלאט אירע רייד;. וואס פארלאזט דעם האר פון איר יוגנט, און דעם בונד פון איר גאט האט זי פארגעסן;. ווארום איר הויז נידערט צום טויט, און אירע שטעגן צו די מתים;. אלע וואס קומען צו איר, קערן זיך ניט אום, און דערגרייכן ניט די וועגן פון לעבן. . כדי זאלסט גיין אין דעם וועג פון די גוטע, און די שטעגן פון די גערעכטע זאלסטו אפהיטן. . ווארום די רעכטפארטיקע וועלן באוווינען דאס לאנד, און די אומשולדיקע וועלן בלייבן דערין. . אבער די רשעים וועלן פארשניטן ווערן פון לאנד, און די פעלשער וועלן ארויסגעריסן ווערן פון איר.

. מיין זון, זאלסט ניט פארגעסן מיין לערנונג, און מיינע געבאט זאל היטן דיין הארץ. . ווארום אריכת־ימים און יארן פון לעבןאון פריד וועלן זיי דיר צוגעבן. . גענאד און אמת זאלן דיך ניט פארלאזן, בינד זיי ארום דיין האלדז, שרייב זיי אן אויפן טאוול פון דיין הארצן, . און געפין לייטזעליקייט און גוטן חןאין די אויגן פון גאט און פון לייט.
. פארזיכער זיך אויף גאט מיט דיין גאנצן הארצן, און אויף דיין פארשטאנדיקייט זאלסטו זיך ניט אנלענען. . אין אלע דיינע וועגן טו אים קענען, און ער וועט גלייך מאכן דיינע שטעגן.
. זאלסט ניט זיין א חכם אין דיינע אויגן, האב מורא פאר גאט, און קער זיך אפ פון בייז. . דאס וועט זיין א היילונג פאר דיין נאפל, און א זאפט פאר דיינע ביינער.
. גיב כבוד צו גאט פון דיין גוטס, און פונעם ערשטן פון אל דיין תבואה, . און דיינע שפייכלערס וועלן פול זיין מיט זעט, און דיינע קעלטערס וועלן פלייצן מיט וויין.
. דעם מוסר פון גאט זאלסטו, מיין זון, ניט פאראכטן, און זאלסט ניט פאראומווערדיקן זיין שטראף. . ווארום דעם וואס גאט האט ליב, דעם שטראפט ער, און ווי א פאטער דעם זון וואס ער האט האלט. . ווויל צו דעם מענטשן וואס געפינט חכמה, און דעם מענטשן וואס קריגט פארשטאנדיקייט. . ווארום איר סחורה איז בעסער ווי סחורה פון זילבער, און מער ווי גינגאלד איר איינקום. . זי איז טייערער פון פערל, און אלע דיינע חפצים זיינען ניט גלייך צו איר. . אריכת־ימים איז אין איר רעכטער האנט, אין איר לינקער עשירות און כבוד. . אירע וועגן זיינען וועגן פון ליבלעכקייט, און אלע אירע שטעגן זיינען שלום. . א בוים פון לעבן איז זי פאר די וואס האלטן זי פעסט, און דער וואס האלט זיך אן איר איז באגליקט.
. גאט האט מיט חכמה געגרונטפעסט די ערד, ער האט אויפגעשטעלט די הימלען מיט פארשטאנדיקייט. . דורך זיין וויסן האבן זיך די תהומען געשפאלטן, און די הימלען טריפן טוי. . מיין זון, זאלן זיי ניט אוועק פון דיינע אויגן; היט קלוגשאפט און געשייטקייט, . און זיי וועלן זיין לעבן פאר דיין לייב, און חן אויף דיין האלדז. . דענצמאל וועסטו גיין אין זיכערקייט דיין וועג, און וועסט ניט אפשלאגן דיין פוס. . אז דו וועסט זיך לייגן וועסטו ניט אנגסטן, און וועסט ליגן, און זיס וועט זיין דיין שלאף. . זאלסט ניט מורא האבן פאר אן אומגעריכטן שרעק, און פאר דער פארוויסטונג פון די רשעים, ווען זי קומט. . ווארום גאט וועט זיין דיין בטחון, און וועט היטן דיין פוס פון באצווינגעניש. . זאלסט ניט פארמיידן גוטס פון דעם וואס דארף עס, ווען דיין האנט האט בכוח צו טאן. . זאלסט ניט זאגן צו דיין חבר „גיי, און קום ווידער, און מארגן וועל איך געבן״, ווען דו האסט ביי זיך. . זאלסט ניט טראכטן א רעה אויף דיין חבר, ווען ער זיצט אין זיכערקייט ביי דיר. . זאלסט זיך ניט קריגן מיט א מענטשן אומזיסט, אויב ער האט דיר ניט געטאן קיין רעה.
. זאלסט ניט מקנא זיין דעם מאן פון אומרעכט, און זאלסט ניט אויסוויילן קיינעם פון זיינע וועגן. . ווארום אן אומווערדיקייט ביי גאט איז דער פארקערטער, און מיט די רעכטפארטיקע איז ער פארטרויט.
. די קללה פון גאט איז אין הויז פון רשע, און די וווינונג פון צדיק בענטשט ער. . אויב שפעטער – מאכט ער זיי צום געשפעט, אבער די שטילע גיט ער חן. . כבוד ארבן די חכמים, און נארן קלייבן אויף שאנד.
. הערט צו, קינדער, דעם מוסר פון א פאטער, און פארנעמט, כדי צו קענען פארשטאנדיקייט. . ווארום א גוטע לער גיב איך אייך, איר זאלט מיין תורה ניט פארלאזן. . ווארום איך בין אויך געווען א זון ביי מיין פאטער, א ציטעריקער און אן איינאיינציקער פאר מיין מוטער. . און ער האט מיך געלערנט, און מיר געזאגטזאל דיין הארץ זיך האלטן אן מיינע ווערטער, היט מיינע געבאט, און לעב. . קויף חכמה, קויף פארשטאנדיקייט; זאלסט ניט פארגעסן, און זיך ניט אפנייגן פון די ווערטער פון מיין מויל. . זאלסט זי ניט פארלאזן, און זי וועט דיך באהיטן, האב זי ליב, און זי וועט דיך אויפפאסן. . דער אנהייב פון חכמה איז קויף חכמה, יא, מיט דיין גאנצן אייגנס קויף פארשטאנדיקייט. . האלט זי הויך, און זי וועט דיך דערהייבן; זי וועט דיר אנטאן כבוד, אז דו וועסט זי האלדזן. . זי וועט געבן דיין קאפ א קראנץ פון חן, א קרוין פון שיינקייט וועט זי דיר דערלאנגען. . הער, מיין זון, און פארנעם מיינע ווערטער, און דיר וועלן געמערט ווערן יארן פון לעבן. . אין דעם וועג פון חכמה האב איך דיך געלערנט, דיך געפירט אין די שטעגן פון רעכטפארטיקייט. . אז דו וועסט גיין, וועט ניט ענג זיין דיין טריט, און אז דו וועסט לויפן, וועסטו ניט געשטרויכלט ווערן. . האלט זיך אן מוסר, זאלסט ניט אפלאזן, היט דאס אפ, ווארום דאס איז דיין לעבן. . אין שטעג פון די רשעים זאלסטו ניט קומען, און ניט טרעטן אין וועג פון די שלעכטע. . מייד אים אויס, זאלסט אים ניט פארבייגיין, ווייך פון אים, און גיי אוועק. . ווארום זיי קענען ניט שלאפן ווו זיי טוען ניט שלעכטס, און זייער שלאף איז גערויבט ווו זיי מאכן ניט שטרויכלען. . ווארום זיי שפייזן זיך מיט שפייז פון שלעכטס, און וויין פון רויב טרינקען זיי. . אבער דער שטעג פון די צדיקים איז ווי דאס ליכט פון באגינען, וואס ווערט אלץ ליכטיקער ביז אין רעכטן טאג. . דער וועג פון די רשעים איז ווי פינצטערניש, זיי ווייסן ניט אן וואס זיי וועלן געשטרויכלט ווערן.
. מיין זון, פארנעם מיינע רייד, נייג צו דיין אויער צו מיינע ווערטער. . זאלן זיי זיך ניט אפטאן פון דיינע אויגן; היט זיי אין דיין הארצן. . ווארום זיי זיינען לעבן פאר די וואס געפינען זיי, און א היילונג פאר זייער גאנצן לייב. . מער פון יעטוועדער היטונג פאס אויף דיין הארץ, ווארום פון אים זיינען די ארויסגאנגען פון לעבן. . טו אפ פון דיר א קרום מויל, און פארקערטע ליפן דערווייטער פון דיר. . דיינע אויגן זאלן קוקן אנטקעגן, און דיינע ברעמען זאלן בליקן גלייך פאר דיר. . האלט גלייך דעם שטעג פון דיינע פיס, און אלע דיינע וועגן זאלן זיין ריכטיק. . זאלסט זיך ניט נייגן רעכטס אדער לינקס, טו אפ דיין פוס פון שלעכטס.

. מיין זון, פארנעם מיין חכמה, נייג דיין אויער צו מיין פארשטאנדיקייט, . כדי זאלסט אפהיטן געשייטקייט, און דיינע ליפן זאלן אויפפאסן קענשאפט. . ווארום האניקזאפט טריפן די ליפן פון דער פרעמדער, און גלאטער פון בוימל איז איר גומען. . אבער איר סוף איז ביטער ווי ווערמוט, שארף ווי א צוויישניידיקע שווערד. . אירע פיס נידערן צום טויט, אין אונטערערד שפארן אן אירע פיס. . כדי זי זאל ניט גיין דעם גלייכן וועג פון לעבן, וואגלען אירע שטעגן, זי ווייס ניט וווהין. . און אצונד, קינדער, הערט מיר צו, און איר זאלט ניט אפקערן פון די ווערטער פון מיין מויל. . דערווייטער פון איר דיין וועג, און זאלסט ניט גענענען צום איינגאנג פון איר הויז, . כדי זאלסט ניט געבן צו אנדערע דיין פרישקייט, און דיינע יארן צו אן אכזר;. כדי פרעמדע זאלן זיך ניט זעטן מיט דיין קראפט, און דיין מי זאל ניט אנקומען אין הויז פון א ווילדפרעמדן;. און וועסט ברומען אין דיין סוף, ווען דיין לייב און דיין פלייש וועט זיין פארלענדט, . און וועסט זאגן ווי האב איך פיינט געהאט מוסר, און שטראף האט פאראכט מיין הארץ, . און איך האב ניט צוגעהערט דעם קול פון מיינע וועגווייזער, און צו מיינע לערער ניט צוגענייגט מיין אויער! . איך בין שיר ניט געווארן אל דאס בייזאין דער איינזאמלונג און עדה.
. טרינק וואסער פון דיין גרוב, און לויפיקס פון דיין ברונעם. דיינע קוואלן וועלן זיך צעשפרייטן דערויסן, אין די גאסן – די בעכן וואסער. . דיר אליין וועלן זיי געהערן, און ניט צו פרעמדע מיט דיר. . זאל דיין קוואל זיין געבענטשט, און פריי זיך מיט דער ווייב פון דיין יוגנט. . די ליבלעכע הינדין, און די חנעוודיקע הירשין, אירע בריסט זאלן דיך זעטן אין אלע צייטן, און צו איר ליבשאפט זאלסטו זיין איבערגעגעבן תמיד. . און נאך וואס, מיין זון, זאלסטו זיך אפגעבן מיט א פרעמדער, און ארומנעמען דעם בוזעם פון אן אנדערער?. ווארום פאר גאטס אויגן זיינען די וועגן פון א מענטשן, און אלע זיינע שטעגן לייגט ער אויס. . זיינע אייגענע זינד באצווינגען דעם רשע, און אין די שטריק פון זיין חטא ווערט ער פארהאלטן. . ער שטארבט אן מוסר; און דורך זיין גרויס נארישקייט ווערט ער פארבלאנדזשעט.
. מיין זון, אויב דו ביסט ערב געווען פאר דיין חבר, געגעבן דיין האנט פאר א פרעמדן, . ביסטו געכאפט אין די ווערטער פון דיין מויל, ביסטו געפאנגען אין די ווערטער פון דיין מויל. . טו דאס דען, מיין זון, און ווער ניצול, אז דו ביסט אריינגעפאלן אין דיין חברס האנטגיי, ווארף זיך אנידער, און שטיי־צו צו דיין חבר. . זאלסט ניט געבן קיין שלאף צו דיינע אויגן, און קיין שלומער צו דיינע ברעמען. . זיי דיך מציל ווי א הירש אויס דער האנט, און ווי א פויגל פון פאנגערס האנט.
. גיי צו דער מוראזשקע, דו פוילער, זע אירע וועגן, און ווער קלוג; . הגם זי האט ניט קיין פירער, קיין אויפזעער און קיין געוועלטיקער, . גרייט זי אן אום זומער איר ברויט, האט זי אנגעקליבן אין שניטצייט איר שפייז. . ביז וואנען, דו פוילער, וועסטו ליגן\? ווען וועסטו אויפשטיין פון דיין שלאף?. „נאך א ביסל שלאף, נאך א ביסל דרעמלען, נאך א ביסל ליגן מיט פארלייגטע הענט״;. און קומען ווי א גיי־חיל וועט דיין ארימקייט, און דיין נויט ווי א געפאנצערטער מאן.
. א נידערטרעכטיקער מענטש, א מאן פון אומרעכט, איז דער וואס גייט אום מיט א קרומען מויל, . וואס ווינקט מיט זיינע אויגן, וואס שארט מיט זיינע פיס, וואס טייטלט מיט זיינע פינגער. . פארקערטקייט איז אין זיין הארצן, ער טראכט בייז אין יעטוועדער צייט, קריג מאכט ער אן. . דרום וועט פלוצלינג קומען זיין אומגליק, פלוצים וועט ער צעבראכן ווערן אז קיין היילונג וועט ניט זיין.
. זעקס זיינען די וואס גאט האט פיינט, און זיבן די אומווערדיקייט פון זיין זעל. האפערדיקע אויגן, א ליגנערישע צונג, און הענט וואס פארגיסן אומשולדיק בלוט;. א הארץ וואס טראכט מחשבות פון אומרעכט; פיס וואס איילן צו לויפן צום בייזן;. א פאלשער עדות וואס אטעמט מיט ליגנס, און דער וואס מאכט אן קריג צווישן ברידער.
. היט, מיין זון, דאס געבאט פון דיין פאטער, און זאלסט ניט פארלאזן די לער פון דיין מוטער. . בינד זיי אויף דיין הארצן תמיד, קניפ זיי אויף דיין האלדז. . אז דו וועסט גיין, וועט עס דיך פירן, אז דו וועסט זיך לייגן, וועט עס דיך היטן, און אז דו וועסט זיך אויפכאפן, וועט עס רעדן צו דיר. . ווארום דאס געבאט איז א ליכט, און די לערנונג א ליכטיקייט, און דער וועג פון לעבן זיינען שטראפרייד פון מוסר;. דיך צו היטן פון דער שלעכטער ווייבספארשוין, פון דער גלאטער צונג פון דער פרעמדער. . זאלסט ניט גלוסטן איר שיינקייט אין דיין הארצן, און זאל זי דיך ניט נעמען מיט אירע ברעמען. . ווארום איבער א זונה קומט מען ביז א לעבל ברויט, און אן אשת־איש פאנגט די טייערסטע זעל. . קען א מענטש שארן קוילן אין זיין בוזעם, און זיינע בגדים זאלן זיך ניט אנצינדן?. צי קען א מענטש גיין אויף קוילן, און זיינע פיס זאלן ניט אנגעברענט ווערן? . אזוי איז דער וואס קומט צו זיין חברס ווייב, קיינער וואס רירט זי אן, קומט ניט אפ גלאט. . מע קען ניט פאראכטן דעם גנב אז ער גנבעט, אנצופילן זיין לייב ווען ער איז הונגעריק. . אבער אז ער ווערט געפונען, באצאלט ער זיבן מאל אזוי פיל; דעם גאנצן פארמעג פון זיין הויז מוז ער אוועקגעבן. . דער וואס איז מזנה מיט א פרוי, איז אן שכל, זיך אליין ברענגט אום דער וואס טוט דאס. . שלעג און שאנד וועט ער קריגן, און זיין חרפה וועט ניט אפגעמעקט ווערן. . ווארום אייפערזוכט איז דער גרימצארן פון א מאן, און ער וועט ניט שוינען אין טאג פון נקמה. . ער וועט ניט אכטן קיין אויסלייזגעלט, און ניט באוויליקן, ווי דו זאלסט מערן שוחד.

. מיין זון, היט מיינע ווערטער, און מיינע געבאט זאלסטו באהאלטן ביי דיר. . היט מיינע געבאט, כדי זאלסט לעבן, און מיין לערנונג, ווי דעם שווארצאפל פון דיינע אויגן. . בינד זיי אן אויף דיינע פינגער, שרייב זיי אן אויף דעם טאוול פון דיין הארצן. . זאג צו דער חכמה דו ביסט מיין שוועסטער; און פארשטאנדיקייט זאלסטו רופן פריינט; . כדי זיי זאלן דיך באהיטן פון דער פרעמדער פרוי, פון דער אומבאקענטער וואס מאכט גלאט אירע רייד.
. ווארום דורכן פענצטער פון מיין הויז, דורך מיין פארטקע האב איך ארויסגעקוקט;. און איך האב געזען צווישן די נארן, געמערקט צווישן די יונגעלייט, א יונג אן שכל, . ווי ער גייט פארביי אין גאס לעבן איר ווינקל, און שפרייזט אויפן וועג צו איר הויז, . פארנאכט אין אוונט פון טאג, אין טיפער נאכט און פינצטערניש. . ערשט א פרוי קומט אים אן אנטקעגן, מיט דעם אנטו פון א זונה, און מיט א באהאלטענעם הארצן. . רוישיק איז זי און אויסגעלאסן, אירע פיס רוען ניט אין איר הויז. . א מאל אין גאס, א מאל אויף די מערק, און ביי אלע עקן טוט זי לויערן. . און זי נעמט אים אן, און זי קושט אים, זי פארשייט איר פנים און זאגט צו אים. פרידאפפער האב איך אויף מיר, היינט באצאל איך מיינע נדרים. . דרום בין איך ארויס דיר אנטקעגן, צו זוכן דיין פנים, און איך האב דיך געפונען. . מיט דעקן האב איך איבערגעדעקט מיין בעט, מיט געשטרייפטע געשפינסן פון מצרים. . איך האב באשפריצט מיין געלעגערמיט מירע, אלאע, און צימערינג. . קום, לאמיר זיך זעטן מיט ליבע ביזן פרימארגן, לאמיר זיך קוויקן מיט ליבשאפט. . ווארום מיין מאן איז ניטא אין דער היים, ער איז אוועק אויף א ווייטן וועג. . דאס בייטל געלט האט ער מיטגענומען מיט זיך, אין טאג פון האלבן חודש וועט ער קומען אהיים. . זי ציט אים מיט איר פיל איינרעדעניש, מיט אירע גלאטע ליפן פארפירט זי אים. . ער גייט איר נאך באלד, ווי אן אקס וואס גייט צו דער שחיטה, און ווי אויף א קייט צו דער שטראף פון דעם נארן. . ביז א פייל שפאלט דורך זיין לעבער; ווי א פויגל איילט צו דער נעץ, און ווייס ניט אז עס איז אום איר לעבן. . און אצונד, קינדער, הערט מיר צו, און פארנעמט די ווערטער פון מיין מויל. . זאל ניט אפקערן צו אירע וועגן דיין הארץ, זאלסט ניט פארבלאנדזשען אין אירע שטעגן. . ווארום א סך דערשלאגענע האט זי אוועקגעלייגט, און פיל זיינען אירע דערהרגעטע. . וועגן צו דער אונטערערד איז איר הויז, זיי נידערן אין די קאמערן פון טויט.
. פאר וואר, די חכמה רופט, און פארשטאנדיקייט לאזט ארויס איר קול. . אויפן שפיץ פון די הויכע ערטער ביים וועג, ביים צונויפקום פון שטעגן, האט זי זיך געשטעלט;. לעבן די טויערן, ביים איינגאנג פון שטאט, ביים אריינקום אין די טירן שרייט זי אויס. צו אייך, מענער, רוף איך, און מיין קול איז צו די מענטשנקינדער. . איר פארנארטע, פארשטייט קלוגשאפט, און איר נארן, קריגט א פארשטאנדיק הארץ!. הערט צו, ווארום געהויבנס וועל איך רעדן, און די עפענונג פון מיינע ליפן וועט זיין די ריכטיקייט. . ווארום מיין גומען וועט רעדן אמת, און שלעכטס איז די אומווערדיקייט פון מיינע ליפן. . מיט גערעכטיקייט זיינען אלע ווערטער פון מיין מוילניטא אין זיי פארדרייטס און קרומס. . זיי אלע זיינען קלאר פארן פארשטאנדיקן, און רעכטפארטיק פאר די וואס געפינען קענשאפט. . נעמט מיין מוסר, און ניט זילבער, און קענשאפט איידער געקליבנסטע גאלד. . ווארום חכמה איז בעסער פון פערל, און קיין חפצים זיינען ניט גלייך צו איר. . איך חכמה וווין מיט געשייטקייט, און קענשאפט פון איינפאלן טו איך געפינען. . מורא פאר גאט איז פיינט האבן שלעכטס; האפערדיקייט און גאווה, און דעם וועג פון שלעכטס, און א מויל מיט פארקערטקייט האב איך פיינט. . איך האב עצות און בריהשאפט, איך בין פארשטאנדיקייט, גבורה איז מיין. . דורך מיר קיניגן מלכים, און פירשטן מאכן גערעכטע געזעצן. . דורך מיר הערשן די הערשער, און די אדללייט – אלע ריכטער פון דער ערד. . איך האב ליב מיינע ליבהאבער, און מיינע זוכער געפינען מיך. . עשירות און כבוד זיינען ביי מיר, גרויס גוטס און הצלחה. . מיין פרוכט איז בעסער פון גאלד און פון גינגאלד, און מיין איינקום פון געקליבנסטן זילבער. . אין דעם וועג פון רעכטפארטיקייט גיי איך, אין די שטעגן פון גערעכטיקייט;. צו מאכן ארבן מיינע ליבהאבער גוטס, און זייערע שאצקאמערן זאל איך אנפילן.
. גאט האט מיך באשאפן אין אנהייב פון זיין וועג, דאס ערשטע פון זיינע ווערק לאנג צוריק. . פון אייביק אן בין איך געפורעמט, פון אנהייב, פון איידער די ערד איז געווען. . ווען די תהומען זיינען נאך ניט געוועןבין איך געבארן געווארן, ווען ניט געווען נאך קיין קוואלןמיט וואסער באלאדן. . איידער די בערג זיינען אריינגעזעצט געווארן, פאר די הייכן, בין איך געבארן געווארן;. ווען ער האט נאך ניט געהאט געמאכט ערד און פעלדער, און די ערשטע שטויבן פון דער וועלט. . ווען ער האט צוגעגרייט די הימלען, בין איך געווען דערביי; ווען ער האט געצייכנט א צירקל אויפן געזיכט פון תהום;. ווען ער האט באפעסטיקט די וואלקנס פון אויבן, ווען ער האט באוועלטיקט די קוואלן פון תהום, . ווען ער האט געשטעלט דעם ים זיין געזעץ, אז די וואסערן זאלן ניט אריבערגיין זיין ראנד, ווען ער האט באשטימט די גרונטפעסטן פון דער ערד, . האב איך זיך דערצויגן ביי אים; און איך בין געווען א פרייד טאגטעגלעך, זיך געשפילט פאר אים די גאנצע צייט;. זיך געשפילט אויף זיין ערדישער וועלט, און מיין פרייד געהאט ביי די מענטשנקינדער. . און אצונד, קינדער, הערט מיר צו, און ווויל צו די וואס היטן מיינע וועגן. . הערט צו מוסר, און ווערט קלוג, און איר זאלט ניט פארווילדערט ווערן. . ווויל צו דעם מענטשן וואס הערט מיר צו, צו וואכן ביי מיינע טירן טאגטעגלעך, צו היטן די ביישטידלען פון מיינע איינגאנגען!. ווארום דער וואס געפינט מיך, געפינט לעבן, און קריגט באוויליקונג פון גאט. . און דער וואס פארפעלט מיך, בארויבט זיך אליין, אלע וואס האבן מיך פיינט האבן ליב דעם טויט.

. חכמה האט אויפגעבויט איר הויז, אויסגעהאקט אירע זיבן זיילן. . זי האט געשאכטן איר שעכטונג, געמישט איר וויין, אויך געגרייט איר טיש. . זי שיקט אירע מיידלעך, זי רופטאויף די הויכע ערטער פון שטאט. ווער עס איז א נאר זאל פארקערן אהער; ווו איינער אן שכל זאגט זי צו אים. קומט עסט פון מיין ברויט, און טרינקט פון דעם וויין וואס איך האב געמישט. . פארלאזט נארישקייטן, כדי איר זאלט לעבן, און טרעט אין וועג פון פארשטאנדיקייט. –. דער וואס מוסערט דעם שפעטער נעמט זיך שאנד, און דער וואס שטראפט דעם רשע – טאדל אויף זיך. . זאלסט ניט שטראפן דעם שפעטער, ווארום ער וועט דיך פיינט קריגן, שטראף דעם קלוגן, און ער וועט דיך ליב קריגן. . גיב דעם קלוגן, און ער וועט נאך קליגער ווערן, לערן דעם גערעכטן, און ער וועט מערן לערנונג. –. דער אנהייב פון חכמה איז מורא פאר גאט, און די דערקענונג פון דעם הייליקן איז פארשטאנדיקייט. . ווארום דורך מיר וועלן געמערט ווערן דיינע טעג, און יארן פון לעבן וועט מען דיר צולייגן. . אויב דו ביסט קלוג, ביסטו קלוג פאר זיך, און ביסטו א שפעטער, וועסטו אליין ליידן. . די ווייבספארשוין נארישקייט ליארעמט; לויטער לייכטזיניקייט און ווייס גארנישט. . און זי זיצט ביים איינגאנג פון איר הויז, אויף א שטול אויף די הויכע ערטער פון שטאט, . צו רופן די פארבייגייערוואס גייען אויף זייערע גלייכע וועגן. ווער עס איז א נאר זאל פארקערן אהער; און ווו איינער אן שכל זאגט זי צו אים . געגנבעט וואסער איז זיס, און פארבארגן ברויט איז געשמאק. . און ער ווייס ניט אז מתים זיינען דארטן, אין די טיפענישן פון אונטערערד זיינען אירע געסט.

. די שפריכווערטער פון שלמהן.
א זון א חכם דערפרייט זיין פאטער, און א זון א נאר איז דער קומער פון זיין מוטער.
. אומגערעכטע אוצרות נוצן ניט, אבער גערעכטיקייט איז מציל פון טויט.
. גאט לאזט ניט פארהונגערן דעם לייב פון דעם צדיק, און די געריקייט פון די רשעים פארשטויסט ער.
. ארים איז דער וואס ארבעט מיט אן אפגעלאזטער האנט, און די האנט פון די פלייסיקע ווערט רייך.
. א קלוגער זון זאמלט אום זומער, א זון א טויגעניכטס שלאפט אין שניטצייט.
. ברכות אויפן קאפ איז דער צדיק; און דאס מויל פון די רשעים פארשפרייט אומרעכט.
. די דערמאנונג פון צדיק איז א בענטשטונג, און דער נאמען פון די רשעים ווערט פארפוילט.
. דער קלוגהארציקער נעמט אן באפעלן, און דער ליפננאר ווערט געשטרויכלט.
. דער וואס גייט מיט ערלעכקייט גייט אין זיכערקייט, און דער וואס פארדרייט זיינע וועגן ווערט אנגעלערנט.
. דער וואס ווינקט מיטן אויג שאפט פארדראס, און דער ליפננאר ווערט געשטרויכלט.
. דאס מויל פון דעם צדיק איז א קוואל פון לעבן, און דאס מויל פון די רשעים פארשפרייט אומרעכט.
. שנאה וועקט אויף קריג, און אויף אלע פארברעכן פארדעקט ליבשאפט.
. אויף די ליפן פון דעם פארשטאנדיקן געפינט זיך חכמה, און א רוט פארן רוקן פון דעם וואס אן שכל.
. חכמים באהאלטן די קענשאפט, אבער דאס מויל פון די נארן איז א נאנטער בראך.
. דער פארמעג פון דעם עושר איז זיין באפעסטיקע שטאט, דער בראך פון די ארימע לייט איז זייער דלות.
. דער לוין פון דעם צדיק איז לעבן, דער איינקום פון דעם רשע איז זינד.
. אויפן וועג פון לעבן איז דער וואס אכט אויף מוסר, און דער וואס פארלאזט שטראפרייד פארבלאנדזשעט.
. דער וואס פארדעקט שנאה מיט פאלשע ליפן, און דער וואס פארשפרייט רכילות, ער איז א נאר.
. ביי פיל ווערטער קען ניט אויסגעמיטן ווערן זינד, און דער וואס קארגט זיינע ליפן איז א קלוגער.
. געקליבנסטע זילבער איז די צונג פון דעם צדיק, דער שכל פון די רשעים איז ווינציק וואס ווערט.
. די ליפן פון די צדיקים שפייזן א סך, אבער די נארן שטארבן ווייל זיי פעלט שכל.
. די ברכה פון גאט, זי מאכט רייך, מע דארף צו מאל ניט צולייגן מי דערביי.
. ווי א שפילכל איז ביים נארן טאן א נבלה, און א חכמה – ביי א מענטשן מיט שכל.
. די שרעקעניש פון דעם רשע, זי וועט קומען אויף אים, און דעם באגער פון די צדיקים וועט מען געבן.
. ווי א שטורעם גייט אריבער, אזוי איז דער רשע ניטא, אבער דער צדיק איז אן אייביקער גרונטפעסט.
. ווי עסיק פאר די ציין, און ווי רויך פאר די אויגן, אזוי איז דער פוילער פאר די וואס שיקן אים.
. מורא פאר גאט לייגט צו טעג, און די יארן פון די רשעים ווערן געקירצט.
. די ווארטעניש פון די צדיקים לאזט זיך אויס אין פרייד, און די האפענונג פון די רשעים וועט אונטערגיין.
. א באשיצונג פאר ערלעכקייט איז דער וועג פון גאט, אבער א בראך פאר די וואס טוען אומרעכט.
. דער צדיק וועט זיך קיין מאל ניט אויסגליטשן, אבער די רשעים וועלן ניט בלייבן אין לאנד.
. דאס מויל פון דעם צדיק שפראצט מיט חכמה, און די פארקערטע צונג ווערט פארשניטן.
. די ליפן פון דעם צדיק ווייסן גוטוויליקייט, און דאס מויל פון די רשעים – פארקערטקייט.
. פאלשע וואגשאלן זיינען די אומווערדיקייט פון גאט, און א פול געוויכט איז זיין רצון.
. קומט מוטוויליקייט, קומט שאנד, אבער ביי די שטילע איז חכמה.
. די ערלעכקייט פון די רעכטפארטיקע וועט זיי פירן, און די פארדרייטקייט פון די פעלשער וועט זיי פארוויסטן.
. פארמעג נוצט ניט אין טאג פון צארן, אבער גערעכטיקייט איז מציל פון טויט.
. די גערעכטיקייט פון דעם ערלעכן וועט גלייך מאכן זיין וועג, און דורך זיין שלעכטיקייט וועט פאלן דער שלעכטער.
. די גערעכטיקייט פון די רעכטפארטיקע איז זיי מציל, און אין זייערע געריקייט ווערן די פעלשער באצווונגען.
. אז א שלעכטער מענטש שטארבט, גייט אונטער זיין האפענונג, און דער אויסקוק פון די תקיפים גייט אונטער.
. דער צדיק ווערט ארויסגעצויגן פון א צרה, און דער רשע קומט אן אויף זיין ארט.
. מיטן מויל וויל דער זינדיקער אומברענגען זיין חבר, אבער דורך פארשטאנדיקייט ווערן די צדיקים דערלייזט.
. אז די צדיקים איז גוט, פרייט זיך די שטאט, און אז די רשעים גייען אונטער איז א געזאנג.
. דורך דער ברכה פון די רעכטפארטיקע ווערט א שטאט דערהויבן, און דורך דעם מויל פון די רשעים ווערט זי צעשערט.
. מבזה זיין חבר, איז דער וואס אן שכל, אבער א מענטש מיט פארשטאנדיקייט פארשווייגט.
. דער רכילות־טרייבער זאגט אויס א סוד, אבער דער וואס האט א טריי געמיט פארדעקט א זאך.
. אן א פירונג פאלט א פאלק, און הילף איז דורך פיל יועצים.
. שלעכט שניידט מען אפ אז מע איז ערב פאר א פרעמדן, אבער דער וואס האט פיינט גוטזאגעניש איז זיכער.
. א באחנטע פרוי קריגט כבוד, און שטארקע קריגן עשירות.
. זיך אליין טוט גוטס דער גענאדיקער מענטש, און זיין אייגן לייב פאראומגליקט דער אכזר.
. דער רשע פארדינט פאלשן לוין, אבער דער וואס זייט גערעכטיקייט – אמתן שכר.
. פעסטע גערעכטיקייט פירט צום לעבן, און דער וואס יאגט זיך נאך בייז, יאגט זיך נאך זיין טויט.
. אן אומווערדיקייט ביי גאט זיינען קרומהארציקע, און זיין רצון, די וואס זייער וועג איז ערלעך.
. נא דיר מיין האנט! דעם שלעכטן וועט ניט געשאנקען ווערן, אבער דער זאמען פון די צדיקים ווערט אנטרונען.
. א גילדערנער נאזרינג אויפן נאז פון א חזיר, איז א פרוי וואס איז שיין נאר אפגעטאן פון שכל.
. דער באגער פון די צדיקים איז רק גוט, די האפענונג פון די רשעים איז חוצפה.
. פאראן דער וואס צעטיילט, און עס קומט נאך צו, און דער וואס קארגט מער ווי מע דארף, בלויז צו פארמינערונג.
. א פרייגעביקע זעל ווערט פעט, און דער וואס זעט אן, ווערט ער אויך געזעט.
. דער וואס האלט צוריק תבואה, אים שילט דאס פאלק, אבער א ברכה אויפן קאפ פון דעם וואס פארקויפט.
. דער וואס זוכט גוטס, זוכט גוטוויליקייט, און דער וואס איז אויסן בייז, וועט עס אים אנקומען.
. דער וואס פארזיכערט זיך אויף זיין עשירות, ער וועט פאלן, און ווי א בלאט וועלן שפראצן די צדיקים.
. דער וואס פאראומגליקט זיין הויז, וועט ארבן ווינט; און דער נאר איז א קנעכט ביים קלוגהארציקן.
. די פרוכט פון דעם צדיק איז א בוים פון לעבן, און די הערצער נעמט איין דער חכם.
. זע, דער צדיק קריגט באצאלט אויף דער ערד, היינט ווי שוין דער רשע און דער זינדיקער!

. דער וואס האט ליב וויסן, האט ליב מוסר, אבער דער פארגרעבטער האט פיינט שטראף.
. דער גוטער קריגט באוויליקונג פון גאט, אבער דעם מאן מיט בייזע געדאנקען פארמשפט ער.
. קיין מענטש קען ניט באשטיין דורך שלעכטס, אבער דער ווארצל פון די צדיקים רירט זיך ניט.
. אן אשת־חיל איז די קרוין פון איר מאן, און ווי א פוילונג אין זיינע ביינער איז א טויגעניכטס. . די מחשבות פון די צדיקים זיינען גערעכטיקייט, די תחבולות פון די רשעים זיינען באטרוג.
. די רייד פון די רשעים זיינען צו לויערן אויף בלוט, אבער דאס מויל פון די רעכטפארטיקע איז זיי מציל.
. די רשעים ווערן איבערגעקערט, און זיי זיינען ניטא, אבער דאס הויז פון די צדיקים וועט באשטיין.
. וועדליק זיין שכל ווערט א מענטש געלויבט, און דער וואס האט א פארדרייט הארץ, ווערט צו שפאט.
. בעסער דער וואס איז גרינגגעשאצט און האט א קנעכט, איידער דער וואס שטעלט זיך פאר א נכבד, און אים פעלט ברויט.
. דער גערעכטער קימערט זיך אום דעם לעבן פון זיין בהמה, און דאס הארץ פון די רשעים איז אומדערבארימדיק.
. דער וואס באארבעט זיין ערד, האט ברויט צו זאט, און דער וואס יאגט זיך נאך פוסטע זאכן, איז אן שכל.
. דער רשע גלוסט דאס געפאנג פון די שלעכטע, אבער דער ווארצל פון די צדיקים ברענגט איין.
. אין א פארזע פון די ליפן איז א שטרויכלונג פארן שלעכטן, אבער דער צדיק קומט ארויס פון א צרה.
. פון דער פרוכט פון מענטשנס מויל וועט ער זיך זעטן מיט גוטס, און די טוונג פון א מענטשנס הענט וועט מען אים אומקערן.
. דער וועג פון דעם נארן איז גלייך אין זיינע אויגן, אבער דער חכם הערט צו אן עצה.
. דעם נארנס ערגערניש ווערט באקאנט אין אייגענעם טאג, אבער דער קלוגער פארדעקט די שאנד.
. דער וואס אטעמט מיט אמת, וועט דערווייזן די ריכטיקייט, אבער דער פאלשער עדות איז אן אפנאר.
. פאראן דער וואס פלאפלט ווי שטעך פון א שווערד, אבער די צונג פון די קלוגע איז א היילונג.
. די ליפ פון אמת וועט באשטיין אויף אייביק, אבער אויף א רגע איז די צונג פון ליגן.
. אפגענארט ווערט דאס הארץ פון די וואס טראכטן בייז, אבער ביי די וואס באראטן פריד, איז א פרייד.
. דעם צדיק וועט ניט איינפאלן קיין שום אומרעכט, אבער די רשעים זיינען פול מיט בייז.
. אן אומווערדיקייט ביי גאט זיינען ליגנערישע ליפן, און זיין רצון, די וואס באגייען זיך ווארהאפטיק.
. א קלוגער מענטש פארדעקט די קענשאפט, אבער דאס הארץ פון די נארן רופט אויס די טיפשות.
. די האנט פון די פלייסיקע וועט געוועלטיקן, און די אפגעלאזטע וועט ווערן צו צינדז.
. איז דא א זארג אין עמיצנס הארצן, זאל מען זי פארדריקן, ווארום א גוט ווארט מאכט זי פריילעך.
. דער צדיק געפינט אויס פון זיין חבר, און דער וועג פון די רשעים פארפירט זיי.
. דער אפגעלאזטער וועט ניט כאפן זיין פאנג, און דאס טייערסטע גוטס פון א מענטשן איז פלייסיק זיין.
. אין דעם שטעג פון גערעכטיקייט איז לעבן, און אויפן שליאך פון איר וועג איז ניטא קיין טויט.

. א קלוגער זון לאזט זיך לערנען פון פאטער, אבער דער שפעטער וויל ניט הערן א בייזער.
. פון דער פרוכט פון זיין מויל עסט א מענטש גוטס, אבער דער באגער פון די פעלשער איז אומרעכט.
. דער וואס פאסט אויף זיין מויל, פארהיט זיין זעל, דער וואס שפארט אויף זיינע ליפן, אויף אים וועט זיין א בראך.
. די זעל פון דעם פוילן גארט און האט גארנישט, אבער די זעל פון די פלייסיקע וועט ווערן פעט.
. דער צדיק האט פיינט א פאלש ווארט, און דער רשע פירט זיך מיאוס און שענדלעך.
. רעכטפארטיקייט פארהיט דעם וואס זיין וועג איז ערלעך, און שלעכטיקייט פארדרייט דעם זינדיקן.
. פאראן דער וואס שטעלט זיך רייך און האט גארנישט, דער וואס שטעלט זיך ארים ביי א גרויס פארמעג.
. אן אויסלייז פאר א מענטשנס לעבן איז זיין עשירות, אבער דער ארימאן הערט צו מאל ניט קיין אנגעשריי.
. די ליכטיקייט פון די צדיקים איז פריילעך, אבער דאס ליכט פון די רשעים לעשט זיך אויס.
. דורך מוטוויליקייט מאכט מען בלויז אן קריג, אבער ביי די איבערלייגטע איז חכמה.
. א רייכטום פון דער לופט ווערט געמינערט, אבער דער וואס קלייבט ביסלעכווייז פארמערט.
. א פארצויגענע ווארטעניש מאכט קראנק דאס הארץ, און א בוים פון לעבן איז א באגער וואס קומט אן.
. דער וואס פאראכט דאס ווארט, אים וועט געשען בייז, אבער דער וואס האט מורא פארן געבאט, ער וועט באלוינט ווערן.
. די לערנונג פון דעם חכם איז א קוואל פון לעבן, זיך אפצוקערן פון די נעצן פון טויט.
. א גוטער שכל גיט צו חן, אבער דער וועג פון די פעלשער איז הארט.
. יעטוועדער קלוגער פירט זיך מיט פארשטאנדיקייט, אבער דער נאר שפרייט אויס די טיפשות.
. אן אומערלעכער שליח וועט אריינפאלן אין אן אומגליק, און א טרייער געשיקטער איז א היילונג.
. ארימקייט און שאנד האט דער וואס מיידט אויס מוסר, און דער וואס אכט אויף שטראף וועט קריגן כבוד.
. א געבראכענע תאווה איז ווויל פאר דער זעל, אבער אן אומווערדיקייט ביי נארן איז זיך אפקערן פון שלעכטס.
. דער וואס גייט אום מיט קלוגע, וועט קלוג ווערן, און דער וואס חברט זיך מיט נארן, וועט פאראומגליקט ווערן.
. די זינדיקע יאגט נאך דאס בייז, און די צדיקים באצאלט מען גוטס.
. דער גוטער לאזט ירושה פאר קינדסקינדער, און באהאלטן פארן צדיק איז דער פארמעג פון דעם זינדיקן.
. פיל שפייז ברענגט דער אקער פון די ארימע, און רייכטום ווערט אפגעטאן דורך אומגערעכטיקייט.
. דער וואס קארגט זיין רוט, האט פיינט זיין זון, און דער וואס האט אים ליב, שטראפט אים באצייטנס.
. דער צדיק עסט ביז זיין לייב ווערט זאט, און דעם בויך פון די רשעים פעלט אויס.

. א קלוגע ווייב בויט אויף איר הויז, און א נארינטע צעשטערט עס מיט אירע הענט.
. דער וואס גייט אין זיין רעכטפארטיקייט, האט מורא פאר גאט, און דער וואס זיינע וועגן זיינען פארדרייט, פאראכט אים.
. אין נארנס מויל איז א שטעקן פאר זיין גאווה, און די ליפן פון די קלוגע פארהיטן זיי.
. אן אקסן איז די קאריטע ליידיק, און פיל תבואה איז אין כוח פון דעם אקס.
. א באגלויבטער עדות נארט ניט אפ, און מיט אפנארענישן אטעמט דער פאלשער עדות.
. דער שפעטער זוכט חכמה און ניטא, און וויסן איז גרינג דעם פארשטאנדיקן.
. גיי אוועק פון א מענטשן א נאר, סיידן ווילסט ניט קענען פארשטאנדיקע ליפן.
. די חכמה פון דעם קלוגן איז אין באטראכטן זיין וועג, און די טיפשות פון דעם נארן איז אין באטרוג.
. ביי די נארן איז זינד א פירשפרעכער, און צווישן די רעכטפארטיקע – גוטוויליקייט.
. דאס הארץ ווייס איר אייגענע ביטערקייט, און אין איר שמחה קען זיך א פרעמדער ניט מישן.
. דאס הויז פון די רשעים ווערט פארטיליקט, און דאס געצעלט פון די רעכטפארטיקע בליט.
. פאראן א וועג וואס איז גלייך ביים מענטשן, און זיין סוף זיינען וועגן פון טויט.
. אפילו ביים לאכן טוט וויי דאס הארץ, און דער סוף פון שמחה איז טרויער.
. פון זיינע וועגן וועט געזעטיקט ווערן דער פאלשהארציקער, און דער גוטער מענטש פון וואס אין אים.
. א נאר גלויבט אלצדינג, אבער דער קלוגער באטראכט זיין טריט.
. דער חכם שייט זיך, און קערט זיך אפ פון שלעכטס, און דער נאר נעמט זיך איבער, און איז זיכער.
. א גיכער כעסן באגייט נארישקייט, און א מענטש מיט בייזע געדאנקען ווערט פארהאסט.
. לייכטזיניקע ארבן נארישקייט, און קלוגע באקריינען זיך מיט קענשאפט.
. די שלעכטע בייגן זיך פאר די גוטע, און די רשעים פאר די טויערן פון צדיק.
. אפילו ביי זיין חבר ווערט פארהאסט דער ארימאן, און די גוטע פריינט פון עושר זיינען פיל.
. דער וואס איז מבזה זיין חבר, זינדיקט, און דער וואס לייטזעליקט די געדריקטע, אז ווויל איז צו אים!
. פאר וואר, די וואס טראכטן בייז בלאנדזשען, און גענאד און טריישאפט פאר די וואס טראכטן גוטס.
. אין יעטוועדער אנשטרענג איז דא א נוץ, אבער ליפנגערייד איז בלויז צום שאדן.
. א קרוין פאר די חכמים איז זייער עשירות, די טיפשות פון די נארן בלייבט טיפשות.
. אן אמתער עדות ראטעוועט נפשות, אבער דער וואס אטמט מיט ליגנס איז אן אפנאר.
. אין מורא פאר גאט איז א שטארקער בטחון, און פאר די קינדער וועט עס זיין א באשיצונג.
. מורא פאר גאט איז א קוואל פון לעבן, זיך אפצוקערן פון די נעצן פון טויט.
. אין פיל פאלק איז די פראכט פון דעם מלך, און אן פאלק איז א בראך פארן פירשט.
. דער וואס איז איינגעהאלטן אין צארן, האט גרויס פארשטאנדיקייט, און דער וואס האט א קורץ געמיט, קלייבט אויף נארישקייט.
. א געזונט פארן לייב איז א געלאסן הארץ, און א פוילונג אין די ביינער איז קנאה.
. דער וואס דריקט דעם ארימאן, לעסטערט זיין באשעפער, און דער וואס דערבארימט זיך אויפן אביון, גיט אים כבוד.
. אין זיין אומגליק ווערט געשטויסן דער רשע, אבער דער צדיק איז באשיצט ביז אין זיין טויט.
. אין הארצן פון פארשטאנדיקן רוט די חכמה, אבער וואס אינעווייניק ביי די נארן ווערט באקאנט.
. גערעכטיקייט דערהייבט א פאלק, און זינד איז די שאנד פון אומות.
. דעם מלכס גוטוויליקייט איז צום קלוגן קנעכט, און זיין גרימצארן וועט זיין אויפן טויגעניכטס.

. א ווייכער ענטפער האלט אפ צארן, און א פארדראסיק ווארט ברענגט אויף כעס.
. די צונג פון די קלוגע איז וווילקענעוודיק, און דאס מויל פון נארן גאווערט טיפשות.
. אין יעטוועדער ארט זיינען די אויגן פון גאט, זיי זעען די שלעכטע און די גוטע.
. א מילדע צונג איז א בוים פון לעבן, און פאלשקייט אויף איר איז א בראך פארן געמיט.
. דער נאר פאראכט זיין פאטערס מוסר, און דער וואס אכט אויף שטראף איז געשייט.
. אין הויז פון דעם צדיק איז גרויס רייכטום, און אין איינקום פון רשע איז א צרה.
. די ליפן פון די קלוגע פארשפרייטן קענשאפט, און דער שכל פון די נארן – ניט ריכטיקס.
. דאס שלאכטאפפער פון די רשעים איז אן אומווערדיקייט ביי גאט, און די תפילה פון רעכטפארטיקע איז זיין רצון.
. אן אומווערדיקייט ביי גאט איז דער וועג פון דעם רשע, און דעם וואס יאגט זיך נאך גערעכטיקייט האט ער ליב.
. א בייזע שטראף איז פאר דעם וואס פארלאזט דעם וועג, דער וואס האט פיינט מוסר וועט שטארבן.
. די אונטערערד און דער אפגרונט זיינען פאר גאט, היינט ווי שוין די הערצער פון די מענטשנקינדער!
. דער שפעטער האט ניט ליב מע זאל אים שטראפן, ער וויל ניט גיין צו חכמים.
. א פריילעך הארץ מונטערט אויף דעם פנים, און פון הארצקלעמעניש ווערט דאס געמיט דערשלאגן.
. דאס הארץ פון דעם פארשטאנדיקן זוכט קענשאפט, און דאס מויל פון די נארן פיטערט זיך אויף טיפשות.
. אלע טעג פון דעם ארימאן זיינען שלעכטע, אבער ביי דעם וואס האט א פריילעך הארץ איז תמיד א סעודה.
. בעסער ווינציק מיט גאטספארכטיקייט, איידער א גרויסער אוצר מיט צעטומלטקייט דערביי.
. בעסער א מאלצייט פון גרינס ווו ליבשאפט איז דא, איידער א געשטאפטער אקס מיט שנאה דערביי.
. א כעסן מאכט אן שטרייט, און אן איינגעהאלטענער אין צארן שטילט איין קריג.
. דער וועג פון דעם פוילן איז ווי פארצאמט מיט דערנער, אבער דער שטעג פון דעם רעכטפארטיקן איז אויסגעגלייכט.
. א קלוגער זון דערפרייט דעם פאטער, און א נארישער מענטש איז מבזה זיין מוטער.
. נארישקייט איז א פרייד ביי דעם וואס פעלט שכל, אבער א מענטש מיט פארשטאנדיקייט גייט גלייך.
. אן באראט ווערן טראכטונגען פארשטערט, און דורך פיל יועצים קומען זיי צו שטאנד.
. א מענטש האט פרייד פון דעם ענטפער פון זיין מויל, און א ווארט אין דער צייט – ווי גוט דאס איז!
. דער וועג פון לעבן איז ארויף צו פארן קלוגן, כדי זיך אפצוקערן פון דער אונטערערד אונטן.
. דאס הויז פון די שטאלצע רייסט גאט אויס, און ער שטעלט אויף דעם גרענעץ פון דער אלמנה.
. אן אומווערדיקייט ביי גאט זיינען מחשבות פון בייז, און ריין ביי אים זיינען ווערטער פון ליבלעכקייט.
. זיין הויז פאראומגליקט דער וואס איז גייציק נאך געווין, און דער וואס האט פיינט מתנות וועט לעבן.
. דאס הארץ פון דעם צדיק קלערט־נאך צו ענטפערן, און דאס מויל פון רשעים גאווערט בייזענישן.
. ווייט איז גאט פון רשעים, אבער די תפילה פון צדיקים הערט ער.
. א ליכט אין די אויגן איז דער וואס דערפרייט דאס הארץ, א גוטע בשורה מאכט פעט דאס געביין.
. דאס אויער וואס הערט־צו דעם מוסר פון לעבן, וועט צווישן די חכמים רוען.
. דער וואס מיידט אויס מוסר, פאראכט זיין זעל, און דער וואס הערט־צו שטראף, קריגט שכל.
. מורא פאר גאט איז די לערנונג פון חכמה, און פאר כבוד קומט עניוות.

. דעם מענטשנס זיינען די צוגרייטענישן פון הארצן, אבער פון גאט איז דער ענטפער פון דער צונג.
. אלע וועגן פון א מענטשן זיינען ריין אין זיינע אויגן, אבער גאט פארשט די געמיטער.
. לייג ארויף דיינע טוונגען אויף גאט, און דיינע מחשבות וועלן צו שטאנד קומען.
. אלץ האט גאט געמאכט פאר זיין צוועק, און אויך דעם רשע פארן טאג פון בייז.
. אן אומווערדיקייט ביי גאט איז איטלעכער וואס האט א האפערדיק הארץ; נא דיר מיין האנט! אים וועט ניט געשאנקען ווערן.
. דורך גענאד און אמת ווערט זינד פארגעבן, און דורך מורא פאר גאט קערט מען זיך אפ פון שלעכטס.
. אז גאט באוויליקט די וועגן פון א מענטשן, מאכט ער אפילו זיינע פיינט שלום מיט אים.
. בעסער ווינציק דורך גערעכטיקייט, איידער פיל הכנסות דורך אומרעכט.
. דעם מענטשנס הארץ דענקט זיין וועג, אבער גאט לענקט זיין טריט.
. א כישוף איז אויפן מלכס ליפן, זיין מויל פעלשט ניט ביים משפט.
. ריכטיקע וואג און וואגשאלן זיינען פון גאט, זיין ווערק זיינען אלע וואגשטיינער פון בייטל.
. אן אומווערדיקייט ביי מלכים איז טאן שלעכטס, ווארום דורך גערעכטיקייט באשטייט דער טראן.
. דער רצון פון מלכים איז אויפריכטיקע ליפן, און דעם וואס רעדט די ריכטיקייט האבן זיי ליב.
. דער גרימצארן פון מלך איז א מלאך־המות, אבער א קלוגער מאן שטילט אים איין.
. אין שיין פון מלכס פנים איז לעבן, און זיין גוטוויליקייט איז ווי א וואלקן פון שפעטרעגן.
. ווי בעסער זיך איינצוקויפן חכמה איידער גאלד! און זיך איינצוקויפן שכל איז בילכער ווי זילבער.
. דער שטעג פון די רעכטפארטיקע איז זיך אפצוקערן פון שלעכטס, דער וואס היט זיין זעל, פאסט אויף זיין וועג.
. פאר א בראך קומט שטאלץ, און פאר אן אנידערפאל, א האפערדיק געמיט.
. בעסער א נידעריק געמיט צווישן די באשיידענע, איידער טיילן רויב מיט די שטאלצע.
. דער וואס אכט אויף דעם ווארט, וועט געפינען גוטס, און דער וואס פארזיכערט זיך אויף גאט, אז ווויל איז צו אים!
. מיטן קלוגהארציקן טרעפט זיך דער פארשטאנדיקער, און זיסקייט פון די ליפן מערט לערנונג.
. שכל איז א קוואל פון לעבן פאר דעם וואס האט עס, און נארישקייט איז א שטראף פארן נארן.
. דאס הארץ פון דעם חכם מאכט קלוג זיין מויל, און מערט לערנונג אויף זיינע ליפן.
. האניקזאפט זיינען ליבלעכע רייד, זיס פאר דער זעל, און א היילונג פארן געביין.
. פאראן א וועג וואס איז גלייך ביים מענטשן, און זיין סוף זיינען וועגן פון טויט.
. דער הונגער פון ארבעטער ארבעט אין אים, ווארום זיין מויל טרייבט אים אן.
. דער נידערטרעכטיקער מענטש גראבט אויס בייז, און אויף זיין ליפ איז ווי א בראנדפייער.
. דער מענטש פון פארקערטקייט מאכט אן קריג, און דער אונטערהעצער צעשיידט גוטע פריינט.
. דער מאן פון אומרעכט רעדט אן זיין חבר, און פירט אים אויפן ניט גוטן וועג.
. דער וואס דריקט־צו די אויגן, איז דאס אויסצוקלערן פארקערטקייט; דער וואס בייסט די ליפן, וויל אויספירן שלעכטס.
. א שיינע קרוין איז א גראער קאפ; אויפן וועג פון גערעכטיקייט ווערט זי געפונען.
. בעסער אן איינגעהאלטענער אין צארן איידער א גבור, און דער וואס געוועלטיקט איבער זיין געמיט, איידער דער וואס באצווינגט א שטאט.
. אין שוים ווארפט מען דעם גורל, אבער פון גאט איז זיין יעטוועדער באשייד.
. בעסער א טרוקענער ביסן און שלווה דערביי, איידער א הויז פול מיט פלייש־סעודות און קריג.
. א קלוגער קנעכט געוועלטיקט איבער א זון א טויגעניכטס, און צווישן די ברידער קריגט ער א חלק ירושה.
. א טיגל פאר זילבער, און א שמעלצאויוון פאר גאלד, אבער די הערצער פרוווט גאט.
. דער שלעכטסטוער הערט זיך איין צו דער ליפ פון אומרעכט, דער ליגנער הארכט צו דער צונג פון פארברעך.
. דער וואס שפאט פון אן ארימאן, לעסטערט זיין באשעפער; דעם וואס פרייט זיך אויף א בראך, וועט ניט געשאנקען ווערן.
. די קרוין פון אלטע לייט זיינען קינדסקינדער, און די צירונג פון קינדער זיינען זייערע עלטערן.
. דעם מנווול פאסט ניט די שפראך פון ברייטקייט, נאך ווינציקער דעם נדבן די שפראך פון ליגן.
. א חן־דימענט איז שוחד אין די אויגן פון זיין בעלן; וווהין נאר מע קערט זיך דערמיט באגליקט מען.
. דער וואס זוכט ליבשאפט, פארדעקט אויף זינד, און דער וואס חזרט איבער גערייד, צעשיידט גוטע פריינט.
. א בייזער ווירקט מער אויפן פארשטאנדיקן, ווי הונדערט קלעפ אויפן נארן.
. רק דער ווידערשפעניקער זוכט בייז, אבער אן אומדערבארימדיקער שליח וועט אנגעשיקט ווערן אויף אים.
. בעסער א מענטשן זאל אנטרעפן א בערינטע בארויבט פון אירע יונגע, אבי ניט א נאר מיט זיין טיפשות.
. דער וואס קערט אום א רעה פאר א טובה, וועט זיך ניט אפטאן בייז פון זיין הויז.
. ווי מע לאזט לויז וואסער איז דער אנהייב פון מחלוקות, דרום, איידער דער קריג ברעכט אויס, לאז אפ.
. דער וואס מאכט גערעכט דעם שולדיקן, און דער וואס מאכט שולדיק דעם גערעכטן, זיי ביידע זיינען אן אומווערדיקייט ביי גאט.
. וואס טויג געלט אין דעם נארנס האנטאויף צו קויפן חכמה, אז קיין שכל איז ניטא?
. אין אלע צייטן איז א חבר א גוטער פריינט, אבער פאר א צרה איז א ברודער געבארן.
. א מענטש אן שכל איז דער וואס גיט א האנט, וואס איז ערב אן ערבות פאר זיין חבר.
. דער וואס האט ליב קריג, האט ליב פארברעך, דער וואס מאכט הויך זיין טיר, זוכט א בראך.
. דער וואס האט א קרום הארץ, וועט ניט געפינען קיין גוטס, און דער וואס דרייט מיט דער צונג, וועט אריינפאלן אין בייז.
. דער וואס געבערט א נארן, איז דאס צו זיין קומער, און דער פאטער פון דעם נידערטרעכטיקן האט ניט קיין נחת.
. א פריילעך הארץ איז א גוטע רפואה, און א דערשלאגן געמיט טריקנט אויס דאס געביין.
. דער רשע נעמט אן שוחד אויסן בוזעם, צו פארדרייען די וועגן פון גערעכטיקייט.
. פארן פנים פון פארשטאנדיקן איז די חכמה, און די אויגן פון דעם נארן זיינען אין עק וועלט.
. אן ערגערניש פאר זיין פאטער איז א זון א נאר, און א ביטערניש פאר זיין געווינערין.
. קיין גוטס קומט ניט ארויס פון שטראפן אויך דעם צדיק, פון שלאגן אדללייט פאר רעכטפארטיקייט.
. דער וואס ווייס קענשאפט, קארגט זיינע ווערטער, א מענטש מיט פארשטאנדיקייט איז שפארעוודיק אין געמיט.
. אפילו א נאר אז ער שווייגט ווערט גערעכנט א חכם; דער וואס מאכט צו זיינע ליפן, א פארשטאנדיקער.
